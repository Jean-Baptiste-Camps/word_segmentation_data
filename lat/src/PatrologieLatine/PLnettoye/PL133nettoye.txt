
PATROLOGIAE TOMUS CXXXIII.

S. ODO ABAS CLUNIACENSIS / MARINUS II / AGAPETUS II / IOANNES XII, PONT. ROM. / S. ODO EPISCOPUS CANTUARIENSIS / RORICO LAUDUNENSIS EPISCOPUS / ARTHALDUS / ODALRICUS, RHEM. ARCHIEP / CAPPIDUS STAuRIENSIS SACERD. / COSMAS IAPYGUS MATERIENSIS / IOANNES ITALUS / LAURENTIUS, CASSIN. MONACH. / SIGEHARDUS MONACH. / S. MAXIMINI / FRIDEGODUS BENED. MONACH.

TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE FRANCIS DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR.

PATROLOGIAE TOMUS CXXXIII.


S. ODO ABAS CLUNIACENSIS;



MARINUS II,



AGAPETUS II,



IOANNES XII, PONT. ROM.;



S. ODO EPISCOPUS CANTUARIENSIS,



RORICO LAUDUNENSIS EPISCOPUS;



ARTHALDUS,



ODALRICUS, RHEM. ARCHIEP;



CAPPIDUS STAuRIENSIS SACERD.,



COSMAS IAPYGUS MATERIENSIS,



IOANNES ITALUS,



LAURENTIUS, CASSIN. MONACH.;



SIGEHARDUS MONACH.



S. MAXIMINI,



FRIDEGODUS BENED. MONACH.



TOMUS UNICUS.


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1853


uolume title page
SAECULUM X.

SANCTI ODONIS

ABBATIS CLUNIACENSIS SECUNDI

OPERA OMNIA,

IUXTA EDITIONEM D. MARRIER, CLUNIACENSIS ORDINIS MONACHI, ET BIBLIOTHECAM PATRUM AD PRELUM REuOCATA. SEQUUNTUR:

MARINI II,



AGAPETI II,



IOANNIS XII,

PONTIFICUM ROMANORUM,

EPISTOLAE ET PRIuILEGIA.

INTERMISCENTUR

SANCTI ODONIS EPISCOPI CANTUARIENSIS,



RORICONIS LAUDUNENSIS EPISCOPI;



ARTHALDI,



ODALRICI,



RHEMENSIUM ARCHIEPISCOPORUM;



CAPPIDI STAuRIENSIS SACERDOTIS,



COSMAE IAPYGI MATERIENSIS,



IOANNIS ITALI,



LAURENTII,



CASSINENSIUM MONACHORUM,



SIGEHARDI MONACHI S. MAXIMINI,



FRIDEGODI BENEDICTINI MONACHI,



SCRIPTA uEL SCRIPTORUM FRAGMENTA QUAE EXSTANT.

ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT-MONTROUGE. 1853


ELENCHUS AUCTORUM ET OPERUM QUI IN HOC TOMO CXXXIII CONTINENTUR.


S. ODO ABBAS CLUNIACENSIS.
Elogium historicum auctore Mabillonio. 	9
Morales In Iob. 	105
De B. Martino Antiphone XII. 	513
Hymni quatuor. 	513
Collationes. 	517
De uita sancti Geraldi Auriliacensis comitis. 	639
Sermones quinque. 	709
Opuscula de Musica. 	751



CAPPIDUS STAuRIENSIS.
De uita sancti Odulfi presbyteri. 	858



MARINUS PAPA II.
Epistole et priuilegia. 	863



COSMAS IAPYGUS MATERIENSIS.
Carmen. 	879



IOANNES ITALUS CLUNIACENSIS MONACHUS.
Prologus in Librum suum de Miraculis. 	883



LAURENTIUS CASSINENSIS MONACHUS
Sermo in uigiliis S. Benedicti. 	885



AGAPETUS PAPA II.
Epistole et priuilegia. 	889



S. ODO ARCHIEPISCOPUS CANTUARIENSIS.
Epistola. 	945
Constitutiones. 	946
Epistola synodalis. 	949



RORICO LAUDUNENSIS EPISCOPUS.
Constitutio. 	951



ARTHALDUS RHEMENSIS ARCHIEPISCOPUS.
Epistola ad synodum apud Ingelheim congregatam. 	958



ODALRICUS RHEMENSIS ARCHIEPISCOPUS.
Sententia contra fures sacrilegos. 	965



SIGEHARDUS MONACHUS SANCTI MAXIMINI TREuIRENSIS.
De miraculis sancti Maximini. 	965



FRIDEGODUS BENEDICTINUS MONACHUS.
De uita sancti Wilfridi. 	979



IOANNES PAPA XII.
Epistole et priuilegia 	1013





Main uolume text





ANNO DOMINI DCCCCXLII.
SANCTUS ODO ABBAS CLUNIACENSIS.





PROLEGOMENA. S. ODONIS ELOGIUM HISTORICUM AUCTORE MABILLONIO.




CAP. I.---uite scriptores, eiusque parentes et patria.


1. Etsi res a sancto Odone gestas scripserint auctores duo, Ioannes scilicet atque Nalgodus, ambo monachi Cluniacenses; multa nichilominus ab ipsis pretermissa sunt, que in commentarios referri merentur. Quapropter ne uiri de re publica Benedictina quam optime meriti facta segniter exquisisse uideamur, duobus illis scriptoribus elogium eius historicum premittere iuuat, in quo res ab eis intacte, aut non satis explicate exponende sunt.

Et primo quidem ordiri decet ab istis duobus auctoribus, quorum primus Ioannes fortunam suam ipse commemorauit sparsim in tribus de Odone libellis, quos in duos contrahit codex compendiensis.  Fuit is natione Italus, patria Romanus, professione canonicus, quem Odo Romam anno 939 profectus, secum inde adduxit Ticinum usque, ibique monachum instituit, ex lib. I num. 2 et 4. Tum eum in peregrinationis socium assumens, dein priorem ordinauit, ut legitur non semel in lib. II, nempe num. 4, 7 et 10, Cluniaci, an Rome ad S. Paulum, que dubitatio oriri potest conferenti num. 10 et 21. Denique Ioannes se Neapolim »monasterii sui cogente necessitate missum« fuisse testatur num. 21. Biennium computat in lib. III, num. 5, totum illud temporis spatium, quo Odonis socius fuit. Per istud interuallum quidquid in Odonis de ipso dictis quidquid in factis  obseruare potuit, postea litteris mandauit, aliis rebus omissis,  quas tum ab Arnulfo magistro suo, tum ab Hucberto Tiburtino episcopo, tum a Landrico monacho et Hildebranno preposito suo de Odone resciuerat. Nempe is suismet duntaxat oculis atque Odonis relatui fidebat, utinam minus suspiciosus de fide aliena. Hanc iacturam utcunque sarcire conabimur. Ceterum opus suum Ioannes dedicat Salernitanis monachis, nescio an cenobii sancti Petri Salernitani »subtus et prope Fistulam,« quod a Petro episcopo ante annum 958 conditum fuisse Ughellus probat in tomo uII Italie sacre col. 503. In digressiones aliquando exspatiatur Ioannes, nec seriem  temporum factorumue ordinem satis obseruat.

2. His incommodis occurrere uolens Nalgodus monachus, Ioannis lucubrationem in compendium melioremque ordinem redigere aggressus est, quod item prestitit de sancti Maioli uita. Nalgodum Odonis »discipulum« appellat Petrus de Riuo in chronico Cluniacensi, eumque esse tradit, qui »post decessum ipsius sancti Odonis uitam eius et miracula luculenter descripsit.« Godefridus Henschenius in Maio id interpretatur de uita sancti Maioli, cuius discipulum fuisse Nalgodum opinatur. uerum annis post Odonem »fere ducentis,« post Maiolum paulo minus, uiuebat Nalgodus, id quod ipse diserte asserit num. 29, nimirum Urbano secundo pontifice, aut certe post ipsum, ex num. 23. Auctoris istius scriptionem  tribus Ioannis libellis minutiori charactere subiicere statuimus propter nonnullas de morte et sepultura Odonis aliasque circumstantias, que apud Ioannem non leguntur. Odonis cum laude meminerunt multi alii auctores, quorum indicem exhibet Chesnius in notis ad bibliothecam Cluniacensem. In his fuse de sancto Odone agit Petrus Equilinus in lib. X, cap. 8.

3. Antequam de Odone Cluniacensi dicere incipio, non ab re erit obseruare, duos alios preter ipsum eodem euo exstitisse illustres eiusdem nominis abbates, unum Masciacensem, alterum sancti Maxentii apud Pictones. De Masciacensi apud Biturigas cenobio reuocanda sunt ea que in elogio Bernonis abbatis superius diximus. Isti loco post Bernonem suffectus Odo Cluniacensis, proabbatem ibi constituit  sibi cognominem, qui »anno 935 abbas ordinatus« memoratur in chronico Masciacensi apud Labbeum in tomo II Bibliothece noue. De cuius secundi Odonis obitu ibidem etiam hec leguntur: »Anno 967, uIII Idus Iunii hic obiit Odo abbas bone memorie, et Arduicus monachus Nonis Septembris.« Diem sequentem signat Kalendarium sanctorum Thuano-Colbertinum num. 99 his uerbis: »uII Idus Iunii Odonis abbatis Masciacensis.« Alter Odo fuit abbas apud sanctum Maxentium, nempe anno 963, cui Ramnulfus abbas successit anno 968, testante chronographo Malleacensi apud eumdem Labbeum.

 His premissis, uenio ad Odonem seu Oddonem abbatem Cluniacensem, cuius patriam et parentes primum inuestigare necesse est. Patri nomen fuisse Abboni, militari ordine predito, ex Ioanne monacho aliisque constat, apud quos nulla mentio de nomine Odonis matris. Abbonis elogium Ioannes ex Odone commemorat initio libri I. Utrumque parentem filii monitis ad monasticam uitam se recepisse Nalgodus habet ex Ioanne, qui recitato miraculo de micis in margaritas conuersis, hec subdit in lib. I, num. 35: »Ex illo iam tempore cepit infra scipsum estuare propter genitorum suorum ereptionem, quatenus eos posset ab huius seculi nexibus subtrahere. Unde factum est, ut non multo post accepta licentia ad patrem suum abiret, eumque ad monasterium duceret,  atque monachum ordinaret: matrem uero indui fecit sacro uelamine, cuius uitam, si licuisset scribere« , »magis historia uideretur esse quam schedula.« Talibus itaque parentibus natus est Odo anno 879, siquidem anno Christi 939 sexagenarius erat, ex Ioanne initio libri I, num. 4.

4. Natalem ei sedem fuisse apud Turonorum urbem colligere licet ex innata patris eiusque deuotione erga sanctum Martinum, cui ab ineunte adolescentia sese deuouit, apud Ioannem num. 9. Coniecturam auget id quod idem auctor in lib. II, num. 16, memorat de paruulo Odonis nepote rapto per Nortmannos, cum »Turonie fines« deuastarent. Ergo in Turonia uersabatur eius nepos. Attamen in ueteri chartario Cluniacensi legitur Odonis elogium,  quem auctor ex pago Cenomannico ortum dicit. Elogium hoc Odilonis abbatis tempore scriptum est ab eo, qui eius iussu chartas superiorum abbatum in ordinem redegit. Precipua elogii hec summa: »Fuit igitur, ut ueridica priorum relatione fertur, nobili prosapia satus, Cinomannica regione exortus, artium liberalium apprime regulis imbutus, almi Martini Turonensis basilice edituus, sermone clarus, etc. Delibutus proinde odore uirtutum, quem id temporis Cluniacensis rumor  pretiosorum more aromatum, longe lateque profuderat, mente prompta quod diu concupierat, tenebrosi reliquit rura, lugente ciue in patria, letante Christo in gloria, diuino iugo mitia supposuit colla. Tirocinio denique sue conuersionis non segniter peracto,  precatione patris circumuentus, cuius institutis fuerat mancipatus, uolens nolensque, ut uerius dictum sit, nolens, totius fraternitatis ad regendum suscepit examen. Quanta denique acrimonia excelsos animos sternere, qualiue cautela uirtutes inserere studuit, non ignorat Italia, protestatur Burgundia, simulque refert Gallia. Prophetie denique gratia suffusus ex hoc certissime approbatur, dum suprema sorte preuentus, contatione fratrum requisitus, quis ex tanto collegio ceteris preficeretur; alto flamine afflatus sic ad eos respondisse fertur: Nostra in hac, o filii, uacillante censura, Christi Domini larga non deerit prudentia, que et domui sue sanctum prouidebit pastorem, et uobis rogantibus  famulis dignum non denegabit patrem. Quod scilicet sane considerantibus sole lucidius patet, dum uita et conuersio domni Heymardi satis abunde experimentum prebet. Hucusque siquidem de tanti uiri laudanda nobilitate breui peroratum sufficiat, quatenus ex hoc intelligatur, quantopere oportet nos inherere illius scitis, quem pro merito non ambigimus insertum angelorum cuneis.« Hactenus uetus auctor, qui tempore Odilonis abbatis, id est post annos ab Odonis obitu centum, hoc elogium chartis sub Odone conditis premisit in chartario Cluniacensi.



CAP. II.---Odonis pueritia et adolescentia, uita canonica, studia.

5. Odo alitus est puer partim apud Fulconem, eius nominis secundum, Andegauensem comitem, quem  ob id collactaneum suum in epistola uocat; partim »intra domum Guillelmi ducis Aquitanie,« teste Ioanne initio libri primi. Qui Guillelmus, cognomento Pius, »eo tempore Aquitaniam, Gutiamque suo iure tenebat,« is quem Cluniacensis monasterii fundamenta iecisse diximus in elogio Bernonis. Sane apud ipsum Guillelmum multe auctoritatis erat Abbo Odonis pater apud Ioannem ibidem num. 5. Hic Odonem ablactatum »cuidam suo presbytero, qui in remotiori manebat loco, tradidit educandum, et litterarum studiis imbuendum,« num. 7. Sub hec in aula Guillelmi »militaribus exercitiis« applicatus, ad sanctiorem militiam a Christo Domino uocatus est in Natali Domini, »instante sexto decimo etatis sue anno,« dolore capitis per biennium in  patriis edibus afflictatus.

6. Postmodum sancto Martino semetipsum ex patris uoto addicens anno etatis nono decimo, qui Christi fere undenongentesimus erat, clericus ibidem atque canonicus factus est in frequenti ciuium et magnatum cetu. »Inter hos uero adfuit comes Fulco, qui eum nutrierat,« eique »mox cellam iuxta B. Martini tribuit ecclesiam, et quotidianum uictum ex eadem canonica acquisiuit, eique concessit.« Fulconi, Bono cognomen erat, de quo multa preclara in gestis consulum Andegauensium in Spicilegii tomo X, pag. 402 et 434, ubi hec uerba pag. 435: »Boni ipsius mores domi et militie colebantur: ius bonum, concordia maxima, minima auaritia in ipso erat.« Tum de Odone: »Iste nutriuit sanctum Odonem,  et ei cellam iuxta beati Martini tribuit ecclesiam, et quotidianum uictum ex eadem camera, qui postmodum magister schole et precentor eiusdem ecclesie eodem consule adminiculante constitutus est.«

7. Ioannes deinde a num. 12 narrat Odonis studia et uirtutes, profectionem Parisios, ubi preceptore Remigio Autissiodorensi monacho artes liberales, in his Augustini »dialecticam Adeodato filio missam,« didicit. Turonos reuersus, moralia Gregorii Magni in Iob in compendium redegit, quod compendium studio domni Martini Marrerii, monachi apud sanctum Martinum de Campis, typis uulgatum est Parisiis anno 1617. Ioannes ait id operis ab Odone susceptum fuisse rogatu fratrum, id est concanonicorum  suorum; eumque restitantem uiso ad hoc animatum, tametsi Odo in prefatione sua duplici, prosaica uidelicet ac metrica, nichil tale commemorat, forsan modestie causa: sed istud quasi sua sponte se aggressum fuisse innuit his uerbis: »Cum iuxta capacitatem paruitatis mee seculo lectioni sacre operam darem; quadam die manibus paupertatis mee liber adhesit, a B. Gregorio editus in historia sanctissimi Iob. Is etenim doctor egregius diuino afflatus spiramine, atque de fonte potatus superno, ceu rutilans flumen in prefati uiri historiam diffundens, tanto eam facundo protelauit eloquio, ut ex ea uelut clarificos soles, triginta et quinque ediderit libros, quos in codicibus sex arctare decreuit. At dum ego ex his primam legendo percurrerem partem,  nimio accensus amore, pellectusque ita est animus dulcedine quadam, ut totum sagax uellet, si posset, mandere librum. Is etenim mirabilis doctor diuinis imbribus auctus, studuit luculento enodare affatu, easque in exponendo menti occurrentium sententias Patrum: ex quibus protensis numerosa in prefatam historiam contraxit uolumina, quos nempe norunt, quibus sacra non latet Scriptura, a sancto uiro, Paterio nomine, mirabili opere abstractas, propriisque uoluminibus redditas, lucida sibi reposuisse uolumina. Ex quibus et ipse ante biennium in Regnorum libro aggregatis omnibus Patrum sententiis, maxime autem sanctissimi pape Gregorii, unum quem non puto temnendum coniunxi libellum. Quapropter fragilitatis sensui corporisque  mei infirmitati, meique similium utilitati consulens, erexi me contra memet, non fastu arrogantie turgidus, nec superbie spiritu tumidus, uentosis fauoribus nitens incumbere, Deus scit: sed igne lectionis prefate historie flagrans, quam toto nisu memoriter, ut intellectum retinere ualeam, hunc operis parui contraxi libellum.« Hucusque Odo in prefatione compendii sui.

8. Post hec num. 21 sermonem reflectit Ioannes ad comitem Fulconem, quem ob sublata ex thesauro sancti Martini ecclesie duo uascula aurea lethali morbo afflictum, atque Odonis precibus sanitati restitutum affirmat. Repugnant nonnulli recentiores, pietate adducti Fulconis, cui Boni cognomentum hec uirtus dedit. At sunt etiam in sole sue umbre,  et scriptor libri de gestis consulum Andegauensium, qui tam multa de Fulcore preclara commemorat, etiam hoc factum inserere non dubitauit; quod dixerim ad suam Ioanni auctoritatem asserendam.

9. Redeo ad Odonis uitam canonicalem, cuius quenam fuerit eo tempore apud Martinianos disciplina, paucis exponere iuuat. uiguit eo in loco post uite monastice abdicationem quedam forma regularis. Trecentorum monachorum numerus ad centum et quinquaginta canonicos redactus: iugis psalmodia in discretas horas restricta, ut fusius dictum est in elogio Alcuini num. 46. Seruata nichilominus claustro sua reuerentia, aditus feminis interdictus, pleraque denique ad honestatis speciem composita.  Res in peius abiit post secundam eius loci basilice combustionem, de qua sermonem edidit Odo iam monachus rogatu canonicorum. »Nam post illam,« inquit, »pridianam succensionem, muris cum ingenti studio compactis septa monasterii communistis, hoc nimirum precauere uolentes, ne sancta domus ultra posset ab hostibus ledi. Sed non satis attendentes, in quanta reuerentia sanctus iste locus ab antiquis temporibus effulserit, protinus religione relicta commune diuersorium esse permisistis, ita ut feminis ad hauriendam aquam et ad discurrendum quo uoluerint, portarii non resistant: cum uiderimus, quod nulli intra monasterii portas uel parum intrare licuerit,« etc. Huc spectat Leonis pape uII epistola ad Hugonem principem et abbatem, edita  in Spicilegii tomo II, sancientis, »quatenus per totum ueteris muri ambitum usque ad uiam, que iuxta latus basilice aquilonare uergit, nulla femina licentiam habeat commorandi, sed nec intrandi quidem, nisi solius causa orationis.« Subdit Odo: »Neque hoc parum displicet, quod quidam in eodem loco nutriti, se quibusdam laicalibus uel nimium pomposis uestibus dehonestent: cum talis esse consueuerit eorum conuersatio, ut hanc etiam Rome laudari audiuerimus,« etc. Nempe canonicos ad meliorem frugem reuocauerat Odo cum dictis, tum exemplo, apud Ioannem in lib. I, num. 17.



CAP. III.---Monastice uite tirocinium, socii, sacerdotium.

10. Cum in suo apud sancti Martini basilicam  secessu lectitandis meditandisque Patribus operam insumeret Odo, incidit in regulam sancti Benedicti; ex cuius prescripto per triennium decubuit nudus, »et necdum monachus monachorum leue ferebat iugum.« teste Ioanne num. 15. Fulconem comitem ad suas partes forte inuitauerat, cum ille necdum tempus esse allegans, Adhegrinum quemdam militem, armis strenuum, Odoni designauit conciliauitque. Ambo itaque »paruissimo tugurio contenti,« ad monastica uota in dies anhelabant. Sed non occurrebat eis locus, in quo uigeret ea disciplina. Missus Romam Adhegrinus, ut aliquem exploraret, in itinere Balmam deuertit. Arrisit ipsi abbatis humanitas, ac monachorum religio: eoque Odonem secum pertraxit, qui »sumptis secum centum uoluminibus  librorum« ad istud monasterium commigrauit. »Erat autem etate tricenarius,« cum Christi annus fere 909 excurreret. Hec carptim ex Ioanne a num. 21. De Balma dictum in elogio Bernonis. Odo probatione facta puerorum seu nouitiorum curam et educationem in se suscepit, quos »schole« nomine Ioannes designat, ut apud ueteres non raro.

11. Adhegrinus, Odonis socius, »in unam se coarctauit cellulam, et permittente abbate Bernone per triennium mansit in ea.« Postmodum »eremum petiit, ibique parua subarctatus est spelunca.« Istic diuina post multos angores consolatione dignatus, et demonum tentamentis ope sancti Martini liberatus, eiusdem etiam recreatus est alloquio, apud  Ioannem a num. 23, qui num. 28, hec de eo scribere pergit.: »Sunt hactenus euoluti, ni fallor, plusquam triginta anni, ex quo intra ipsam eremum deguit, Dominicis tantum diebus aut precipuis festiuitatibus ad monasterium sancti Petri, quod Cluniacum dicitur, quia duobus fere millibus prope est, assueuit descendere, sumpta uidelicet modica farina, ex qua sibi panem conficere solet, et fabe paucis granis, mox ad eremum reuertitur. uino nec aliquando utitur: adipe uero uel oleo eius cibus non conditur. Patitur omni tempore frigus et calorem: calorem inter scapulas, frigus inter manus et brachia.« Preclara omnino de Adhegrino, quem in album sanctorum relatum esse Chesnius in notis testatur. Meritum non inficior: auctoritatem quero. Nihil enim  de Adhegrino in Martyrologiis aut Breuiariis inuenio, nullam de eius festo reliquiisue apud Cluniacenses nostros memoriam. Nescio an eiusdem in eremo socius fuerit Droco Floriacensis monachus piissimus, qui in cenobitica conuersatione probatus, eremi singularem aggressus est pugnam eo in loco, »qui Balma dicitur,« teste Aimoino in superioris tomi, pag. 361.

12. Odoni pro Adhegrino socium Teuthelonem adiungit chronicon Malleacense: »Eodem tempore, adhuc uiuente Turpione, Odo et Teuthelo canonici sancti Martini illustrissimi, adimplentes euangelicum preceptum, derelictis omnibus suis pauperes pauperem Christum secuti sunt, et Cluniaco sancto habitu et uita induti sunt. Unde nutu Dei Odo abba prefuit sanctissimus, sicut sequentibus dicemus:  Teuthelo iubente abbate suo archiepiscopus inuitus consecratur Turonis,« etc. uerum id de Teutelone seu Teotolone falsum esse ex superioribus intelligitur, atque amplius ex consequentibus apparebit.

13. Post aliquantum temporis Odonem sacerdotio dignum reputans Berno, »promouit eum; et accersito episcopo, sine suo uelle consecrare eum fecit sacerdotem.« Rem explicat Ioannes num. 37, sed episcopo haud nominato. »Bisuntinensem archiepiscopum« suggerit Nalgodus, sed perperam. Constat siquidem ex Ioannis loco precitato, Odonem rogatu episcopi ordinatoris sui ac precepto abbatis composuisse tres libellos de sacerdotibus »ex Ieremie uaticinio,« id est, tres collationum libros, qui Turpioni episcopo Lemouicensi inscripti sunt. Is  ergo episcopus Odoni sacerdotium contulit paulo ante abbatialem dignitatem.



CAP. Iu.---Abbatialis dignitas, monastici ordinis status.

14. Nam »per illud tempus exitiali languore cepit decumbere pater Bernus,« qui »mox uicinos episcopos accersiuit, et ab omni ordine se deposuit. Rogabat inter hec uerba fratres, ut sibi quem uellent, patrem eligerent. Tunc manibus fratrum,« inquit Ioannes num 37, »pater noster captus, et quasi uiolenter constrictus, ac proclamantibus omnibus ut ordinaretur, coram abbate suo ui est ductus:« et »superatus tandem episcoporum excommunicatione, ordinatus est« abbas paulo ante obitum Bernonis, quem ineunte anno 927 contigisse diximus. Id factum,  »instante 926« scribit chronicon Malleacense: at rationes a nobis adducte aliud suadent: quibus accedit Martyrologium Lemouicense a Chesnio relatum in notis ad bibliothecam Cluniacensem. Odoni commissa fuere tria monasteria, Cluniacense, Masciacense ac Dolense. Widoni Bernonis consanguineo quatuor, Gigniacense, Balmense, Aethicense, ac cella sancti Lauteni, in fusius expositum est in elogio ipsius Bernonis.

15. Preclara omnino ac multa sunt que Odo abbas gessit. Cluniacensis monasterii perfectio, eiusque dedicatio, priuilegia, ritus, et exacta disciplina, ad cuius normam erecta aut adiuncta alia monasteria, ex quibus congregationis Cluniacensis corpus conflatum est; Romana itinera Ecclesie bono suscepta,  concordia principum, caritas in pauperes, aliaque id genus eximia facinora, Odonis famam ubique celebrem reddiderunt. Legendi his de rebus Ioannes in lib. III et Nalgodus: ex quibus quedam hoc loco illustrare sufficiat, nempe Cluniacensis monasterii ritus ac dignitatem, aliorum monasteriorum emendationem seu institutionem, Romana itinera. Primum hic expedio: sed prius de monastici ordinis per id tempus in Gallia statu agendum est.

16. Postquam augusta illa capita, Carolus M. et Ludouicus Pius, de restituendo in melius ordine sancti Benedicti serio egissent, eorumque auctoritate id effecisset Benedictus abbas Anianensis, ut pleraque Gallie monasteria sub uno capite ueluti una congregatio religiose uiuerent; sperandum uidebatur  eam disciplinam diu substituram, ni exstincto Benedicto, qui eius auctor ac presidium erat, bellorum cum ciuilium, tum externorum tempestates, et regno uniuerso, et rei tam preclare uastitatem intulissent. Nam cum de summa rerum inter Ludouici Pii filios, nedum Ludouicum ipsum, atrocibus dissidiis disceptaretur; ex improuiso Nortmanni ex Septentrione in Galliam irrupere, qui rempublicam, iam bellis domesticis uiolatam, per annos sexaginta misere labefactarunt. Tunc quippe pagi in solitudinem redacti, urbes expugnate et incense, ecclesie in predam date, pessumdata monasteria, monachi partim necati, partim fugati, qui collectis sanctorum reliquiis aliisque sarcinulis, quo belli impetus uertebat, inde se proripientes, ad tutiora, si que occurrissent,  loca declinabant, aut palabundi uitam miseram traducere uix sinebantur. Sicubi uero eis tantisper respirare concessum erat, casas pro modulo ac tempore sarciebant, in quibus non tam norme regulari, quam uite ac saluti prospicere cogebantur. Quibusdam in locis, ubi monastici ordinis incole deficiebant, pauculi sese collegere clerici, qui ueterem monachorum possessionem insederunt, eamque rebus etiam serenatis sibi retinuerunt. Hinc factum est, ut seculo decimo ineunte, cum Odo de monastica uita cogitare cepit, pauca superessent cenobia monachorum, atque in paucis illis sincera religio desideraretur, ut ex Ioannis lib. I, num. 22, et ex prefatione nostra compertum est.

 17. Inter hec, Odone presertim abbate, Cluniacum super omnia cenobia caput extulit fama religionis, quam Odo post Bernonem ibidem instituit. Feruebat eo in loco uirtutum emulatio, studium in res sacras, regule accurata obseruatio, caritas in pauperes, adeo ut »septemdecim millia pauperum in capite Quadragesime uno anno apud Cluniacum eleemosynam habuerint, et ducentas quinquaginta pernas acceperint,« teste Udalrico in lib. III Consuetudinum Cluniacensium cap. 11. Quin etiam sedi apostolice subsidium hec domus prebuit non semel, haud secus atque commune quoddam ecclesie erarium: Petrus uenerabilis auctor. Ritus plerique desumpti ab Euticio abbate: ceteri a Bernone, Odone, aliisque additi sunt. Euticius non alius uidetur  quam Benedictus Anianensis, qui ueterum monachorum instituta collegit, suisque imitanda proposuit. Ex his ritibus nonnullos delibat Ioannes in lib. I, num. 23, presertim num. 30 et sequentibus. Quidam ad officium diuinum, quidam ad regularem disciplinam et uirtutes monasticas; ceteri ad educationem iuuenum aliorumque institutionem pertinebant. Omnes Udalricus monachus sanctus, post Bernardum eiusdem loci cenobitam, accurate describit tribus libris, qui ab Acherio nostro typis uulgati sunt in Spicilegii tomo Iu. In libro primo agitur de psalmodia et missarum solemniis, deque uariis anxi celebritatibus: in secundo de disciplina regulari: in tertio de officialibus. Duas missas solemnes in dies celebrari mos erat: priuatis sacris, nisi extra diuinum  officium et maiorem missam, operari religio. Quotidie suas quisque hostias ex alterutro choro offerebant: tametsi quinque tantum diebus Dominicis tres feriatis communicabant: ceteri hostias benedictas in modum eulogiarum ante communem cibum sumebant. In missis defunctorum solemnibus atque in triduo Rogationum uterque chorus oblationem faciebat. In maioribus sacris diaconus semper communicabat ex hostia sacerdotis: subdiaconus nonnisi ex aliis hostiis. Communio omnibus prebebatur in triduo ante Pascha: qui Sabbato sancto ante maiorem missam priuatim celebrare uolebat, »non utebatur candela, quia nouus ignis nondum erat consecratus.« Sed in his nichil magis consideratione dignum, quam quod de confectione hostiarum legitur in lib. III,  cap. 13. Quippe frumentum »granatim eligebatur, et lauabatur studiose per ipsos fratres.« Colligebatur deinde in sacculum »ad hoc solum reseruatum:« tum portatum ad molendinum a famulo probato, qui molam lauabat utramque, operiebatque »sursum et deorsum cortinis,« ac seipsum alba induebat, amictu faciem preter oculos operiente. Eadem religione cribrata farina, cribro diligenter abluto. Dein maior ecclesie custos, si sacerdos erat aut diaconus, reliqua perficiebat, duobus aliis eiusdem ordinis atque uno conuerso adhibitis: si non sacerdos aut diaconus, uicarium substituebat. Hi quatuor finitis Matutinis, faciem manusque abluebant: et ex his tres priores albis amicti, unus quidem  farinam aqua nitidissima conspergebat, alii duo hostias in »ferramento characterato« coquebant. Tanta erit Cluniacensium monachorum in Eucaristiam pietas ac ueneratio.

18. Iam uero in regularibus officiis non minor disciplina. Silentium iuge interdiu, noctu adeo sacrum, ut illud ante Primam uiolari omnino ducerent nefas, mortemque ipsam potius appeterent. Hinc locutio per signa, que tamen non omnino probauit Guigo Chartusie prior quintus, quantumuis et ipse silentio addictus, »sufficere putans linguam solam, non etiam ceteros artus reatibus implicare loquendi,« ut ipse in Statutorum cap. 31, loquitur. Ab Idibus Nouembris meditationi seniores post nocturnos in ecclesia uacabant, dum pueri cantui operam nauabant  in Capitulo. Opus manuum cum psalmis fiebat, proclamatio culparum erat in usu. Post Completorium hospites non admittebantur, nec fratribus comedendi tribuebatur facultas. Insigne exemplum Udalricus de cellerario refert, qui cum tota die in recipiendo uino fuisset occupatus, permissum post Completorium edendi impetrare ab abbate non potuit. Eadem in officiis diuinis seueritas. Iturus foras, et equum mox ascensurus, si officii signum insonuisset, ad illud properare tenebatur. De ieiuniis id fere seruabatur quod precipit sanctus Benedictus. Ab Idibus Septembris una tantum comestio, nisi in festis duodecim lectionum; et in octauis Natalis Domini et Epiphanie duplex. In illis festis duodecim lectionum post prandium et  lectionem in claustro, dicta Nona, ibatur in refectorium ab bibendum: in diebus priuatis, post uesperas lectio, inde pergebant in refectorium ad bibendum, postea iterum lectio, inde collatio spiritalis. Reliquie panis et uini ab eleemosynario in pedites peregrinos erogabantur. Preterea octodecim pauperes quotidie apud Cluniacum aliti. Ea uero erat uini parcimonia, ut »octo carrade uini plusquam triginta fratribus per annum in monasterio Charitatis suffecerint,« apud Udalricum in lib. III, cap. 1: Ad hec ex sancti Odonis prescripto, ieiunium quatuor temporum mense Septembri, ubi dies exaltationis sancte Crucis quarta sextaue feria aut Sabbato occurrebat, in ea septimana peragebatur, »ut crux a ieieunis adoraretur.« An  autem Odo medicine usum fratribus indulserit, dubitare licet ex Ioannis lib. II, num. 14, imo et ex Petri uenerabilis lib. uI, epistola 39. Carthusienses, teste Guigone in cap. 39, »medicinis, excepto cauterio et sanguinis minutione, perraro utebantur.« Minuebantur porro in anno quinquies. Apud Cluniacenses procedente tempore sua quoque mense assignata erat minutioni dies; quo ritu id fieret docet Udalricus in lib. II, cap. 21. Minutiora hec mitto. Maioris momenti est id quod apud eumdem Uldalricum legitur de educatione puerorum: Quippe »difficile fieri potest, ut ullus regis filius maiore diligentia nutriatur in palatio, quam puer quilibet minimus in Cluniaco.« uerba hec sunt  ex lib. III, cap. 8. Postremo discipline huius ratio administrabatur sub abbate per priorem maiorem, decanos, priorem claustralem, circatores, puerorum magistros, precentorem et armarium, quibus libros, maxime choro destinatos, in armario asseruabat, camerarium, cui uestimentorum cura, apocrisarium, cui ecclesie thesaurus commendatus erat, cellerarium, stabularium, eleemosynarium et infirmarium.

19. Ad loci disciplinam item pertinet libertatis prerogatiua, quam Cluniaco rogatu Willelmi conditoris sui primum, dein abbatum Romani pontifices contulerunt. Callistus papa II in litteris suis Pontio abbati inscriptis ait priuilegium hoc Cluniaco fuisse concessum »ab ipso fundationis sue exordio;« memoratque pontifices qui illud confirmauerunt, nempe  Ioannem XI, item Ioannem XII, Agapitum II, Leonem IX, Gregorios uI ac uII, Alexandrum II, Stephanum X, uictorem III, Urbanum II, Paschalem II et Gelasium II. Unde Petrus uenerabilis quibusdam obiicientibus, quod Cluniacenses proprium non haberent episcopum, Romanum sibi proprium esse respondet. »Hunc unum,« inquit, »solum et maximum nos habere episcopum gloriamur . . . . . Hoc ipsius sancte sedis irrefragabilis sanxit auctoritas, nec unius tantum, sed multorum decreta inde apud nostram matricem ecclesiam conseruantur. Hec ipsi ita condiderunt, non ut hanc, de qua loquimur, Cluniacensem ecclesiam alteri episcopo prius eam possidenti auferrent; sed a fundatoribus, qui eam in proprio alodio construxerant,  rogati in propriam retinuerunt, atque soli Romano pontifici eam in eternum subiacere decernentes, pluribus hoc priuilegiis confirmauerunt . . . Hoc non soli Cluniacenses obtinent, sed et quam pluribus datum cernimus: et longe ante Cluniacum conditam multis aliis monasteriis ab eadem apostolica sede concessum uidemus.« Ita Petrus abbas in lib. I, epistola 28. Pleraque eiusmodi priuilegia uidesis in Bullario Cluniacensi, ex quibus septem sunt Odoni abbati concessa, unum scilicet Ioannis X, duo Ioannis undecimi, unum Leonis uI, tria item Leonis uII, Ioannis decimi priuilegium, quod undecimo perperam tribuitur, editum est in elogio Bernonis. In primo Ioannis XI preter alia Cluniaco ius confirmatur »monete« a Rodulfo Francorum rege  concessum, additurque: »Et quia, sicut nimis compertum est, iam pene cuncta monasteria a suo proposito preuaricantur, concedimus, ut si quis monachus ex quolibet monasterio ad uestram conuersationem solo duntaxat meliorande uite studio transmigrare uoluerit, cui uidelicet suus abbas regularem sumptum ad depellendam proprietatem habendi ministrare neglexerit; suscipere uobis liceat, quousque monasterii sui conuersatio emendetur. Scriptum in mense Martio, indictione Iu,« id est anno 931. De priuilegio Cluniacensis libertatis iterum agemus ad uitam sancti Odilonis abbatis.

20. Sed hoc loco pretermittere non possum id quod Gregorius uII de Cluniaco in synodo Romana  sanxit in hec uerba: »Sacerdotes nostri, imo hec sancta synodus cognoscat, quod licet sint multa monasteria ad honorem Dei omnipotentis et beate uirginis utiliter et religiose fundata; inter omnia quoddam illis in partibus Cluniacum est, et proprium B. Petro, et huic ecclesie speciali iure adherere dignoscitur. Unde honorem et tutelam huius sancte et apostolice sedis ab ipsis primordiis meruit obtinere . . . Et fauente diuina clementia sub religiosis et sanctis abbatibus ad id usque dignitatis et religionis peruenit, ut ceteris monasteriis, quamuis multo antiquioribus, quantum ipse cognosco, in Dei seruitio et spirituali feruore precellat, et nullum illa in terra  huic omnino ualeat adequari. Nullus enim abbas unquam ibi fuit, qui sanctus  non fuerit.« Preclarum sane elogium ex ore pontificis.

21. Hinc »Cluniacense monasterium, religione, disciplina, seueritate, fratrum numerositate, omnique monastici ordinis obseruatione, toto pene orbe notissimum« euasit, teste Petro uenerabili in lib. I de miraculis, cap. 9, adeoque »singulare ac commune peccatorum refugium, per quod multa inferis damna illata, et regnis celestibus quam plurima loca collata sunt. Ibi innumere hominum multitudines, graues mundi sarcinas ab humeris suis abiicientes, suaui Christi iugo colla submiserunt. Ibi omnium professionum, dignitatum, et ordinum persone fastum luxumque secularem in humilem et pauperem monachorum uitam commutauerunt. Ibi ipsarum ecclesiarum uenerabiles  Patres, etiam ecclesiasticorum negotiorum onera fugientes, tutius quietiusque uiuere, magisque subesse quam preesse elegerunt . . . . . Hinc effusa spiritualium uirtutum nardo, impleta est tota mundi domus ex odore unguenti, dum religionis monastice feruor, qui illo tempore pene refriguerat, illorum uirorum exemplo studioque recaluit. Gallia, Germania, transmarina quoque Britannia hoc testatur: Hispania, Italia, totaque Europa fatetur, plena monasteriis ab eis aut nouiter fundatis, aut ab antiquo senio reparatis . . . . Sed quid aliquas mundi partes enumero? cum de nostro ultimo Occidente usque ad ipsum Orientem fama hec peruenerit, nec aliquem Christiani orbis angulum latuerit.« Hucusque Petrus uenerabilis, cuius dicti ueritatem  probare esset in promptu, si non alio nos propositum uocaret. Sed tamen ne hoc argumentum, quod sane ad Cluniacensis ordinis, adeoque eius auctoris Odonis laudem maxime pertinet, penitus deseruisse uideamur, hic de monasteriis ab eo institutis aut restitutis agendum est, idemque de aliis Cluniaci abbatibus suo quoque loco prestandum.



CAP. u.---Monasteria per Odonem reformata, erectio congregationis Cluniacensis.

22. Hic opportune occurrit quod Ioannes de Odone scribit in lib. II, num. 23: »Per illud namque tempus longe lateque patris nostri nomen, ueluti clarissimum sidus, cepit effulgere. Factus est notus regibus, episcopis familiarissimus, magnatibus charus.  Queque enim monasteria in eorum finibus constructa erant, iuri patris nostri ea tradebant, ut nostro more corrigeret et ordinaret.« Monasteriorum eiusmodi accuratam rationem inire difficile fuerit: obuia notare sufficiat. In Gallia inuenio apud Lemouices Aureliacense et Tutelense, Sarlatense in pago Petrocoricensi, in Bituricensi Dolense et Masciacense, in Aurelianensi Floriacense, apud Senonas S. Petri uiui, apud Turonos S. Iuliani, in pago Waldensi abbatiam Romanensem, in Matisconensi Carilocensem cum aliis. In Italia legimus apud Ioannem Ticinense sancti Augustini, Romanum sancti Pauli, Aduentinum, Subpentonianum, et Salernitanum. De his omnibus quedam strictim obseruanda.

Geraldus comes Aureliacensis  direxisse,« ubi »regularis obseruantie feruor incalescebat,«  ut »sub norma regulari,« ibidem imbuerentur; sed reuersos, »quia magistri defuerunt,« mox »puellari mollitia resolutos, rigorem discipline neglexisse:« attamen unum eis ex necessitate prefectum fuisse, qui ob laxiores mores Geraldo magnum merorem attulit. Nescio an is erat Adalgerus, quem primum Aureliaci abbatem suggerit chronicon Aureliacense, editum in tomo II Analectorum: cui abbati suffectus Ioannes ex stirpe ipsius Geraldi, »Oddo uenerabilis abbas tertius Aureliacensis et Cluniacensis, rogatus a Turpione Lemouicensi episcopo et ab Aimone Tutelensi abbate descripsit uitam beati Geraldi. Habuit coabbatem Arnulfum.« Ex Aureliacensi monasterio arcessitus est Odo, teste Aimoino in lib. I de miraculis sancti Benedicti cap. 4, ad restituendam disciplinam  in cenobio Floriacensi, procurante Eliziardo comite, postea monacho, ex Ioanne infra in lib. III, num. 8. Eodem tempore, id est regnante Ludouico Transmarino, Bernardus Petrocoricensis comes sancti Saluatoris monasterium Sarlatense , quod tandem in sedem episcopalem euasit, tradidit »domno Oddoni Cluniacensi abbati atque Adacio coabbati eius.« Littere hac de re exstant in tomo Iu Gallie Christiane, sed cum aliquot neuis. Utrique, Odoni scilicet Cluniacensi abbati atque Adacio eius uices tenenti, etiam Tutelense monasterium , nunc sedes episcopalis, paruit post Aimonem superius memoratum, qui ex sancti Sauini cenobio Pictauensi ab Ebalo comite Tutelam  adductus fuerat. Huius rei diploma a Rodulfo rege concessum habes in additione u. C. Stephani Baluzii Tutelensis ad lib. uIII de Concordia cap. 25. Tunc uero mos erat, ut quia pluribus monasteriis unus haud sufficere poterat abbas Cluniacensis; iisdem eius uice proabbates seu coabbates preficerentur, quibus postea solum prioris nomen relictum est. Illud patet ex Clario in chronico S. Petri uiui apud Senonas, quo in loco Samsoni abbati »successit sanctus Odo, qui accersiens Willelmum archiepiscopum, cum consensu monachorum S. Petri prefecit eidem cenobio Arigaudum abbatem, religiosum et timentem Deum, monachum S. Benedicti supra Ligerim.«

23. Idem ab Odone prestitum puto in Turonico  sancti Iuliani cenobio, quod tempore Gregorii episcopi constructum, sed a Nortmannis postea euersum, cum Teotolo archiepiscopus, Gersende eius sorore suppetias ferente, instaurasset, »ecclesiam in honorem Dei genitricis sanctique Iuliani dedicauit; et coadunatis fratribus abbatem preficere cupiens, Odonem abbatem, qui tunc apud sanctum Benedictum morabatur, aduocat.« Martyrologium sancti Iuliani id factum refert »anno 943, regnante Ludouico rege anno 8.« Sed id tempus est donationis a Teotolone et Gersende facte, non instituti apud sanctum Iulianum Odonis, quem anno precedente, id est anno 942, obiisse constat. Is uero in sancti Iuliani ecclesia cum Teotolone sepulturam obtinuit, ut postea dicemus. Legi eius loci chronici,  ante annos quingentos scripti, fragmentum, quod chronicon diuisum erat in duos libellos: quorum in primo »abbatie prima institutio, institutionis impia destructio, destructionis pia restauratio« continebatur: in secundo eiusdem status ab instauratione. Ex primi libelli laciniosis membranis intelligimus multa sanctorum corpora in sancti Iuliani ecclesia primitus reposita, Danorum tempore alte humi defossa fuisse: ex quibus quedam tum restabant, nempe sanctorum Bleuiliguati episcopi uenetensis, Lauri abbatis, et Antonii monachi. De primo ait auctor, quod »pontifex Moruannus,« a Bleuiligueto »septimus« uenetensis, quedam sibi retulerit miracula, que commemorat. »Blinliuetum« uocat, non sanctum Albertus de Monte Relaxo, eumque statuit  trigesimum tertium episcopum uenetensem: Moruannum uero quadragesimum nonum. Subdit fragmenti scriptor, Laurum, ex Britannia ortum, patriam parentesque deseruisse, sed pro ipsis inuenisse »Iudicelem Brittonum ducem optimum,« qui eius in omnibus adiutor exstiterit. »Cuius adiutorio facto monasterio, in omni sanctitate cum subiectis floruit, et tam uerbo quam exemplo multum multis profuit, cuius nobilis uita in conspectu hominum religiosissima, et in conspectu Domini exstitit pretiosa: cuius etiam alta sanctitatis preconia cumulare non desinit miraculorum gloria. Nam per eius sanctitatem tam in uita, quam post mortem reformatur debilitas, et sanatur infirmitas, maxime loco  illo, quo exiit e seculo: ubi per signa que fiunt, cineres eius uiuunt.« Forsan monasterium est sancti Ioannis de Gelo, quod Iudicel instaurauit. »Et quoniam uitam eius docet liber uite eius, sufficiat commendasse summam saltem sue uite.« Hunc librum excidisse putamus: neque quidquam  apud Albertum legitur de S. Lauro. Denique chronographus ille scribit Antonium uixisse apud Turonos. »Fertur in te, inquit, sanctum habitasse Antonium, quamuis nobis incertum sit, utrum uel ex te fuerit, uel aliunde uenerit, qui solitarie uite delectatus dulcedine, pro uita solitaria mundi despexit quadra. Quem inhabitauit locus pulcher et quietus, et undique silua cinctus: cuius in lapide sculpta fuit et est nunc capella, in qua duo altaria.  Deo ibi Dei seruus seruiebat assiduus. Ad fontem qui in capella nulla accedit femina.« uisitur iste locus, qui prioratus est, tribus a Cesaroduno Turonum leucis uersus Cenomannos. S. Antonius colitur Iu Nonas Maii in Martyrologio Gallicano. Unum ex sancti Mauri abbatis sodalibus fuisse quidam recentiores ferunt, abbatem sancti Iuliani dicit instrumentum Ioannis Turonensis archiepiscopi, anno 1407 conditum, in quo agitur de reliquiis S. Antonii et sancti Lauri. Nobis ignorare liceat quod ignorauit antiquitas. De monasterio S. Iuliani iterum infra.

24. Inter cenobia que Odo suo regimini adiecit, est Romanense, situm in comitatu Waldensi pagi Lausanensis, quod Rodulfus I Burgundie rex Aleydi sorori sue concessit, litteris datis »Iu Idus Iunias,  Rodulfi piissimi regis anno primo, ab Incarnatione Domini 888, indictione 11,« apud uabreuillam. He littere, quarum integrum autographum penes nos est, edite sunt in notis ad bibliothecam Cluniacensem, sed cum uitio centenarii numeri, ubi pro anno 800 legitur 900. Postea Aleys seu Adeleys ipsa comitissa abbatiam illam Romanis dictam Odoni attribuit egregio diplomate, quod ineditum huc referre iuuat ad histore illustrationem:

Cunctis sane considerantibus liquet, etc. Igitur omnibus in unitate fidei uiuentibus, Christique misericordiam prestolantibus notum sit, quod ergo Adeleydis, dono Dei comitissa, res iuris mei, que mihi per preceptum Domini Rodulfi regis, mei uidelicet dulcissimi atque dilectissimi germani, obuenerunt, hoc  est monasterium quod Romanis uocatur, quod situm est in pago Waldense, cum omni abbatia et omnibus rebus et adiacentibus ad ipsam abbatiam pertinentibus dudum a sanctis Patribus illic preordinatis. Quod sane Romanis prefatum monasterium olim in honore apostolorum principis Petri scilicet et Pauli sub monastica professione fuerat constructum: sed modo ab eorum habitatione priuatum penitus, pro amore Domini nostri Iesu Christi ac eorumdem apostolorum, de meo iure et dominatione ipsa ego iam dicta Adeleydis in dominium et prouidentiam monachorum per omnia transfundo, id est, Odonis uenerabilis ac reuerentissimi abbatis, omniumque fratrum ac caterue monachorum sub eius regimine Cluniacensis cenobii  degentium: ea duntaxat ratione, ut ipsi monachi, prout potuerint, ipsum monasterium per intercessionem apostolorum, Christo propitiante, in priorem studeant reformare statum. Predictus uero abbas, dum aduixerit, et ipsi monachi idem monasterium ita possideant, ut quamuis apostolice sedi, sicut et Cluniacum, delegatum sit, semper tamen uelut una congregatio sub uno agant atque disponantur abbate; in tantum, ut cum ipse discesserit, non illis aut istis liceat sine communi consensu abbatem sibi preficere, nec priuati, quod absit, isti alium nisi ipsum, quem illi habuerint, substituere presumant, quoniam ualde iniustum esset, si illi qui forte uelut filii Romanis monasterio succreuerint, socialitatem Cluniacensium, qui ueluti patres locum resuscitant, aliquando disciderint.  Sane in ordinando abbate constitutio sancti Benedicti semper emineat: adeo ut si uel illius, uel istius congregationis minima pars saniori consilio meliorem personam eligere uoluerit, ceteri iuxta regulam eis consentiant. De fratribus uero uel hinc illic, uel inde huc pro utilitate transmutandis, siue etiam de subsidiis, que forte uni loco plusquam alteri abundauerint, uicissim ex altero in alterum transferendis in potestate abbatis sit. Et ut inter eos germanior societas perseueret, ipsas quoque diuine seruitutis aut eleemosynarum seu cuiuslibet boni operis sanctiones ita communiter teneant, ut quod pro bone memorie Willelmo, uel certe aliis, aut uiuis, aut defunctis apud Cluniacum geritur, nobis atque nostratibus proficiat: et quod Romanis monasterio pro nobis iuxta uoluntatem  Domini gestum fuerit, ipsi adeque participentur. Hanc ergo donationem pro Dei amore et sanctorum apostolorum in primis facio, deinde pro anima germani et dulcissimi mei domni Rodulfi regis, harum uidelicet rerum largitoris; tum uero pro requie domni mei pie memorie principis Richardi, ac pro Willa regina, dehinc pro me et domno Rodulfo rege filio meo, et item Rodulfo rege nepote meo, pro aliis quoque filiis meis, Hugone, Bosone, et Ludouico nepote; sed et pro ceteris consanguineis nostris, atque his qui seruitio nostro adherent; pro genitore etiam ac genitrice mea, et domno Hugone insigni abbate, seu ceteris nostris utriusque sexus propinquis: postremo pro illis qui adiutorium uel defensionem monachis ibi consistentibus prestiterint; pro statu quoque totius  religionis et pro omnibus catholicis uel uiuis, uel defunctis. Monachi uero inibi consistentes modum conuersationis istius, que nunc ad informandum eos qui futuri sunt de Cluniaco, transfertur, ita conseruent, ut eumdem modum in uictu atque uestitu, in abstinentia, in psalmodia, in silentio, in hospitalitate, in mutua dilectione et subiectione, atque bono obedientie nullatenus imminuant. Placuit etiam huic testamento inseri, ut ab hac die nec nostro, nec parentum nostrorum, nec fastibus regie magnitudinis, nec cuiuslibet terrene potestatis iugo subiiciantur iidem monachi ibi congregati: neque aliquis principum secularium, non comes quisquam, nec episcopus quilibet, non pontifex supradicte urbis Romane, per Dominum  et in Domino, omnes sanctos eius, et tremendi iudicii diem contestor et deprecor, inuadat res ipsorum Dei seruorum, non distrahat, non minuat, non procamiet, non beneficiet alicui, non aliquem prelatum super eos contra eorum uoluntatem constituat. Et ut hoc nefas omnibus temerariis et improbis actius inhibeatur, adhuc idem inculcans subiungo. Obsecro uos, o sancti apostoli et gloriosi principes terre, Petre et Paule, et te pontifex pontificum apostolice sedis, ut per auctoritatem canonicam et apostolicam quam a Deo accepisti, alienes a consortio sancte Dei Ecclesie et sempiterne uite predones et inuasores atque distractores harum rerum, quas supradictis seruis Dei hilari mente promptaque uoluntate dono: sitisque tutores ac defensores iam dicti loci Romanis, et seruorum Dei ibi  commorantium ac commanentium, harum quoque omnium facultatum propter eleemosynam et clementiam ac misericordiam piissimi Redemptoris nostri. Si quid forte, quod absit, et quod per Dei misericordiam et patrocinia apostolorum euenire non estimo, ut ex propinquis aut extraneis, uel ex qualibet conditione, siue potestate qualicunque calliditate contra hoc testamentum, quod pro amore Dei omnipotentis, ac ueneratione principum apostolorum Petri et Pauli fieri sanciui, aliquam concussionem inferre tentauerit, primum quidem iram Dei omnipotentis incurrat, auferatque Dominus patrem eius de terra uiuentium, et deleat nomen eius de libro uite, fiatque pars illius cum his qui dixerunt Deo: Domine, recede a nobis, et cum Dathan et Abiron, quos terra aperto ore deglutiuit,  et uiuos infernus absorbuit, perennem incurrat damnationem, sociusque Iude proditoris Domini effectus, eternis cruciatibus retrusus teneatur. Et ne ei in presenti seculi humanis oculis impune uideatur, in proprio quidem corpore future damnationis tormenta patiatur, sortitus duplicem direptionem cum Heliodoro et Antiocho, quorum alter diris uerberibus cercitus uix semiuiuus euasit: alter uero nutu superno percussus, putrescentibus membris, et scatentibus uermibus miserrime interiit, ceterisque sacrilegis qui erarium domus Domini temerare presumpserunt, particeps existat: habeat, nisi resipuerit, archiclauum totius monarchie ecclesiarum, iuncto sibi sancto Paulo, obstitorem, et ameni paradisi aditus contradictorem, quos sibi, si uellet, habere poterat piissimos  intercessores. Secundum uero mundialem legem his quibus intulerit calumniam, centum auri libras cogente iudiciaria potestate compulsus exsoluat, et congressio illius frustrata nullum omnino obtineat effectum: sed huius firmitas testamenti omni auctoritate suffulta semper inuiolata ac inconcussa permaneat cum stipulatione subnixa. S. Adeleydis comitisse regie matris et abbatisse hoc testamentum auctorizantis fierique iubentis. S. Hildegangi indigni sacerdotis. S. Hulrici. S. Iuditte filie Rodulfi regis. S. Albrade. S. Widonis. S. Einrici. S. Ugonis inclyti comitis atque fratris augusti Rodulfi regis. S. Gofredi. S. Rodulfi filii Ludouici imperatoris. S. Stephani, Christiani, Gonfredi, Unberti, Bosonis, Bauonis, Leodfredi.  Wlitgerii, Rodulfi. Data XuIII Kalend. Iulii. Ego Hildebrannus sacerdos ad uicem cancellarii scripsi et subscripsi anno quinto, regnante Rodulfo gloriosissimo rege, indictione II. Actum publice in uilla Boiaco.

25. Hactenus diploma. De Romano monasterio hec habet liber prioratuum in bibliotheca Cluniacensi: »Prioratus Romani monasterii  Lausanensis diecesis, ubi debent esse, priore computato, uiginti duo monachi, licet antiquitus fuerint plures, sicut reperitur, et debent ibidem celebrari tres misse cum nota,« etc.

26. Redeo ad pagum Matisconensem, cuius abbatiam, Carilocum dictam , Ioannes papa XI Odoni siue monasterio Cluniacensi, postulante Hugone Burgundie rege seu duce, addixit »uII Kal.  Ianuarii, anno 11 pontificatus, indict. 5,« id est anno 932. Idem prestitit Ludouicus Transmarinus concessis litteris, quas habet bibliotheca Cluniacensis col. 276. Abbatiam hanc rogatu Siraldi comitis Boso rex monachis restituerat, ut patet ex charta a Guichenone edita in historia Sebusiana pag. 375, ubi Cariloci monasterium dicatum dicitur »in honore S. Stephani,« situmque »in comitatu Matiscensi super Surnan fluuium.« Diploma datum est »III Non. Dec. indict. 12, anno primo Bosonis Cariloco monasterio,« id est anno 879. De Cariloco iterum in Aymardo, infra.

27. Denique preter alia, quorum monumenta nobis desunt, monasteria Gallicana, Cluniacensibus sub Odone concessa; quedam item Italica in Cluniaci potestatem tum uenerunt, nempe Suppentoniense,  Aduentinum, et sancti Pauli Rome, ut ex Ioanne manifestum est, atque Salernitanum, cuius fratribus Ioannes Odonis uitam dedicauit. uerisimillimum est etiam Ticinense S. Petri ex eo numero fuisse, cum Odo Roma reuertens Ioannem tum canonicum, postea monachum, ibi erudiendum reliquerit, ut ipse de se testatur in lib. I, num. 4. Istud est monasterium sancti Petri in Celo-aureo nuncupatum, tum sancti Augustini ab eius translatione corporis in eum locum, de qua diximus in seculi tertii parte I.

28. De ecclesie S. Pauli prope Romam primordiis uarie scribunt auctores. Sunt qui primam eius originem ad Siluestrum papam et Constantinum imperatorem referunt. In ea sententia est Leo Allatius in lib. I de consensione utriusque ecclesie cap. 6 num.  26, ubi ait basilicam S. Pauli uia Ostiensi forma olim eopyla, id est porta in orientem conuersa, a Siluestro constructam fuisse: sed ualentinianum imperatorem, Siricii pontificis dispositione, ad eam quam hodie uidemus structuram eotholam, fronte ad orientem uersa, redigi curauisse. Contra uero Petrus Damiani uaticanam sancti Petri basilicam Constantino auctori tribuit, Ostiensem sancti Pauli Theodosio seniori et Honorio eius filio. Locus est in opusculo 4, responsione 4 regii defensoris. »Longe uero post Theodosius imperator beati Pauli basilicam cepit: quo defuncto filius eius Honorius eamdem basilicam ad calcem usque perduxit.« Idem lego in ueterrimo codice ecclesie Nouiomagensis, ab annis  octingentis scripto, qui Isidori etymologias complectitur; ubi hec uerba: »In basilica sancti Pauli apostoli Rome, ubi sacrum eius sepultum est corpus,

Teudosius cepit, perfecit Honorius aulam,
Doctoris mundi sacratam corpore Pauli.«

Eo spectat Prudentius, auctor equalis, in hymno 12 de beatis Petro et Paulo.

Parte alia titulum Pauli uia seruat Ostiensis,
   Qua stringit annis cespitem sinistrum.
Regia pompa loci est: princeps bonus has sacrauit arces,
   Lusitque magnis ambitum talentis.
Bratteolas trabibus subleuit, ut omnis aurulenta
   Lux esset intus, ceu iubar sub ortu,
Subdidit et parias fuluis laquearibus columnas,
   Distinguit illic quas quaternus ordo.
Tum camuros hyalo insigni uarie cucurrit arcus.
   Sic prata uernis floribus renident.

Hec de origine basilice: que quo tempore monachis  concessa sit, inuestigandum est. Id factum ante Odonem innuit Ioannes in lib. I, num. 27, ubi ait Odonem »ante quinquennium,« quam eius uitam scriberet, »Romam perrexisse, ac monasterium intra ecclesiam beatissimi Pauli apostoli  reedificasse, cogente domno papa, et uniuersis ordinibus sacre sedis.« Ergo »olim fuerat« ibi monachorum sedes, quibus eam restituit Odo sub annum 937, quo Rome erat, ut postea exponemus. Idem Ioannes uariis in locis S. Pauli monasterium, ac monachos memorat, abbatemque Balduinum: sed et sanctum Odonem ibidem, cum Rome uersaretur, degere solitum fuisse tradit, presertim in lib. II, num. 21 et 22. Neque hoc in dubium uocari potest, quandoquidem Ioannes ipse cum Odone istic moratus  sit. Et tamen in optime note libro de uita sancti Ioannis abbatis Gorziensis dicitur Andreas monachus »Romam ad postulationem pape Agapiti« missus, qui Agapitus »cum nuntio quodam idoneo uero multum a domno Einoldo« Gorzie abbate »efflagitauerat, aliquos sibi religiosos, quos in monasterio beati Pauli, quod tunc ad monasticum ordinem transferre moliebatur, cum auxilio regis Albrici collocaret, transmitti, quo cum altero quodam fratre, qui ex monasterio Luxouio Gorziam ante aliquot annos aduenerat, perductus, regulari institutione loco informato, non multo post receptus ad Dominum ibidem est tumulatus.« Agapitus sedere cepit anno quarto post mortem Odonis, Christi scilicet 946. Qui ergo fieri potuit, ut cenobium S. Pauli, quod sub Odone  monasticis imbutum institutis fuerat, denuo Agapito pontifice »ad monasticum ordinem transferri« potuerit? Sed id de restitutione discipline regularis intelligendum, quam mirum est tam cito ibi defecisse. Certe defecerat Ottone II imperante, aut sane eo pretextu usus est. Otto, qui canonicos apud S. Paulum loco solutiorum monachorum instituere meditabatur, teste Glabro Rodulfo in lib. I, cap. 4. Quidquid sit, Ostiense S. Pauli monasterium, etsi Cluniaco non penitus subiectum, identidem tamen inde prefectos accepit: cuius rei argumentum Petrus Damiani suppeditat in opusculo 33 ubi de S. Maiolo agit, qui apud sanctum Paulum priorem instituit, ut in actis S. Maioli dicemus. Denique id diserte confirmat  Hugo Cluniacensis monachus in epistola ad Pontium abbatem his uerbis: »Hoc autem monasterium,« nempe sancti Pauli, »sequentibus annis commissum est sancto Odoni tuo predecessori, ubi per eum aliquandiu Cluniacensis uigor ordinis radiauit. Tandem seditiosis urbe turbata motibus, quos illa ciuitas infausto usu creberrime patitur, malis urgentibus monachi discedentes, uas illud apostolicorum cinerum, scilicet S. Pauli, sacra secum pignora detulerunt: sicque Cluniacum propere peruenerunt.« Monasterii sancti Pauli abbas fuit Adam ille, cuius mentionem fecit uictor papa III in lib. II de miraculis sancti Benedicti cap. 25, ad quem locum scrupulum mouet Ioannes Baptista Marus, cuinam tum subiectum fuerit sancti Pauli monasterium, congregationi  Cluniacensi, an Casinensi. Dubitandi ratio petitur ex eo quod abbatia S. Pauli, teste Leone Marsicano in lib. I Chronici Casinensis cap. 58, Balduino abbati a Marino papa commissa est. Unde Desiderius seu uictor papa, qui et abbas Casinensis erat, sancti Pauli monasterium »nostrum« uocat. uerum ita loqui potuit habita ratione communis ordinis, cum nulla tunc esset congregatio Casinensis, imo neque Cluniacensis eo modo, quo postea sub S. Hugone instituta est.

29. His omnibus aliisque pluribus cenobiis uniformem uiuendi normam, qualis apud Cluniacum seruabatur, prescripsit Odo, eisque prefuit non secus atque abbas generalis. Que res a S. Pachomio primitus instituta in Oriente, in Occidente per Benedictum  Anianensem tentata, demum ab Odone perfecta est. Unde a nonnullis S. Benedicti in Gallia ordinis auctor habitus est, propterea quod monasteria complura, que antea partim destructa, omnino a sese distracta erant, in unum quasi corpus adduxit. Saltem a Petro uenerabili »summus ordinis monastici in Galliis reparator, et precipuus regule reformator« appellatur, idemque »primus Cluniacensis ordinis pater, qui emortuum iam, et pene ubique sepultum monastici propositi feruorem resuscitare aggressus est,« in lib. uI, epist. 17. Eodem sensu ante eum Frodoardus in chronico Odonem »multorum restauratorem monasteriorum, sancteque regule reparatorem« uocat; et Glaber Rodulfus: »Hic in tantum, inquit, huius instituti propagator exstitit,  ut a Beneuentana prouincia, queque habebantur in Italia et in Galliis usque Oceanum mare potiora monasteria, illius ditioni gratularentur esse subiecta.« Tanta demum erat eius nominis ac religionis celebritas, ut ad eum non modo laici nobiles e clerici, sed etiam episcopi dignitatibus abdicatis confluerent; testante Ioanne in lib. III, num. 10.



CAP. uI.---Cluniacensis cenobii res aucte per Odonem.

30. Non solum Cluniacensis instituti religionem Odo, sed etiam rem familiarem  magnopere adauxit. In primis Rodulfus Francorum rex ad preces Imme coniugis sue Hugonis fratris sui Ciuniaco tradit mansos uestitos, sitos in pago Matiscensi, tres in Salustriaco, aliosque  alibi. Datum »Boiaco uilla Kalendis Iuliis,« anno regni 10, indict. 3 , id est anno 931. Anno sequenti, Berno matiscensis episcopus, rogante Archimboldo prelato, id est, preposito Cluniacensis cenobii, et Hildebrando, sedens »in consistorio« iuxta ecclesiam S. uincentii Matiscone »ad diuina precepta more precedentium Patrum dirimenda,« concessit decimas terra de Salustriaco, quam Rodulfus rex eis dederat. Sub eumdem annum, scilicet anno 10 Rodulfi regis, idem Berno episcopus consecrauit capellam in eadem uilla Salustriaco, quam capellam »Cluniacensis paruula societas, cui Odo mitis pater et abbas patrocinabatur, construxerat.«

31. Biennio post Leotaldus comes Matisconensis, et Ermengardis eius uxor, Oddoni abbati dant quidquid  eorum facultatis erat »in uilla Darbaniaco, in pago Lugdunensi, super fluuium Salliam,« ut Deus animas parentum suorum Alberici et Escolane, Manassis et Irmingarde, necnon Gerardi amici sui liberare dignetur »a penis inferni.« Subscribit post Leotaldum et Irmingardem Gaufredus comes cum aliis. Edita est hec charta cum aliquot neuis bibliothece Sebusiane pag. 168, alias eiusdem Leotaldi uidesis pag. 236 et 296.

32. Anno 936 Odoni item donatur curtilus unus in uilla Rufiaco , in pago Matiscense, »mense Maio, quando Rodulfus rex migrauit a seculo. Actum Cluniaco, firmatum Lurduno castello publice.« Anno secundo Ludouici regis Odo abbas et monachi Cluniacenses emunt campum  subtus castrum Lordoni, uulgo »Lourdon,« quod castellum Richelii cardinalis iussu subuersum est.

33. Eodem anno »quo Rodulfus rex migrauit a seculo,« Gaufredus comes et uxor eius Aua dant Escozolas in pago Aeduensi pro animabus suis, »et pro anima senioris sui Willelmi, et eius filii Bosonis.« Iidem tradunt Keitelos in pago Matiscensi »in uicaria Bufarias, pro animarum suarum remedio, et Gauzberti fratris, dicti Gaufredi,« anno 5 Ludouici Transmarini.

34. Anno 2 Ludouici eiusdem Maimboldus episcopus Matiscensis ait, Bernonem precessorem suum Cluniacensibus tribuisse, ut omnes eorum ecclesie ex toto sub illorum ditione consisterent: sed cum postea »irruptione paganorum et malitia prauorum  hominum« excise fuissent, se de tributo synodali quod reddebant, minuere. Subscribunt canonici, et inter eos Ado abbas, qui unus e precipuis erat, deditque nonnulla cenobio Cluniacensi, nempe ecclesias S. Desiderii et S. Iuliani in Siuiaco et Dauagiaco, anno 12 ipsius Ludouici. Item anno secundo Rotmundus episcopus Aeduorum dat capellam sancti Leodegarii de Blanciaco in comitatu Matisconensi, quam »sanctissimus« predecessor suus Walo cuidam sacerdoti ad uitam dederat. Testes sunt Hildebodus et Girbaldus abbates.

35. Anno 3 eiusdem regis, indict. 11, id est anno Christi 938, datur Cluniacensi monasterio, ubi Odo abbas preerat, mansus in uilla Madaliaco in pago  Lugdunensi, »in agro Ternatense.« Item Airich quidam eidem Odoni dat campum cum silua in pago Lugdunensi, »in agro Tarnatensi,« in fine Denadaliaco. »Ternatum« sine dubio erat iste locus, ubi situm erat monasterium Tarnatense, quod omnes confundere solent cum Agaunensi. At Ternatum istud situm est ad Rbodanum in confinio pagi Lugdunensis et uiennensis, uulgo »Ternay,« ubi est modo prioratus ordinis sancti Benedicti. Item Ludouicus Transmarinus anno regni sui tertio res Cluniacenses in Querceto apud Dociacum sancit diplomate, quod exstat in bibliotheca Cluniacensi. Alias donationes minutiores mitto, qualis est ea, qua Hugo comes unam ancillam de uilla »Romanis« in pago Lugdunensi tradit Cluniacensi monasterio et  Oddoni abbati, et quidem »anno sexto« Ludouici regis, post quem annum donationes fiunt Aimardo abbati. Omnes charte sub Odone numero 188. Porro ex his omnibus chartis, aliisque quas in Aimardo referemus, constat Matisconem, eique attributum pagum, regi Francorum, non Burgundionum tunc paruisse.



CAP. uI bis.---Odonis Romanum iter multiplex ecclesie causa.

36. Non continuit sese intra monasteriorum latebras Odonis ardens in res diuinas studium: quin etiam in Ecclesie uniuerse commodum foras prodiit. Eum quippe in Italiam acciuere semel et iterum Romani pontifices, ut afflictis Ecclesie rebus prudentia et auctoritate sua consuleret. Prime eius  Romane profectionis hec fuit causa. Cum Berengario imperatore mortuo, Hugo Theobaldi Arelatensis comitis filius, summa rerum in Italia potiretur, Marozia, infamis Widonis Tuscie comitis relicta, que una cum Alberico filio manus in Ioannem pontificem iniecerat, Romamque redegerat in suam potestatem, ipsum Hugonem missis nuntiis inuitauit ad coniugium suum et urbis imperium capessendum; oblatam conditionem arripit Hugo, nuptiisque contractis, urbis Rome dominium obtinet. Interim cum ante epulum Albericus matris hortatu aquam ad abluendas Hugoni manus preberet non admodum scite, Hugo correctionis causa eum in faciem cecidit. Qua re offensus Albericus Romanos ad defectionem impulit, atque Hugonem ex  Urbe fugere cegit. Eo fuga elapso Albericus consulari potestate ciuitatem administrauit cum matre sua Marozia, et ueterem Urbis disciplinam simul cum consulum nomine et officio redintegrauit. Acta hec sunt sub annum 929, pontificatu Ioannis X, Leonis uI, ac Stephani uII, quibus anno 931 successit Ioannes XI, Marozie ex Sergii stupro filius, Alberici frater. Talia pati coacta est sancta Dei Romana Ecclesia, sed a Marozia ipsa eiusque filio Alberico. »Anno 933« missi Rhemensis Ecclesie Rome reuersi, »nuntiant Ioannem papam, filium Marie, que et Marocia dicitur,« inquit Frodoardus, »sub custodia detineri a fratre suo, nomine Alberico, qui matrem quoque suam Marociam clausam  seruabat, et Romam contra Hugonem regem tenebat.« Paulo post: »Hugo rex Italie Romam obsidet.« Et anno 936 »Ioanne papa fratre Alberici defuncto, Leo quidam Deo seruus Rome papa constituitur,« nempe Leo uII Frodoardus mox subdit. »Hugo Italie rex Romam nisus capere, afflicto suo exercitu fame et equorum interitu, pacta tandem pace cum Alberico, dans ei filiam suam coniugem, ab obsidione desistit.« Nunc uidendum est, quo primum anno Romam Odo a pontifice arcessitus sit.

37. Id factum anno 936 Baronius censet, quo anno Hugo rex filiam suam  Alberico in matrimonium dedit, sicque a Rome impugnatione destitit. Et recte quidem Baronius:  nam in procinctu Romani itineris Odo Adhegrinum inuisit, et ex reuelatione sancti Martini ab eo didicit Ludouici Transmarini unctionem, que anno 936 facta est. Id uero itineris Odo suscepit duplicem ob causam. Prima, ut cum Alberico principe reconciliaret Hugonem regem, apud quem magnam ipse gratiam obtinebat, ut patet ex tribus priuilegiis, que Hugo in Odonis gratiam a Romanis pontificibus impetrauit, nempe a Ioanne XI, Leone uI et Leone uII. Altera, »ut monasterium intra ecclesiam beati Pauli apostoli, ut olim fuerat, reedificaret, cogente domno papa, et uniuersis ordinibus sacre sedis,« apud Ioannem in lib. I, num. 27, ubi de unctione Ludouici Transmarini agitur. Tunc sancti Martini  uitam Rome ad S. Paulum correxit, et glossulis illustrauit, ex lib. II, num. 22. Ad id tempus referre licet id quod in lib. II, num. 9, Ioannes scribit in hunc modum: »Tempore preterito dum Romuleam urbem ob inimicitiam Alberici iam fati principis predictus Hugo rex obsideret, cepit ille intra extraque discurrere, et pacis concordieque monita inter utrosque disseminare, quatenus posset furorem predicti regis sedare, et predictam urbem tueri a tanta obsidione. Interea quadam die dum iuxta monasterium beati Andree apostoli iret, quod ad cliuum Scauri dicitur ex nomine, quidam rusticus uoluit eum propter lagunculam aque occidere.« Rusticum Albericus, nisi ab Odone prohibitus fuisset, morte punire uoluit. Tanta erat non solum Hugonis, sed etiam Alberici in Odonem ueneratio. Aliud Alberici  in Odonem beneuolentie argumentum fuit, quod Suppentoniense sancti Elie monasterium ei reformandum commisit, teste Ioanne in lib. III, num. 7.

38. Altera Odonis Romana profectio, non anno 938, sed sequente contigit, ut diserte tradit Ioannes initio libri I his uerbis: »Anno itaque Dominice Incarnationis nongentesimo tricesimo nono, et eius etatis sexagesimo, in monastica religione tricesimo anno, Romam ueniens, me miserum terrenis irretitum nexibus reperit, miseransque suo rete piscatus est, atque cenobium sancti Petri Ticini positus usque perduxit. Paruo ibi tempore ab Hugone detentus, predicto uiro domno Hildebranno regularibus disciplinis me tradidit educandum.« Non ergo  Ioannes Odonis socius fuit  in prima profectione. Subdit Ioannes: »Non post multo Romam ueniens, me in felicem dignatus est sibi socium sumere, et quem canonicum parentibus abiens rapuit, rediens postmodum monachum reduxit.« Ex quibus Ioannem Roma oriundum, ibidemque canonicum fuisse intelligitur. Hec reuersio Romam facta est superstite Leone papa, ac proinde ipso anno 939, aut saltem ineunte sequenti, nescio an priusquam Odo in Franciam remeasset. Hanc temporis rationem firmat Ioannes in lib. II, num. 7: »Sub idem tempus Italiam missi sumus a Leone summo pontifice, ut pacis legatione fungeremur inter Hugonem Longobardorum. regem, et Albericum Romane urbis principem.« etc. Huc  reuocanda sunt que Ioannes commemorat in lib. I, num. 22: »Ante hoc triennium dum essemus apud beatum Paulum Rome,« etc. , et que refert in lib. I, num. 16. Forsan eo tempore in Garganum montem peregrinatus est, qua de re in lib. II, num. 15. Denique anno 942 Odo Romam tertio uocatus est a Stephano papa IX, ut scilicet Hugonem regem cum eodem Alberico reconciliaret. Frodoardus ad hunc annum: »Domnus Odo abbas pro pace agenda inter Hugonem regem Italie, et Albericum Romanum patricium apud eumdem regem laborabat.« In his pro ecclesia susceptis laboribus consenuit defecitque uir sanctus, et Rome contracto morbo, uite a Deo inducias,  donec Turonos ad sancti Martini reuersus esset, impetrauit, ut ex Ioanne mox dicemus. Si anno 939 in Franciam non reuenit Odo, Gerardus Regiensis episcopus, de quo in uite lib. II, num. 6, ipsi socius fuit in secunda: sin contra in tertia peregrinatione, nam Ioannem cum eis fuisse probant hec uerba: »Illo enim tempore, quo cum Geraldo Regiensis Ecclesie episcopo Cotias transiuimus Alpes et Romam uenimus,« etc. Sed qui quartum Odonis iter Romam ante postremum statuerit, forsan a uero non aberrabit. Quippe tria hec, que mox commemorauimus, ecclesie causa suscepta: aliud indicat Ioannes in lib. num. 18, orationis gratia. At de his satis.



CAP. uII.---Odonis morbus, mors, sepultura, reliquie et cultus.

 39. Cum mortem imminere intelligeret uir sanctus, identidem preteritas delictorum labes animo reuocabat, maxime eas, quibus in abbatem priuatus peccauerat, ita Ioannem aliquando allocutus in lib. III, num. 6: »Charissime fili, ausculta que dico tibi. Gratias ago Deo, quia ex omnibus peccatis que a iuuentute perpetraui, in hac uita iam ultionem recepi, exceptis illis que in abbatem meum commisi: et semper diem illum et tempus exspectaui, deprecans Deum, ut ea non reseruaret mihi in futurum.« Hec paulo ante postremam Romanam peregrinationem, que accidit anno 942. Ante uero iam itineri se committeret, Aimardum abbatem in locum suum uidetur substituisse, ut infra in Aimardi elogio dicturi sumus.

 40. Per id tempus acuta et continua febre correptus, etsi ad celestem uitam anhelaret, magno tamen desiderio affectus est reuisendi tumulum sancti Martini, ut illic spiritum ageret, ubi primos pie uite annos hauserat. Et re quidem uera id celitus obtinuit optimi patroni meritis, quem semper tantopere coluerat. Conualuit, rediit, optate eius solemnitati Iu Idus Nouembris interfuit: sed quarta intra octauam die, rediuiua febre denuo accenditur, donec tandem uir beatus diuina illa et salutari pinguedine recreatus et uiuificanti poculo, id est uiatico, uegetatus, Martino duce in celum migrat quartadecima die ante Decembrem. Hec pluribus Ioannes in fine lib. III.

41. Quedam singularia superaddit Nalgodus,  nempe Odonem fratres conuocasse, monasteria sibi commissa disposuisse, Cluniacense commisisse Deo: »capellam solummodo suam,« hoc est supellectilem sacram, ad misse celebrationem retinuisse; cetera Cluniacum retransmisisse. He forsan auctoris coniecture. Certius est quod subdit sepultum fuisse Odonem Turonis »in ecclesia beati Iuliani, quam ipse a fundamentis construxerat,« id est restituerat, sumptus suppeditante Teotolone archiepiscopo, ut superius dictum est. Hic loquendi modus familiaris apud auctores aliique similes. Sed audiendus insuper Necrologus cenobii sancti Iuliani: »Postquam reuerendissimus uir Odo multa monasteria construxerat, plurima correxerat, multos mundi ludicra spernere docuerat, ac utilia Ecclesie scripserat,  hymnos et antiphonas beati Martini laudem compte composuerat; iam silicernus, iam longe etatis senio fessus, tanquam prescius sue uocationis, optauerat, ut sarcina deposita carnis glebam sui corporis iuxta corpus peculiaris sui patroni, domini scilicet Martini, si posset, tumulari ad proprium cenobium suum Turones redire disposuit. Interea adueniente beati solemnitate Martini, uenerabilis pater cum suis monachis ad Matutinorum solemnia processit multo ante lucem . . . . . Octauo incommodi die sentiens sibi horam imminere extremam, circumstantibus cunctis fratribus, uiatico corporis et sanguinis Domini se fideliter muniri curauit: deinde in ecclesiam sancti Albini, que proxima erat, se deferri iussit, luminibusque piis ac manibus in celum intentis, Christo  animam reddidit.« Superest ad hoc usque tempus istud sancti Albini oratorium intra claustra predicti cenobii: »Obiit XIu Kal. Decembris: sepultus est autem a sepe dicto Theotelone pontifice in crypta sancti Iuliani, sub altare ipsius martyris, ad dexteram partem.« Hec ex Martyrologio loci renouato ad formam ueteris anno 1469, mense Iulio, Paulo II pontifice, Ludouico XI rege, Elia archiepiscopo, qui characteres sunt reformati Martyrologii.

42. Annum quo mors Odonis occidit, Nalgodus signat 945, quem eius ordinationis annum 18 numerat. uerum preferenda est Frodoardi, scriptoris equalis, auctoritas, qui Odonem biennio ante decessisse affirmat his uerbis, que in chronico sub  finem anni 942 leguntur: »Domnus Odo uenerabilis abbas, multorum restaurator monasteriorum sancteque regule reparator, Turonis obiit et sepultus est apud sanctum Iulianum.« Nihil luculentius afferri potest tum ad mortis annum, tum ad sepulture locum defigendum. Et sane hic annus consequitur ex calculo Ioannis, qui se non per integrum biennium Odoni conuixisse testatur in lib. III, num. 5: »Infelix ego, ait, qui nec duobus expletis annis illi merui famulari.« Ei uero adhesit sub initio anni 940, ex dictis in capite superiori. Eumdem annum assignat Hugo abbas Flauiniacensis in chronico: »Hoc anno domnus Odo uenerabilis, multorum monasteriorum restaurator, cum multum laborasset in restauranda pace inter Hugonem regem  Italie et Albericum Romanorum patricium, obiit Turonis.« At corrigendum id quod sequitur: »sepultusque est ad sanctum Martinum;« que etiam lectio adhibetur ad oram chronici Frodoardi in textu paulo superius relato. At uitiosam hanc esse lectionem constat ex eodem chronico ad annum 945, quo anno Teotilo Turonensis archiepiscopus obiisse, atque »in monasterio sancti Iuliani, quod idem uir sanctus summa instituerat religione, iuxta sepulcrum domni Odonis humatus« perhibetur; »et exinde ipsum templum diuinis illustrari miraculis declaratur.« Corrigendus itaque predictus Hugo Flauiniacensis: corrigendus item Petrus Equilinus, qui Odonem »Cluniaci« sepultum affirmat. Recte omnino anonymus apud Chesnium in  tomo III, pag. 341: »Eodem etiam anno,« nempe Ludouici regis uII, »requieuit in pace domnus Odo, abbas multorum monasteriorum religiosus et prudens, litteratus et eloquens, et sepultus est Turonis apud sanctum Iulianum.« Locum sepulture recte notat chronicon Malleacense, male obitus annum 938. His omnibus accedit chronicon Dolense apud Labbeum in tomo I Bibliothece noue pag. 315: »Anno 942 obiit sanctus Odo secundus abbas Dolensis.« Itaque anno 942 ad superos migrauit Odo, annos natus quatuor et sexaginta, regiminis Cluniacencis anno quinto decimo.

43. Eius reliquie in Sancti Iuliani ecclesia seruate sunt saltem usque ad seculum Xu. Eius rei primum argumentum sumi potest ex litteris societatis,  Cluniacum inter et sancti Iuliani cenobium inite anno 1117 mense Octobri: quo tempore »domnus Pontius abbas Cluniaci orationis gratia Turonis ad sanctum Martinum honorifice uenit, et ad nos«  »pro amore beati Odonis patroni nostri suique deuotissime diuertit, et ad corpus eius uigilia sancti Dionysii cum nostris suisque monachis missam de ipso beatissimo Odone celebrauit Deinde assumpto secum Bernardo Crasso priore suo, aliisque fratribus, in Capitulum nostrum uenit,« etc. Longe post id tempus, id est anno 1407, Ioannes Turonensis archiepiscopus, a Roberto sancti Iuliani abbate inuitatus, reliquias sacras in  nouas thecas transtulit, coram Maria Francorum regina, et Magdalena eius filia, Ioanne duce Borbonensi, Iacobo Marchie comite, aliisque clarissimis personis: quas inter reliquias in quarta capsa »corpus sancti Odonis abbatis« continebatur, ut testantur solemnes ea de re littere, que sic habent:

Ioannes, miseratione diuina Turonensis archiepiscopus, uniuersis presentes litteras inspecturis salutem in Domino sempiternam. Quidquid laudis uel honoris impendimus sanctis Dei, id eidem exhibemus, teste propheta, iubente Dominum in sanctis eius collaudari. Perpendente itaque bone memorie defuncto fratre Guillelmo quondam abbate monasterii sancti Iuliani Turonensis, ordinis sancti Benedicti, quod quamuis ecclesia dicti monasterii plurimorum corporibus  sanctorum, reliquiis et presentia decorata existeret, quorum atque aliorum gloriosorum sanctorum, qui in hac nostra ciuitate requiescunt, suffragiis et precibus, nedum monasterium ipsum, uerum etiam tota ciuitas prosperis uiguit successibus: ipsa tamen corpora et reliquie minus reuerenter erant recondita, et eis debitus honor non exhibebatur. Deuota igitur motus affectione abbas prelibatus facit dum uiuebat fabricare quinque capsas ligneas, argento et auro a parte interiori decoratas, sperans huiusmodi reliquias et corpora in easdem facere collocari. Morte tamen, sicut Domino placuit, preuentus, nequiuit per seipsum propositum negotium peragere. Desideriis autem eius adherentes uenerabiles et religiosi fratres Robertus modernus abbas, totusque conuentus dicti  monasterii, illaque perficere peroptantes, nobis deuote supplicarunt, quatenus reliquias et corpora preparata in locis ad id, ut predicitur, constructis reponere dignaremur. Notum igitur facimus, quod nos pia uota quondam fratris Guillelmi abbatis memorati, dictorum uenerabilium abbatis et conuentus modernorum, ad gloriam et magnificentiam omnipotentis Dei summis affectibus amplectentes, die date presentium, iu conspectu Christianissime domine domine Marie Francorum regine illustrissime, et domine Magdalene filie eius inclyte, ac generosorum principum dominorum Ioannis ducis Borbonii, et Iacobi comitis Marchie, aliorumque plurimorum baronum, militum, et nobilium personarum, necnon uenerabilium et circumspectorum uirorum infrascriptorum, ipsa corpora  et reliquias a ueteribus sarcophagis in nouas capsas, per nos prius secundum ritum Ecclesie sanctificatas et benedictas, propriis manibus transtulimus et recondimus secundum ordinem sequentem: uidelicet in prima capsa uersus dormitorium sepedicti monasterii corpus sancti Pauli episcopi Leonensis; in secunda capsa corpus sancti Antonii abbatis dicti monasterii sancti Iuliani Turonensis; in tertia autem et media et maiori capsa partes-corporum sancti Pantaleonis et sancte Columbe, una cum pluribus aliis reliquiis, quorum nomina apud nos incognita existunt. In quarta capsa corpus sancti Odonis, primo abbatis Cluniacensis, et deinde dicti monasterii sancti Iuliani. In quinta et ultima capsa corpus sancti Lauri abbatis.  Quibus translationibus sic factis capsas ipsas cum ostiis seu clausuris argenteis et auratis a foris clausimus, et nostra benedictione de diuina misericordia confisi muniuimus, statuentes, et dictis religiosis suisque successoribus iniungentes, prout per presentes statuimus et iniungimus, ut de cetero annis singulis hunc translationis diem festiue celebrent, ac diuinis seruitiis debitis et opportunis solemnizent. In quorum omnium et singulorum fidem, et testimonium premissorum binas nostras litteras exinde fieri, et per notarios infrascriptos signari, nostrique sigilli fecimus appensione communiri, quarum unam in maiore capsa predicta inclusimus, et aliam prefatis abbati et conuentui in thesauro ecclesie reponendam concessimus. Datum in monasterio predicto die uicesima  secunda mensis Ianuarii, anno Domini millesimo quadringentesimo septimo, presentibus et nobis assistentibus uenerabilibus patribus fratribus Guidone Maioris-Monasterii prope Turones, Roberto sancti Iuliani predicti, et Petro de Cormeriaco nostre diecesis dicti ordinis abbatibus, ac circumspectis uiris dominis Ioanne Campidenario, decretorum doctore, preceptore generali sancti Antonii de Thuin in Almania, et oratore illustrissimi principis domini ducis Austrie, Guillermo Le Picart thesaurario, Ioanne preselli archidiacono transligerensi, Ioanne Nuloti archidiacono Turonensi, Nicolao Perturelli officiali, uictore Hugneti, Guillermo Ioubert canonico ecclesie nostre Turonensis, nec non Iacobo de Cormeray priore claustrali et infirmario, Ioanne prepositi eleemosynario,  Philippo prepositi camerario, Ioanne Charretier sacrista, Guillermo Du uieu hostellarico, Ioanne Guibert cantore, Guidone Auger succentore, Guillermo Boutet de Bouo, et Michele Belloneau de Guerchia, Iacobo Auderon de Castro Regialdi, Petro Audebert sancti Antonii, Ioanne Selion de Bueil, Roberto Helonis de Ambillo prioribus, Guillermo de Linaye, Ioanne Fafeu, Petro Ioulain diacono, Petro Sourdeau, Ioanne Lenfant, Aimerico de Mondanier, Ioanne de Fonte, Ioanne Budet, Andrea de Francia et Ioanne de Turre, religiosis dicti monasterii sancti Iuliani, cum pluribus aliis. Sic signatum Thouar et Magistri.

44. Ab eo tempore nulla de reliquiis S. Odonis mentio relicta est in monumentis cenobii sancti Iuliani: ubi tamen os tibie eius asseruatur. Fortasse inde  asportate sunt in insulam-Iordani prope Tolosam  ingruente hereticorum tempestate, qui Turonice ciuitatis sacras exuuias profano incendio dissiparunt, non parcentes sancti Martini reliquiis, quas orbis uniuersus semper in honore habuerat. Neque insuper habendum est, quod de corpore sancti Lauri abbatis, cuius supra meminimus, in premisso instrumento legitur, cum nulla eius mentio facta sit in Martyrologio Gallicano. Festum eius apud sanctum Iulianum nuper agebatur die prima Octobris: modo in sequentem remissum est ob festum duplex S. Remigii. S. Pauli episcopi Leonensis corpus Floriacenses nostri sibi uindicant auctoritate Aimoini, qui illud a Mabbone  episcopo in Floriacense cenobium fuisse translatum asserit in lib. II de miraculis S. Benedicti cap. 11.

45. Redeo ad sanctum Odonem, cuius cultus apud Cluniacenses receptus est iam inde ab obitu ipsius, et quidem XIII Kal. Decembris, propter octauam sancti Martini, in quam incidit eius mortis dies. Ob eam  rationem ea die memoratur in Martyrologiis Briuatensi ms. et quibusdam aliis. Apud Udalricum in lib. I consuetudinum Cluniacensium cap. 11, ubi diuerse per annum solemnitates recensentur, »depositio sancti Odonis« numeratur inter eas, que »in albis« coluntur. Honorifica eius memoria habetur in Martyrologiis, Romano, Benedictino, et, ut alia omittam, in Gallicano, in quo ter  de eo agitur, nempe XII et XIII Kal. Decemb. et in Supplemento XIu easdem Kalendas: »Apud insulam Iordanis prope Tolosam, ueneratio sacratissimi corporis sancti Odonis abbatis Cluniacensis, eo ex gremio ecclesie S. Iuliani Turonensis, ubi solutus nexibus mortalis uite sepulturam primum receperat, translati.« Denique Odonem ut »sanctum« Bernardus in apologia ad Guillelmum abbatem, et ante eum Gregorius uII in concilio Romano, omnes ante se Cluniacenses abbates »sanctos« agnoscit. De S. Odone sermo habetur inter additamenta bibliothece Cluniacensis, in eius natali legendus, qui nichil aliud est quam sermo S. Maximi de B. Eusebio episcopo uercellensi. Denique S. Odonem »miraculis uiuere« testatur Petrus Equilinus.



CAP. uIII.---Odonis scripta et scite dicta de moribus seculi sui.


46. Sed tempus est, ut ceteris omissis ad ipsius Odonis opera conuertamur, quorum alia canonicus, alia monachus, alia scripsit abbas. Et quidem canonicus Gregorii M. moralia in compendium redegit, de quo supra in capite 2 atque hymnos de S. Martino et antiphonas composuit, ex Ioanne in lib. I, num. 10. Iam monachus tres libellos »ex Ieremie uaticinio« de sacerdotio condidit, eosque Turpioni Lemouicensi episcopo nuncupauit, apud Ioannem in lib. I, num. 37. Hos libros »occupationum« eius nomine quidam afficiunt, editi »collationes« appellant. Abbas denique alia elucubrauit, scilicet libros quatuor de uita S. Geraldi comitis Auriliacensis,  Aimoni abbati cenobii S. Martialis Lemouicensis  inscriptos. Aimonem Tutelensem abbatem uocat chronicon Aureliacense. Forsan utrique loco prefuit. Scripsit Odo abbas libellum de reuersione corporis S. Martini e Burgundia, rogatu Fulconis Boni comitis Andegauensis; breue scriptum »de eo quod Martinus par dicatur apostolis,« uariosque sermones, quorum in editis quartus et ultimus est de combustione basilice B. Martini. Sermonem de S. Benedicto, in eius translatione Floriaci habitum, laudat chronographus anonymus apud Chesnium in tomo III, pag. 341. Hec omnia leguntur in bibliotheca Cluniacensi cum hymnis de sanctissimo Sacramento, et de Maria Magdalena.

 47. Preter editos, uitam S. Martini correxit Rome apud S. Paulum, eamque glossulis explanauit teste Ioanne in lib. II, num. 22, Idem auctor in lib. III, num. 11, mentionem facit libri de aduentu S. Benedicti in pagum Aurelianensem, quem librum excidisse dolemus. Libellus de uita Gregorii Turonensis episcopi, qualis apud Surium editus est, »Odoni abbati« tribuitur in nonnullis codicibus mss. Hec uita sic inscribitur in codice S. Sergii Andegauensis: »Prologus in uitam sancti Gregorii. Omnium quidem sanctorum,« etc. et post prologum: »Incipit uita S. Gregorii episcopi Turonensis ab Odone edita. Gregorius Celtico Galliarum tractu,« etc. Ut hunc libellum Odoni nostro tribuam, facit et Turonum ciuitas, et S. Iuliani monasterium, quod Gregorio  multum debuit, atque Odonem abbatem habuit. In membraneo codice Carmelitarum excalceatorum apud Parisios, qui codex olim fuit »S. Iuliani Turonensis cenobii« prolixum habetur opus metricum sub hoc titulo: »Incipit occupatio domni Odonis abbatis,« incipiens ab his uersibus:

Frater amande nimis, te pius implet amor, gaudeo;
Iustitieque sitis, pectoris est quod honor, est decus.
Cor gemis esse fluens, queris et unde tamen de tuo.
Inde pema uoles, forte quod hoc religet, ne fluat.

Constat quatuor libris, quorum primus est de opificio Dei, secundus de creatione hominis, tertius de eiusdem casu, et corruptione humane nature lapse, quartus de Patribus ueteris Testamenti usque ad Christum reparatorem. In fine: »Explicit occupatio domni Odonis abbatis.« uidetur esse sancti  Odonis, tum propter monasterium S. Iuliani, ex quo acceptus codex, ubi Odo abbas fuit: tum propter codicis scripturam, que Odonis etatem sapit: tum propter titulum; nam eius collationes in codice Siluiniacensi inscribuntur: »Occupationes sancti Odonis.« In illis nichil historicum: satis apte de gratia. Baronius, aut certe concinnator indicis annalium tomi X, Odoni nostro ascribit librum de uita S. Mauri abbatis, quem Odonis abbatis Fossatensis esse constat. Eidem etiam falso tribuuntur chronica quedam, quorum auctor est »Thomas Luochensis, qui breues chronicas nomine Odonis intitulauit,« ut ex ipsius Thome ore didicit scriptor Historie consulum Andegauensium, in tomo X Spicilegii pag. 400. Odonem porro in componendo ecclesiastico  cantu peritum fuisse docet inter alios Sigebertus in lib. de scriptoribus cap. 124: »Odo musicus, ex archicantore Turonensi monachus et primus abbas Cluniacensis, in homiliis scribendis et declamandis, et maxime in componendis sanctorum cantibus elegans, ingenium habuit.« Eius uidetur esse cantus de S. Martino.

48. In opusculis suis Odo, maxime uero in collationibus, quedam prestringit obseruatione digna. Christianorum prolapsos mores luget uariis in locis. In lib. II, cap. 17: »Dicimus ergo quod possumus, ut nos de prauorum peruersitate saltem aliquid dolere monstremus. An non merito dolendum est, quod Christianitas, que quanto prouectior est, tanto  magis roborari debuit; sic econtra ab statu rectitudinis incuruatur, ut eius religio cuncta defecisse uideatur? Omnes enim festini et precipites ad malum currimus,« etc. Et in lib. I, cap. 41: »Sciendum sane, quia sicut nostris temporibus omnia pene suum ordinem perdiderunt, plerique prodigas rerum suarum expensas caritatem nominant: cum res ad inanem gloriam profuse dispense, comestio uel effusio magis dicende sint, quam caritas,« etc. tum in lib. II, cap. 37: »Lugendum est ei presentis uite tempus, in quo sunt ita omnia confusa, ut ueritatis quidem nec uestigium usquam uideas, nequitie uero atque luxurie cuncta esse repleta prospicias, nec aliquid iuste recteque seruari. Humiles et inualidos atque pauperiores uideas a superbis et potentibus  diuitibusque comprimi, affligi, atque iniuste ledi: honestum uero quemquam et quietum multis lesionibus perturbari: econtra unumquemque pessimum potentia cumulari, terribilem fieri, et tumido successu in malis augeri: quibus nec iudicum metus, nec reuerentia sacre auctoritatis preualere potest, nec eorum perniciem ullatenus cohibere. Sed quid de iudicibus dicimus? Nam et ipsi qui ad hec reprimenda constituti fuerant, grauiores tempestates et perniciosiores in miseros exercent. Hec autem iniqua atque iniusta inequalitas non solum in urbibus, sed in agris; et non solum in terra, sed et in mari committitur et exercetur.« Subdit in cap. 41: »Quod autem inter omnia mala grauius nocet, ita pessimus peccandi usus iam consuetudine  roboratus est, ut pene nullus iusto iudicio peccatum discernere queat: sed sicut Aaron filiis Isrel deos querentibus non restitit, sic omnes aut iniqui sunt, aut iniquitati cedunt.« Lege et que sequuntur in fine istius capitis, et libri III, caput 28. Tria uero seculi sui uitia maxime carpit: malitiam, que ad uiolentos pertinet; superbiam, et luxuriam; que uitia in libris primo et secundo exagitat.

49. Quartum addit in lib. II, cap. 28: »Et de hoc quidem quod uel per hec tria uitia, uel per cetera que enumerare pudet, a Christo apostatare uidentur, ualde dolendum est: sed multo plus de hoc quod illud sacrosanctum mysterium, Dominici uidelicet corporis, temerate presumunt. Hoc enim beneficium maius est inter omnia bona, que hominibus  concessa sunt; et hoc est quod Deus maiori caritate mortalibus indulsit: quia in hoc mysterio salus mundi tota consistit. Et certe dum indigne tractatur, per hoc maxime diuina quotidie maiestas iniuriatur. De hoc ergo dolendum est, de hoc omnimodis ingemiscendum: ut si emendare non possumus, uel dolendi affectum nobis inesse reclamando monstremus, ne forte uox Christi nos arguat dicens:« Sustinui qui simul contristaretur, et non fuit. »Quod denique mysterium primordiis Ecclesie non tam frequenter, ut nunc, celebrabatur: tamen quanto rarius, tanto religiosius agebatur.« Hec uir piissimus: qui duo facta refert insignia, quorum primum est de reliquiis sancte Walburgis seu Gualburgis,  miraculis celebris: cuius reliquie cum in altari posite fuissent, cessauere miracula. Stupentibus peregrinis, cuidam ex infirmis uirgo apparens. »Idcirco, inquit, non sanamini, quia reliquie mee sunt super altare Domini, ubi maiestas diuini mysterii debet solummodo celebrari. Quod cum ille custodibus referret, tulerunt capsam, et protinus miracula fieri ceperunt. Si ergo,« addit Odo, »ob illius mysterii reuerentiam nec ipsa sua pignora sancti uolunt propius uicinari; quid censendum est de immunditiis?«

50. Aliud factum est de quodam latrone in ipsa sceleris occasione interfecto, cuius corpus cum ad ecclesiam delatum esset, sacerdos pro eo missam celebrare cepit. »Cum ergo ad uerba consecrationis Dominica uenire deberet, terribilis sonitus in tecto  ecclesie percrebuit, et altare, sicut huc usque patet, usque ad radicem scissum est, sicque sacerdos cum omnibus ingenti pauore perculsus fugit, et pro apostata sacrificare cessauit. Hoc contra eos dictum sit,« inquit uir sanctus, »qui pro sceleratis ob gratiam eorum se oraturos pollicentur.« Id notasse uidetur Odo ad conuellendam eorum opinionem, qui dicebant, Augustini forsan testimonio non sane intellecto adducti, damnatis misse sacrificium prodesse, uel ut a penis omnino liberentur, uel ut tolerabilius damnentur. Eius opinionis locus est apud Adreualdum in libro de miraculis sancti Benedicti cap. 21, ubi ait Floriaceuses pro animabus predonum in acie cesorum preces ad Dominum fudisse: »quatenus etsi perpetuis non mererentur absolui cruciatibus,  saltem minoribus multarentur a stricto Iudice penis.« Exstat in codice Gellonensi peruetusto »missa pro cuius anima dubitatur,« in qua hec oratio: »Omnipotens et misericors Deus, qui habes potestatem mortificare, et iterum uiuificare, deducere ad inferos et reducere, et uocas ea que non sunt tanquam ea que sunt, cuius potestas in celo et in terra, in mari et in inferis plena assistit: te humiles trementesque deprecamur pro anima famuli tui, quam traxisti de presenti seculo absque penitentie spatio, ut si forsitan ob grauitatem criminum non meretur surgere ad gloriam, per hec sacra oblationis libamina uel tolerabilia fiant ipsa tormenta. »Hec aliaque ex tomo X Pragmentorum nostri Claudii Stephanotii. In Paralipomenis de  sancto Pachomio, que in tomo III Maii apud Bollandianos pag. 336 habentur, ita orationes pro damnatis interdicuntur, ut tamen ea pena ad eorum refrigerium prodesse putetur. Defuncti monachi corpus efferebatur absente Pachomio, qui obuiam pompe factus, psalmos cantari uetuit. Et ad defuncti parentes inter alia: »Si enim,« inquit, »cum psalmorum cantu ei parentare uolueritis, plures defunctum et grauiores cruciatus excipient . . . Eam ob rem rogo uos, ut si cruciatus defuncti cupitis reddere leuiores, sine psalmis eum sepulture mandetis. Posset enim Deus, cum bonus sit et misericors, ob hanc ei factam ignominiam requiem aliquam ei prebere, et in eam que superne datur uitam reuocare.« Hec  postrema uerba expungit Papebrochius,  ne cuiquam offendiculo sint. Ex simili persuasione Traiani fabula promanauit, de qua uide Hepidannum in actis sancte Wiborade recluse. At etiam si istud membrum extremum resecemus, manet tamen eam quorumdam fuisse persuasionem, an errorem, damnatis quoquo tandem modo penas eternas posse fieri leuiores. uerum quidquid sit de illa opinione, quam communis hodie theologorum consensus explodit, certum est recte improbatam eorum audaciam, qui pro quibuslibet indiscriminatim, etiam in feruenti criminis actu mortuis, sacrosancto misse sacrificio parentare non uerentur, quod damnauit concilium ualentinum secundum canone 12 contra duellistas. Id de quibusuis  etiam damnatis statuit Augustinus in lib. XXI de Ciuitate Dei, cap. 24. »Eadem itaque causa est, cur non oretur tunc pro hominibus eterno igni puniendis, que causa est, ut neque nunc, neque tunc oretur pro angelis malis: que itidem causa est, ut quamuis pro hominibus nunc uiuis oretur, etiam malis: tamen iam nec nunc oretur pro infidelibus impiisque defunctis.« Quod autem inferius exponens eorum sententiam, qui Dei miserationes »usque ad illa impiorum tormenta protendunt;« id ita permittit, non confirmat, ut impii penas »mitiores, quam merita sunt eorum, leuioresque patiantur,« non tamen habita suffragiorum, sed misericordie Dei ratione. Neque uero idem sanctus doctor in Enchiridii c. 110, sacrificia sentit prodesse damnatis ad penam eternam,  sed ad temporariam. »Est enim quidam uiuendi modus, nec tam bonus, ut non requirat ista post nec tam malus, ut ei non prosint ista post mortem: mortem.« Ad ordinem reuertor.

51. Monachis etiam Odo congrua dat monita, condignamque censuram adhibet, presertim contra proprietarios, carnium comedones, religiosi habitus atque regule preuaricatores, quos »apostatas« uocat, adducto Gregorii testimonio ex homilia nona in Ezechielem. »Quia sicut apostata est qui de fide recedit a Deo: ita qui ad peruersum opus post professam religionem redit, ab omnipotente Deo apostata absque ulla dubitatione deputatur, etiamsi fidem tenere uideatur. An non est apostasia,« subdit Odo, »de habitu uel uictu traditiones Patrum  contemnere, cum Deus terminos Patrum transgredi interdixerit: despectaque uictus qualitate uel quantitate per beatum Benedictum prefixa, sanguineas dapes cum filiis Isrel desiderare? An non est apostasia humilem uestitum spernere, et decorem uestimenti querere! et an uentrem colere non est apostasia, cum flens Paulus protestetur, quod ligurgitones inimici sancte crucis sunt, et uentrem pro Deo habeant? Nobis inquam hec apostasie uerba conueniunt: quandoquidem religionis habitum, per tot retro annorum curricula retentum, lasciuientes quique inter nos et petulantes in hac nostra etate mutare ausi sunt.« Hec ille in lib. III, cap. 17. uide lib. II, cap. 7 et eiusdem lib. III, cap. 22. Ad hec  inter proprietarios deputat, »qui de propriis cistellis sumptuosum ad mysteria peragenda producunt apparatum, quem contra consuetudinem sanctionemque sanctorum Patrum de iniquo mammona acquirunt, et quasi ad ornatum ecclesie relicturi, securi possident,« in lib. II, cap. 34. Et proprietariorum obiectis respondens in cap. 36. »Si ob negligentiam,« inquit, »prepositorum solummodo, et non magis ob cupidinem suam propria haberent, non alios cibos, non alias uestes, quam regulariter constitutas presumerent.«

52. Hec sufficiant ad demonstrandum sancti uiri studium in rem Christianam et monasticam: que increpationes utinam nostro etiam tempori non conuenirent, in quo   regularibus institutis, que sancti Patres tanta religione sanxerunt et obseruarunt, tam modica religio impenditur.



CAP. IX.---Odonis precipui quidam discipuli.

53. Ad absoluendum Odonis elogium necessaria est notitia eius discipulorum, ex quibus maxime pendet magistri existimatio. Sed illud hac in re incommodi est, quod uetera hac de re monumenta nos deficiunt; et si Ioannes quosdam nobis Odonis discipulos exhibet, nuda fere eorum nomina litteris consignauit. Hos inter commemorandi ueniunt Arnulfus, et Landricus, ex quibus multa de Odone se accepisse Ioannes refert in prefatione sua: quorum alterum magistrum ac preceptorem suum, alterum confratrem uocat. His subiungitur: »Domnus Hildebrannus  seu Hildebrandus, uir  ueridicus, et Cluniaci cenobii prepositus, in regularibusque disciplinis eius preceptor,« qui in compluribus instrumentis Odone abbate conditis laudatur, et cancellarii uice subscripsit premisso diplomati Adelaidis comitisse. Idem Cluniaci prior erat anno 17 Ludouici Transmarini, ex charta centesima sub Aimardo abbate. Alius eiusdem nominis prior Cluniaci exstitit seculo XI, is qui postea in sedem Romanam assumptus, Gregorii uII nomen tulit. Preter illos Ioannes in secundo libro nominat Petrum presbyterum, Balduinum abbatem Casinensem et sancti Pauli, Firmum eius germanum, domnum »Gothefredum, et duos uenerabiles uiros ex eadem congregatione, quorum unus Archembaldus uocabatur,«  ipsique Ioanni »bene notus: alter uero ignotus« dictus »Adalasius, uiri nempe,« inquit, »opinatissimi,« qui multorum monachorum »Patres nunc sunt effecti.« Archembaldus »Cluniensis cenobii prelatus,« id est prepositus, laudatur in charta Bernonis Matiscensis episcopi, data anno 10 Rodolfi regis; idemque uidetur, qui Odoni suffectus est in regimen cenobii Floriacensis, de quo Aimoinus in lib. I de Miraculis sancti Benedicti num. 13. Wlfaldus eius successor, cuius mentio apud Ioannem in libro tertio, alibi a nobis laudandus in actis sancti Abbonis abbatis. His etiam annumerari potest Aligernus, ex preposito S. Pauli ad urbem abbas Casinensis, de quo hic ad annum 986.

 54. Adalasius, mox a Ioanne memoratus, indubie is est »Adacius,« cui sub Odone coabbati Sarlatensis ac Tutelensis monasteriorum regimen commissum est, ut superius diximus in cap. 5. Eidem  Adacio Bernardus comes, »assentientibus beata eius uxore, et filiis Guillermo, Gausberto, seu Arnaldo et Bernardo pariter fauentibus, monasterium sancte Suris, uocabulo Geridia, cum omni abbatia« tradit, »et monachis, quibus regulariter uiuere inibi sub eiusdem potestate placuerit, ut tam cenobium quam omnem abbatiam teneant et possideant sine ulla contradictione; et post obitum domni Adacii abbatis, qualem uoluerint secundum regulam sancti Benedicti abbatem sibi eligant,« ita ut »sint ipsi monachi in subiectione regis ad locum saluum faciendum, non etiam ad aliquid persoluendum.« Omnes  uero ad huius facti exsecutionem obtestatur per omnia sacra, »et per meritum beate Suris, cuius corpus in prefato loco requiescit.« Charta hec destituta est chronicis notis in chartario cenobii de regula apud Nouempopulanos, ex quo eruta est a nostro Stephanotio.

55. His omnibus Odonis discipulis Ioannes accenset etiam Adolfum, Theodardum, et Eliziardum ex comite monachum. Forsan ex Bernonis discipulis  erat Aribertus ille de quo hec narrat Odo ipse in lib. II de uita sancti Geraldi, cap. 19. »Quadam uice cum illud iter,« nempe Romanum, »excurreret, quemdam monachum, nomine Aribertum, ducebat secum, magne scilicet abstinentie uirum . . . . Factum est aliquando ut deesset pulmentarium, quo abstemius ille cum pane uesceretur. Senior uero studiose requirit, an consuetum illi cibum ministri parauissent. Respondentibus illis, quod nichil preter panem haberent, anxiabatur ille dicens: O quid nobis hodie contigit! Nos omnes plenam refectionem habemus, et iste Dei seruus in attenuatione erit. Erat autem dies abstinentie solutus. Tempus abluendi manus iam uenerat, et Samuel qui hoc presens narrat, ad afferendam aquam cucurrit: cum forte reperit pisciculum  in littore expositum et palpitantem, qui ipso uidente de aqua exsilierat.« Gratias Deo egit Geraldus: »tum uero consedentibus ad mensam comedit ille abstemius usque satis« de pisce parato, partem reliquam Geraldus manducauit, »et omnibus qui aderant particulas pro benedictione dedit.« Ubi obiter aduerte, pulmentarii nomine etiam ferculum ex pisce significari. Hec de Ariberto, atque de Odonis elogio satis: iam uitam eius ex Ioanne primum, deinde ex Nalgodo audiamus.





uITA SANCTI ODONIS ABBATIS CLUNIACENSIS SECUNDI Scripta a Ioanne monacho, eius discipulo.




PROLOGUS AUCTORIS.



Ioannes operis hortatores memorat.


1. Dominis et in Christo fratribus Salernicensibus seruus Christi iehsu frater  Ioannes.

Librum quem doctissimus uir Palladius de uita et uirtutibus beatorum eremitarum Patrum temporibus Theodosi imperatoris composuit, semel a uobis coactus scribere  non graue pertuli: sed mox subnixo corpore, flexisque articulis scribere curaui, uestre utilitati commodius nichil me agere aliquid fore censui. Igitur cepti operis dum anhelanter ad finem uellem percurrere, stomachico cepi dolore affligi uehementer. Interea contigit die quadam mecum adesse uirum uenerabilem domnum Adhelradum confratrem nostrum, unaque cum eo sacri Salernitani palatii exactorem  Ioannem, qui infirmitatis mee tolerantiam prouidentes, ceperunt mihi sanctissimi patris nostri domni Odonis piam et uenerabilem eximiamque inserere memoriam, scientes  pre omnibus semper mihi pium esse atque dulce, uel aliis aliquid de eo narrare, uel mee utilitati quiddam conferre. Ast ego non immemor illius quod scriptum est: Sapientiam sanctorum narrant populi, et laudem eorum nuntiat Ecclesia; assumpto sermone eius illis, ut percunctati sunt, cepi originem exponere. Quo audito indiderunt mihi, si eum  diligerem; prolata uerbis sine dilatione, ut bone hereditatis commoda posteris transcripta dimitterem. Itaque corde uolutans horum uirorum uehementer precepta amantium [al., amans], prius  conticui ad modicum, ueritus, ne temerario ore tanti uiri uitam potius narrando dehonestarem, quam digne describerem; et quod nec grammatice artis locutio mea decoraret uerba, neque dignus uidebar huius sanctissimi uiri narrare uitam, etiam si loquendi adesset facultas.



Testes profert auctor. uisa et audita narrat. Multorum nomina cur silet.


2. Assumpto itaque opere, cum medullatis lacrymis uirginis Creatorem et Filium inuocare cepi, eiusque comparem sanctum Spiritum tributorem linguarum, distributoremque sermonum, qui aperit os mutorum, et disertas facit linguas infantium: ut qui me dudum uoluit frigescere seculo, et in amorem tanti patris esse accensum; omni destitutum litterarum auxilio facundum esse suo concedat afflatu. Quapropter, dilectissimi, quia uestra exhortatione compulsus tantum opus audacter sumpsi, ut ad finem usque perducam, uestris orationibus me adiuuare dignemini. Sed si quis forte hec legerit, uel alio legente audierit, obsecro ne horrescat, aut irrideat, uel ficta temerario ore dicere presumat, et quasi derelicto a Deo mundo hactenus talem Ecclesia non ualeat edere uirum, cui dudum inquiens promisit Christus: Ecce ego uobiscum sum usque ad consummationem seculi. Ego tamen Iesum testor, quia  multa de eo mihi preter hec que narro, magister meus Arnulfus iureiurando solitus erat recitare, quibus  se testatus est interfuisse; similiter Hucbertus  , Tiberine [al., Tibertine] Ecclesie episcopus, atque unus ex nostris fratribus, nomine Landricus: e quibus minime scribere curaui, et non ob aliud, nisi quia dum inhianter eius non obsequebantur uiam, eorum nolui sumere testimonia, que uidelicet si uellem describere, sufficere arbitror posse in laudem cuiuslibet antiqui patris et apostolici uiri. Ea nimirum scribere bene complacuit, que quasi de alio narrante ex eius ore sumpsi, et mee memorie commendaui. Deinde que domnus Hildebrandus, uir nempe ueridicus et Cluniaci cenobii prepositus, in regularibusque disciplinis preceptor meus, mihi et multis aliis est professus. Interim deprecor o karissimi, ut a me progenitorum suorum, ceterorumque Gallorum, cum quibus ipse adoleuit, nomina non requiratis, quos neque uidi, neque facultas uidendi aliquando se mihi prebuit: et quia regularibus disciplinis tunc eram arctatus, saltem nec licuit percunctare,  precipueque cum me tellus Italica edidit, et intra septa Ecclesie nutriuit.



LIBER PRIMUS.



Odonis summa uite.


3. Odo igitur, uir beatissimus, ex Francorum prosapia  exstitit oriundus, sed intra domum Guillelmi robustissimi ducis Aquitanie est alitus. Nono decimo etatis sue anno apud beatum Martinum Turonis est tonsus, ibique grammatice artis liberalibus studiis educatus. Deinde apud Parisium dialectica musicaque a Remigio doctissimo uiro est in tructus, et tricesimo ortus sui anno Burgundiam petiit ibique per quindecim annos sub Bernone abbate monasticam uitam duxit. Postmodum uero abbas ordinatus, Franciarum, Aquitaniarum, Hesperiarumue partium, atque urbis Romane consistentium cenobiorum effectus dux et pater dulcissimus.



Auctoris fortuna.


4. Anno itaque Dominice incarnationis nongentesimo  tricesimo nono, et eius etatis sexagesimo, in monastica religione tricesimo anno Romam ueniens, me miserum terrenis irretitum nexibus reperit, miseransque suo rete piscatus est, atque cenobium sancti Petri Ticini positus usque perduxit. Paruo ibi tempore ab Hugone rege detentus, predicto uiro domno Hildebranno regularibus disciplinis me tradidit educandum. Non post multo Romam ueniens, me infelicem dignatus est sibi socium sumere; et quem canonicum parentibus abiens rapuit, rediens postmodum monachum reduxit. Illis preterea diebus dum iter carperemus, simul loquelis alternantibus, postposito pudore, et ueluti monastico procul posito tramite, audacter erupi in uocem, atque sui ortus et habitus uitam conuersationemue non ueritus sum ab eo diligenter inquirere, pariterque ut mihi dignaretur exponere procliuius  cepi rogare. Ille quippe, uti semper solitus erat, paululum conticuit: deinde terso faciei rubore, atque ab intimo corde suspiria trahens, suam mihi originem cepit exponere: sed tamen illius uerba lacrymis et gemitibus erant plena.



Odo Ioanni narrat patris sui religionem, et uite sue primordia.

5. »Pater, inquit, meus Abbo est uocatus, sed  alterius moris esse uidebatur et actibus, quam nunc homines presentis temporis esse uidentur. ueterum namque historias, Iustiniani Nouellam memoriter retinebat. In suo nempe conuiuio euangelicus semper resonabat sermo. uerum si quando lis quoquo modo inter partes fuisset orta, tanta in eum censure excreuerat ueritas, ut undique omnes ad eum ob diffiniendi proficiscerentur gratiam, qua de causa omnibus charus erat, precipueque apud Guillelmum  robustissimum comitem, qui eo tempore Aquitaniam, Gutiamque [al., Gothiam] suo iure tenebat. Multo quidem assueuerat sanctorum peruigil celebrare uigilias. Noctem uero illam, qua angelis et hominibus pax est reddita, et Christus Dominus mundum uisitans  a uirginali utero est egressus, tanquam sponsus de thalamo summo, in silentio cum lacrymis et orationibus transigebat. Dum ergo has excubias diligenter celebraret, menti sue suggestum est, ut Domino peteret ob uirginis partum condonari sibi filium, talique instantia precum maternum denuo iam emortuum meruit suscitare uterum. Sepius enim retulit pater meus, nonnullis talem fuisse ordinem mee natiuitatis.

6. »Per illud namque infantie mee tempus contigit illum ingredi septa cubiculi, meque ibi super cunabulum sine custode reperit: huc illucque circumspiciens, cum neminem uideret, suis me manibus eleuauit, et corde sursum respiciens: Suscipe, ait, gemma sacerdotum, Martine, hunc puerum, deponensque me super eumdem quo eleuauit stratulum, abiens recessit; sed quod gesserat nemini prodere uoluit.

7. »Post hec ablactatum cuidam suo presbytero, remotiori manenti loco, me tradidit educandum, et  litterarum studiis imbuendum. Fatebatur postmodum ipse presbyter, quod his diebus talem uidisset uisionem. uidebam, et ecce Ecclesiarum principes ceperunt mihi puerum petere etiam exacte. Cumque sciscitarer quid de eo fieri uellent, an ad domum patris reducere: non ita se inquiunt uenisse, sed ut in Orientis partibus eum ducerent. At uero presbyter  cum eum dimittere nollet, et eis resistere nequiret, et quid amplius ageret nesciret; terra prostratus conuertit se ad preces, deprecans, ut prius in eum ultionem plecterent [al., exercerent], quam puerum tollerent. Nunc uindictam patris se dicebat perpeti, nunc se a parentibus dicebat uocandum proditorem pueri. Ad hec ferebatur respondisse unus eorum: Ne forte uindicet se pater pueri in presbyterum, dimittamus eum usque ad tempus. Hanc reuelationem ipse presbyter addiscens restituit me quidem meis parentibus. Hec omnia que a me requiris, o fili, ita ego a meo patre audiui.

8. »Factum est autem cum adoleuissem ego, quem modo uetulum intueris ac turpem, strenuum predicabant et conspicabilem iuuenem: cepitque pater meus per incrementa temporum me ab ecclesiastico subtrahere ordine, et militaribus exercitiis applicare; qua de re intra domum Guillelmi me tradidit seruiturum comiti. Relictis tandem litterarum studiis,  uenatorum aucupumque cepi deseruire officiis. Sed omnipotens Deus qui inuitis salutem prestat, et uocat ea que non sunt tanquam ea que sunt, cepit me in somnis terrere, et uitam meam pronam ad malum ostendere; sed insuper totam meam uenationem uertebat in fatigationem. Nam quanto amplius me ingerebam huiuscemodi lusibus, tanto rediebam merens sine omni effectu et fatigatione confossus.

9. »His uero diebus suasit mihi pater meus celebres habere uigiliarum excubias, quas ipse celebrare consueuerat. Euolutis autem aliquot annis, Natalis Domini uigilias me celebraturum preparaui: et cum partem noctis duxissem peruigilem, subito menti mee complacuit obsecrare pro uita mea Domini Iesu Genitricem. Tunc siquidem orans cepi dicere: O domina, mater misericordie, tu nocte ista mundo edidisti Saluatorem; oratrix pro me dignanter existe. Ad tuum gloriosum et singularem confugio  partum, piissima, et tu meis precibus aures tue pietatis inclina. uehementer expauesco ne uita mea tuo displiceat Filio: et quia, domina, per te mundo se manifestauit; propter te queso absque dilatione misereatur mei. Inter has preces et matutinas laudes, missarumque solemnia dies crastinus illuxerat: et ecce, ut solebat, canonicorum dealbatus chorus adfuit; et dum in laudibus tante solemnitatis diuersarum fieret modulatio uocum, uelut impatiens iuuenis in medio eorum prosiliui, una cum ipsis natum regem mundi laudare cepi. Scio enim et confiteor me improbe fecisse sed tamen Dauidicum illud corde quod scriptum est retinens, non immerito hoc agere presumpsi: Laudate Dominum omnes gentes, et collaudate eum omnes populi. Statim uero capitis me inuasit nimius dolor, qui paulisper me contriuit et recessit. Perlecta itaque lectione euangelica, denuo me inuasit predictus dolor capitis, et nisi extensa brachia ad cancellos applicuissem ecclesie mox a  summo statu uelut exanimis ruerem. Intantum enim excruciabat me dolor ille, ut eo ueniente, nec ad momenti spatium ulla spes uite in me remaneret. Sexto instante et decimo etatis mee hoc mihi contigit anno, et tribus annis sequentibus isto sum uomere sulcatus. Ob hoc et ad parentum reductus sum domum, et per biennium omne genus curationis adhibuerunt mihi; nam quanto ampliora et omnigena sumebam medicamina, toties eminus salutis a me remedia fugiebant. Illis in diebus cum graui merore largoque suspirio pater meus predictus meam huiuscemodi exponebat fuisse natiuitatem, addens insuper: Ecce, beate Martine, quod grate obtuli exacte requiris. uere ut decet exaudibilis es in uoto, sed charus in negotio. Desperato tandem salutis remedio, unum fore putaui solatium, si anhelanter  confugerem ad eum: nempe ut cui traditus fui nesciens, deposita capitis coma denuo illi seruirem, sciens quod ita factum est. Ecce habes, o filii ortum mee natiuitatis, atque exordium conuersationis: animaduerte quia nichil boni egi mea sponte. Tu tamen de meis paruis moribus, ut dignum uideris, iudica, dum tamen misericordiam super me respicientem incessanter benedicendo predices atque glorifices.«



Odo S. Martino deuotus, eius hymnos componit.

10. Nam tantam postmodum deuotionem in beato Martino uisus est habere, ut pre ceteris sanctis eum diligeret, sueque protectioni semetipsum quotidie commendaret, illum nempe ubicunque adesset. corde retentans, ore predicans, operibus sequens. Ecce enim sunt euoluti haud plusquam sex anni, dum ante eius corpus uigiliarum excubias diuersus ordo ecclesie celebraret, contigit ut ipse ibidem interesset. uerum quia eiusdem officii antiphone,  uti omnibus patet, breues sunt, et eius temporis longiores noctes; uolentes officium ad lucem usque protendere, unamquamque antiphonam per singulos psalmorum uersus repetendo canebant. Fiebat namque eis labor improbus. Denique uenientes ad eum, quasi uno ore dicentes deprecabantur: Diu namque est quod tuum aduentum prestolauimus, pater, quatenus nos a tanto labore subleuares. Nunc uero quia presto es, alias nobis antiphonas de uita beati Martini domini tui precamur institue, quarum prolixitas digne a nobis harum breuissimarum fastidium tollat. Ille uero cepit dicere, non solum has se facere non posse, uerum etiam discendi sibi tempus etas omne denegaret, si a quouis facte fuissent; cepitque inter hec earum breuitatem laudare, et earum quas petebant prolixitatem in nauseam habere. At illi e contra inferebant, si aliter faceret, Martinum offenderet; addentes quod talis excusatio palliatam superbiam significaret. His uerbis precibusque  mistis pater noster Odo conuictus, mox super tanti officium laboris annisu incubuit. Tres uero hymnos  in eius laude composuit, e quibus unius tantum exemplar inserere huic operi adiudicaui. Rex Christe, Martini decus; hic laus tua, tu illius; tu nos in hunc te colere, quin ipsum in te tribue. Similiter duodecim antiphonas ternas per singulas habentes differentias, quarum uerba et uocum consonantia adeo sibi inuicem concordant, ut nichil in sensum plus minusue, nichil in symphonie modulationibus reperiri dulcius posse uideatur. Retinentur hactenus Beneuenti. Nunquam mane, nunquam uespere eius memoria habebatur a suo pectore atque ore, illum corde retinens quem promebat ore: O Martine, o pie, quam pium est gaudere de te, o Martine, et cetera. Sed interim quia congrue locus se prebuit descripte narrationis, auxiliante Domino, cum eius uitam pleniter exponere cepero, tunc que per eum beatus Martinus operari uoluit enarrabo.  Nunc interim reuertamur ad ea unde digressi sumus.



Anno 19 etatis clericus.

11. Igitur uir beatissimus Odo nono decimo etatis sue anno confugiens apud beatum Martinum, clericatus suscepit officium. Quenam ibi confluxerit turba magnatorum, et quanto cum apparatu ne sequenti paupertati, qua postmodum contentus fuit, iniuriam facere uidear, malo silere, quam promere. Inter hos uero adfuit comes Fulco, qui eum nutrierat: cui mox cellam iuxta beati Martini tribuit ecclesiam, et quotidianum uictum ex eadem canonica acquisiuit, eique concessit. Sed paupertatis amator uir beatissimus, contempta mundi gloria, soli Deo placere curabat. Diebus itaque continuatis lectioni  insudabat, et noctibus orationi uacabat, sciens esse scriptum: Qui ignorat, ignorabitur .



uirgilio deditus terretur.

12. His preterea diebus nauta noster peritissimus, qui nos suo ductu docuit transmeare gurgites istius mundi, immensum Prisciani transiit transnatando pelagus. Nam uirgilii cum uoluisset legere carmina, ostensum fuit ei per uisum uas quoddam, deforis quidem pulcherrimum, intus uero plenum serpentibus, a quibus se subito circumuallari conspicit, nec tamen morderi, et euigilans serpentes doctrinam petarum, uas in quo latitabant, librum uirgilii; uiam uero per quam incedebat ualde sitiens, Christum intellexit.



Litteris sacris dat operam.

13. Interea quanta in eum cepit postmodum emanare uirtus patientie, succincte describam. Deinde relictis carminibus petarum, alti edoctus spiritu  consilii, ad euangeliorum prophetarumque expositores se totum conuertit. Ceperunt interea rabido latratu omnes pene canonici furere contra eum. Quid agere uelis, inquiunt? cur inuadere queris opus alienum? hoc opus pretii perdidisti cum flore iuuentutis. Parce tibi, et relictis his inextricabiliter connexis litteris, ad psalmos abi. Sed idem spiritus qui eum pridem docuerat a bonis silere, tunc docebat eum a malis conticescere. Ille uero curuato capite et obturatis auribus, defixisque in terram aspectibus, illud in corde uersabat Dauidicum: Dixi: Custodiam uias meas ut non delinquam in lingua mea. Posui ori meo custodiam . Nec tamen erat immemor Dominici promissi: In patientia uestra possidebitis animas uestras . Que uero restant de eius patientia, auxiliante Domino, in sequentibus describam.



uirtutibus clarus fit. S. Martini tumulum noctu uisitat tabellas gerens. Terretur a demonibus.

 14. Nunc transcurram ocius ad contemptus rerum. Laudent ergo qui uolunt expulsores demonum, curatores cadauerum, ceterosque infamatos uiros uirtutibus. Ego inter omnes exiguus, Odonis mei primam patientie laudabo uirtutem deinde contemptum rerum, post hec animarum lucrum, restaurationem cenobiorum, uestimentum cibumque monachorum, pacem Ecclesiarum, concordiam regum et principum, custodiam uiarum omnium, instantiam mandatorum, perseuerantiam uigiliarum et orationum, respectus pauperum, correptionem iuuenum, honorem senum, emendationem morum, amorem uirginum, consolationem continentium, misericordiam miserorum, intemeratam obseruantiam regularum, ad postremum specimen omnium uirtutum. Conserebat in paruo locello tunc bonus iehsu ex diuersis nemoribus monachorum paradisum, ex cuius irrigaret corda fidelium. Contentus denique paruula cellula, sublatusque ab oculis omnium, soli Deo placere festinabat. Distractis pauperibus uniuersis  que ad usum temporalem secum attulerat, secundum euangelicum preceptum de crastino nichil cogitabat. Noctu uero ab aspectibus se priuabat hominum, et ad sepulcrum beati Martini orationis gratia solus ibat, quod uidelicet ab eadem cellula duobus ferme millibus distabat: non college fultus latere, non bacilli corroboratus munimine, sed duas solum tabellas manu baiulans, scribendi officio aptissimas, fabrili opere ita connexas, ut possent patefieri, non tamen disiungi, quibus scholastici dextro femore solent uti. Sed bonorum hostis tales ei terrores inferre cepit. Ex lateribus namque uie undique egrediebantur uulpes, que prius terga illius persequentes  obseruabant, deinde in eius faciem se obiiciebant. Sed cum ardentissimum a recto et proposito itinere uidissent se declinare non posse, gannitum dantes, et hianti ore super eum irruentes, minitabantur strangulare. At ille nec aufugit, nec destitit: sed complicatis cruribus et contracto rigido collo, humeris se tantum et brachiis tuebatur. Tradens denique eorum dentibus totum corpus, gule solum cauebat lethalem morsum: et ecce repente rapidissimo cursu interuenit lupus, eumque ab eorum liberauit incursionibus, et deinceps illi comes est effectus atque domesticus. Sed ne cui honestum uel graue esse uideatur, legat uitam beati Pauli a beato Hieronymo descriptam; et ibi reperiet eiusdem uiri sepulcrum a leonibus fuisse preparatum. Et si illi hoc unum exemplum nec sic satisfacere uidetur, transeat ad beati Ammonis uitam, et eius reperiet cellulam ob predones fuisse a duobus draconibus custoditam. Deinde reuertamur ad eumdem predictum  Hieronymum, et transeat ad nostrum Florentium Nursinum, cuius uitam in dialogo suo beatus exposuit papa Gregorius: ibi reperies Hieronymum meruisse leonem  habere custodem asinorum, et Florentium ferocem ursum ob custodiam pecorum. Agebat autem extunc securior iter suum, et semper bone Iesu testimonia tua corde retinens tibique resultans, ore canebat dicens: uere namque fidelis es, Domine, in uerbis tuis, et sanctus in omnibus operibus tuis. Alleuas omnes qui ruunt, et erigis omnes elisos. Nam uersa uice tuebatur lupus a comestione, quod aliquando comedere solet, et terrebat uulpes, a quo terreri solet. Que ergo et tanquam inuisibiliter diabolus contra eum sumpserit tentamenta, obsecro nullus a me requirat. Ad fidem tamen probande rei, que potuisset per suggestionem inuisibiliter tolerando sustinere, descriptum uisibile bellum sufficere ad credulitatem posse arbitror omnibus legentibus. Nocte uero cum orationis gratia egrederetur a predicta qua manebat cellula, non claudebat  post se eiusdem ostiola: propterea quia nichil perdere metuebat, nempe qui super humum nudam matta solum et quibus induebatur uestibus contentus erat.



S. Benedicti Regulam lectitat.

15. Contigit interea dum diuersorum librorum legeret uolumina, ad beati Benedicti peruenisse regulam: et cursim eam cum uellet transire, impegit in eumdem locum, in quo preceptum est monachis, ut dormire debeant uestiti ; nam plane non intelligens eumdem sensum, per triennium iacuit uestitus, et necdum monachus, monachorum lene ferebat iugum. Istius sancti precepta curabat obaudire, alterius uitam imitari cupiebat. Iaciebat enim tunc Dominus iehsu in rudi terra simplicia semina, ex qua prouidebat centuplicata recipere frumenta.



S. Odo corpore uegetus.

 16. Sed hoc mirabile est, quia candor ipsius corporis non est immutatus a nigredine in qua iacebat humi, et uirtus sui animi non fuit extenuata a longa continuatione ieiunii. Preteritis namque his duobus annis, cum simul loca sanctorum, que sunt intra et extra urbem Romam orationis causa frequentaremus, uenerabilem eius sexagenariam senectutem nostra non ualebat iuuentus non solum preire, uerum etiam nec sequi: sed cum fatigati ut sibi nobisque parceret rogaremus dicebat: Certe uidetis quia omnem uirtutem perdidi. Longa enim senectus fecit me esse silicernium. Sunt ecce triginta anni, quod talis, qualem nunc me uidetis, fui. Ipse uero gemens suam nobis imbecillitatem tali modo pronuntiabat:  nos uero cum magno attonitu eius mirabamur uirtutem, et non immerito: ut qui a corruptione non passus est uinci, a corruptela non debebatur prosterni. Denique paruipendebat quidquid uirtutis in se uidebat: illud magnopere iudicabat, si quid in alio uidere poterat. Sustentabatur per idem infantie sue tempus media panis libra et fabe pugillo, atque  perparuo potu. Deposita itaque omni corruptibili sarcina, nudo pectore, nuda miles Christi precinctus ferebat arma. uidebatur ab omnibus rudis triunculus senum preire euneos, et confidens in Christo gloriosam de hoste satagebat predam reducere. Hec autem omnia apud ecclesiam beati Martini Turonis fiebant. Est locus ille omnibus uirtutibus fertilis, prodigiis mirabilis, diuitiis uber, omnique religione prefulgens. Dignum namque est illum esse mirabilem, qui tantum meruit habitatorem habere. Non enim martyr tantum aut confessor opimus, sed lux seculi et gemma sacerdotum: ibique reges properant, diuersarum gentium  principes ibi cum muneribus et uotis sepius frequentant.



Omnibus dat monita.

17. Contigit interea ut plurimi ex ipsis ad eum introirent uisitandi gratia, cogniti ut notum reuiserent, ignoti ut notum eum sibi facerent. At ille, uelut fons redundans, desiderantissima cunctis prebebat pocula, et, quasi ex aperta bibliotheca, omnibus congrua ministrabat exempla: huic castitatem indicens, illi sobrietatem imponens: hunc contemnere mundum docet, alterum ne alterius res concupiscat admonet. Unicuique enim queque erant necessaria affluenter ministrabat; flebat miserrimum hunc mundum, et cito cum suis esse fatebatur amatoribus ruiturum. Admonebat itaque omnes uiuere parce, et male concupita non amplecti; uentris penitus refrenare ingluuiem, inquiens: Qui uentrem farcit, uenerem nutrit. Libidinosis  precipitium opponebat draconis, dicens: Heu miseros illos, quia tertiam partem stellarum post se trahit draco. Ebriosis et comestoribus dicebat: Nabuzardan princeps coquorum destruxit muros Ierusalem. Mollibus et masculorum concubitoribus opponebat Herodis homicidium, et Scribe exsilium. Quanto, inquit, melior est anima corpore, tanto qui talia agit peior Herode. Ille corpora interfecit, animas in celo misit: hic corpora a Deo separat, animas eterna morte trucidat. Scriba uero qui probabat tirones, captiuus ductus est in Aegyptum: hic enim post mortem ducendus est in infernum. Doctor itaque flebat precipitium, et dicebat: Aspice, Domine, qui facta est desolata ciuitas plena diuitiis; et rursum aiebat: ue tibi Behemoth. nunquam desinis proh nefas. Aurum tibi sternis ut lutum, et radii solis sub te sunt . Hec illi audientes, alius terrebatur conscius delicti sui, alius letificabatur insons ab eius consolationis uerbo: et quasi ex uno promptuario  diuersi diuersos sumebant cibos. Testor Iesum, quia ex ore hominis nunquam audiui tantam dulcedinem sermonis. Complebatur in eo quod dicit Dominus in Euangelio: Simile est regnum celorum homini patrifamilias, qui profert de thesauro suo noua et uetera . Itaque omnes diuino sale conditi et celesti ferculo satiati, gratias agentes ad propria remeabant.



Munera respuit.

18. Multa denique illi dona offerebant et munera: ex quibus ille nichil recipere uolebat, quippe qui sua largissima distribuerat, ignorabat, quo pacto recipere posset aliena. uictus aliquando a predicto suo domino, uellet nolletue, centum ab eo missos recepit solidos. Sed miles Christi nec momento passus est eos apud se moram pati, atque, ut prius, mox eos  indigentibus erogauit. Cepit interea alumnus cuneos preire preceptorum, et subsequentium fieri exemplum.



Parisiis studet.

19. His diebus abiit Parisius, ibique dialecticam sancti Augustini Deodato filio suo missam perlegit, et Martianum in liberalibus artibus frequenter lectitauit: preceptorem quippe in his omnibus habuit Remigium  ; quo peracto Turonicam remeauit.



Gregorii Moralia contrahit, uiso Gregorio ad hoc animatus.

20. Per illud namque tempus rogatus est a fratribus se diligentibus, ut moralia beati Gregorii pape sub uno eis coarctaret uolumine. Ille autem professus est se hec minime facere posse, addens, etiamsi facultas agendi sibi adesset, tamen non debere hec agere, ne tanti uiri laborem, tantique operis pretium aliter immutare, uel aliquid demere uideretur. Econtra illi opponebant antea succumbi, quam  tanto labore sustineri, et satius esse iudicabant funditus eum deserere et ad Scripturas reliquas transgredi, quam sub eo uelut sub graui mole interire. Quotidie namque apud eos de hac re non parua fiebat altercatio. Ego tamen scio super hac re multos indignandos fore, et ad sedandos eos hanc libuit orationem inserere. Non enim fiebat istud propter arrogantiam, sed disponente Domino, ut supra montem poneretur lucerna, que sub modio erat occultata. In exemplum tamen subiuncte rei hoc quod diximus manifestius apparebit. Illis uidelicet persistentibus in hac petitione, factum est, ut quadam nocte domnus Odo intra ecclesiam domni Martini consuete orationi insisteret: et ecce subito ei somnus obrepsit, uiditque in eadem uisione sanctorum chorum uenientem desursum in eamdem eccelesiam descendere. Et prius benedixerunt Dominum; deinde ordinatim in subselliis sederunt, atque post paululum unus eorum prosiliens in medium dixit: Quidnam  est quod hoc in loco immoramur? Ceteri uero Gregorium papam exspectare se inquiunt. Hoc audiens pater noster Odo, uelut auidus indagator, cepit huc illucque circumspicere, quanam ex parte uenientem eum posset uidere. Deinde, eleuatis oculis sursum, quasi e celo missum uidet beatum Gregorium, sed ultra omnes qui precesserant eum, uultu specieque et moribus persplendidum atque ornatum. Mox ueniente illo omnes surgunt, et flexis ceruicibus benedictionem petunt. Ille uero non inter eos deorsum usque descendit, sed super ambonem ecclesie substitit, et beatum Odonem terratenus prostratum uocauit inquiens; Surge, frater Odo, noli timere. Qui cum surrexisset, uidit ueluti more scriptoris super auriculam eius herentem pennam, et quasi doctoris magisterio productim acuminatam, et in summo fixam. Quam sumens beatus, eamque illi tradens ait. Age ergo securus, et perfice opus tibi indictum. Quem uero composueris librum, non  delebitur, meum autem stabit in eternum. Et continuo euigilans, intellexit protinus quod uiderat. Sumens dehinc uolumen illud magnum, diligenter perlegit, et saniorem partem quam preuidit sub uno uolumine composuit, et sic quidem murmurationem compescuit.



Fulconi comiti sanitatem obtinet; eum ad contemptum seculi hortatur.

21. Factum est postmodum, ut prefatus comes Fulco de thesauris beati Martini, nescio quo pacto, tulerit duo uascula auri: sed chamo infrenatus auaritie, dum ea reddere nollet, graui plexus est ultione. Ad mortem uero usque perductus, ad beati Martini se iubet portari sepulcrum: ibique quamplurima promittens munera, sed nec sic sanitatis recipiebat munera. Preterea diutissime fatigatus  adeo usque est defectus, ut mortis exspectaret exitium. Ad quem cum domnus Odo uisitandi gratia introisset, dixit illi: Redde, miser, uascula beati Martini que infeliciter abstulisti, et protinus saluaberis. Ille autem et illa reddere, et alia spopondit conferre, si rei dictu fidem probaret. Mox patris nostri et obsequentium manibus eleuatus, ad corpus beati Martini perductus, terraque prostratus, nec moram pati potuit subsidium sibi promissum: sed qui uenerat manibus, ueluti latus uehiculo, recupertus artubus remeare cepit suis gressibus. Siquidem ita factum est, ut ille correptus de cetero talia non committeret, et que promiserat fideliter adimpleret. Cepit interea pater Odo eum admonere, ut relicto mundo hoc tantum satageret, quemadmodum soli Deo placeret. Ille autem respondit: Mihi ista modo suadere non potes. Habeo tamen dilectissimum militem, Adhegrinum nomine, in armis strenuum, et in consilio prouidum, qui si te audierit, mox tue uoluntati obaudiens erit; quod ita sequenti tempore factum  est. Intra paucos uero dies, omni recuperatus uirtute, domum suam reuersus est. Confluentes ad eum undique eius sanitati congratulantes, assumpto sermone, que et quanta pertulisset, illis circumstantibus cepit exponere, addens insuper quam citatam uirtutem in uerbis domni Odonis comperisset.



Adhegrinum ad se trahit. Balmam petit Adhegrinus, ubi Euticii norma uigebat.

22. Unus autem ex assistentibus et auditor internus erat predictus Adhegrinus, qui mox corde compunctus, dispositis omnibus que possidebat concite rediit ad eum. Deposita itaque capitis coma et seculari militia, ex tunc Christi factus est agonista. Sumens igitur pater noster uniuersa que sibi ipsi ad temporalem usum tulerat, in sinibus pauperum erogauit, ut pridem de suis fecerat. Manserunt simul milites palatini paruissimo tugurio contenti. uidentes  denique mundum in maligno positum, et eius amatores ruinosam et illecebris plenam tenere uiam, quotidie ad monastica festinabant scandere fastigia. Interea non fuit locus in Francie finibus, ubi audierunt adfuisse monasterium, in quo aut per se non issent, aut suos perlustratores non misissent, et non inuenientes religionis  locum inter eos in quo requiescere possent, ad predictum tugurium reuertebantur cum magno dolore. Ob hanc causam placuit Adhegrino Romam pergere. Arrepto tandem itinere, deuenit in finibus Burgundie, peruenitque in quamdam uillam, que Balma dicitur ex nomine. In ea namque erat monasterium nuper a Bermone abbate constructum: deuertitque illuc, et ab eo officiosissime secundum beati Benedicti intra domum hospitum est susceptus: ibique more hospitis aliquo tempore commorari uoluit, non tamen ut eorum aliquo indigeret, sed ut mores habitantium locique consuetudines posset cognoscere. Fuerunt autem  institutores eiusdem loci imitatores cuiusdam patris  Eutici: cuius uite meritum conuersationisue qualis fuerit, huic operi inserere nolui; obitum uero qualem meruerit, uestre memorie commendare curaui.



Quis Euticius Odo eodem se recipit ibique schole preficitur.

23. Fuit isdem uir temporibus Ludouici magni imperatoris, charus uidelicet regi, omnibus quia amabilis. Nam cum esset laicus, et peregrinis studiis eruditus, deserens ea unde superbire solet  humana fragilitas, totum se dedit beatorum Patrum regulis et institutionibus; ex quibus nempe auctoritatibus diuersas consuetudines sumpsit, unoque uolumine colligauit. Deinde non multo post monachus est effectus: et in tanto amore apud regem habitus, ut intra palatium illi construeret monasterium. Decurso enim uite presentis stadio, circumstantibus undique fratribus subito emisit spiritum. Contigit interea dum discipulis pii patris pararentur exsequie, ecce rediit uiuus qui fuerat mortuus. Illis uero attonitis et admirantibus dixit pater Euticus [al., Euticius]: Deo gratias, sciatis, quia in his quadraginta annis unum tantum diem non memini me cibum sumpsisse, nisi prius fleuissem. Hodie namque sublato merore consolatus est me Dominus, et inter choros angelorum tribuit mihi requietionis locum. Dicens hec quieuit perpetue. Ipse enim pater Euticus institutor fuit harum consuetudinum, que hactenus in nostris monasteriis habentur: quas uir uenerabilis Adhegrinus intuens, quantocius patri nostro Odoni  curauit nuntiare. At ille sumptis secum centum uoluminibus librorum, mox ad idem demigrauit monasterium: factus est ille qui antea fuerat secutor, postea signanus: Domnus uero Adhegrinus in unam se coarctauit cellulam: et permittente abbate Bernone, per triennium mansit in ea. Nam patri Odoni, quia erat uir scholasticus, laboriosum schole  imposuerunt magisterium. Erat autem etate tricenarius.

24. Fateor, inquam, putaui uitam sanctissimi patris nostri simpliciter, cursimque transire: sed nostrum ingeniolum, ueluti repugnator uiolentus, una cum eius uita uult enarrare uiros, quos intelligit habuisse hic socios. Quapropter obsecro, ut quemadmodum me non piget sub tanto desudare labore, nec uobis uideatur ad recipiendum onerosum uel graue. Iustum namque et bene placitum coram Deo esse uidetur, ut eorum exempla ad ornatum locutionis cum sua describantur uita, quos ab hac  peregrinatione suo felici portu transuexit ad patriam.



Adhegrini in eremo uita.

25. uenerabilis igitur Adhegrinus, cuius superius memoriam fecimus, sumpta postmodum licentia eremum petiit  , ibique parua subarctatus est spelunca. Contigit ut die quadam nimiis constrictus angustiis, cum nullus adesset, qui et consolationis uerba, aut alicuius patris conferret exempla, ut ait Sapientia: ue soli, quia si ceciderit, non habet qui porrigat ei manum ; more labentis gurgitis paulo minus ac desperationem usque descendit: et ecce subito astitit, ei splendidissimus uir, quem blande, quid haberet interrogauit, aut cuius rei causa accidisset illi, quod quasi ad precipitium se usque immergeret. Respondit dicens: Ex quo enim tempore Domino incessanter cepi deseruire, nullam consolationem aliquo modo ab eo merui accipere;  qua de re coangustor uehementer, quia nescio si mea seruitus illi placet, an si pro tanto labore recipere merebor quandoque mercedem. Mox ille super collum eius irruit, eumque osculans, crede, inquit, quia de bonis Domini unquam indignus non eris. Et consolatus eum iis uerbis, abiens recessit.

26. Alio iterum tempore casus se prebuit, ut extra cellam in quam manebat reciperet eum tentator: moxque in eum irruit, et supra immanissime rupis precipitium euexit, indeque eum omni cum annisu precipitare uoluit. Sed quid ageret miles Christi,  qui recto gressu illic stare nequibat? quomodo resistere posset prorsus ignorabat. uerum cum in summo mortis articulo esset positus, subito illi adfuit beatus Martinus, apprehendensque manum eius dixit ad eum: Quidnam est, et quomodo huc aduenisti? At ille ait: Nescio, domine. Deinde confortans eum restituit in locum suum.

27. Ante hoc fere quinquennium dum pater Odo Romam pergeret, ut monasterium intra ecclesiam beatissimi Pauli apostoli, ut olim fuerat, reedificaret, cogente domno papa et uniuersis ordinibus sacre sedis, placuit animo suo prius dictum uirum reuisere, eumque de hac re consulere, ut fieret quod scriptum est: Omnia fac cum consilio, et post factum non penitebis . Interea factum est dum de hac re secum quererent, et multa de spiritualibus rebus diu sermocinarentur, cepit eum pater Odo deprecari, ut quidquid sibi eo tempore diuinitus reuelatum fuisset, familiariter sibi conferret. Recordatus denique domnus Adhegrinus sodalitatis antique,  et mox inflammatus caritatis igne, respondit dicens: Illo die, illa hora, psalmodie peracto cursu subito adfuit mihi beatus Martinus, cuius preclara facies, et quasi assueta familiaritas post benedictionem, mox mihi dedit facultatem: effatisque sermonibus aliquantulis, deinde percunctari eum cepi quo pergeret, aut unde ueniret. At ille respondit dicens: Roma uenio, et proficiscor ad Franciam: ad te positus penes iter, uisitationis gratia deuerti. Deinde gratias agens, cepi eum obsecrare, ut quia dignatus est peccatorem uisitare, dignaretur sub eius tugurium uel ad modicum requiescere. At ille: Hodie, inquit, ordinatio  fit Ludouici Francorum regis, et ad eius unctionem accelero interesse: et idcirco nullam patior moram habere. Ad hec ego respondi: Et si ita est ut abire uelis, oro ut prius me benedicere digneris. At ille ait: Non, inquam, necesse habes benedici a me. Olim quippe qui me benedixit, similiter et tibi. Cumque incessanter eum urgerem  ut me benediceret, mox ille quasi econtra subiunxit ut eum similiter benedicerem, affirmans insuper nullo modo se mihi acquiescere, nisi uicissitudinem benedictionis rependerem; qua de re non parua inter nos amica contentio orta est. Ille uero quia nolebat, ideo contradicebat: ego autem, quia non presumebam. Unde factum est, ut, collata prius in inuicem benedictione, mox recessit, abiens meque cum magno reliquit merore. Ad probandam tamen huius rei fidem adfuit pater Odo fidelissimus arbiter, qui diem illum et horam annotari iussit, et ita postmodum omnia diligenter requirens, facta reperit, ut ipse predixit.

28. Sunt hactenus euoluti, nisi fallor, plus quam triginta anni, ex quo intra ipsam eremum deguit, Dominicis tantum diebus aut precipuis festiuitatibus ad monasterium sancti Petri, quod Cluniacum dicitur, quia duobus fere millibus prope est, assueuit descendere: sumpta uidelicet modica farina, ex qua  sibi panem conficere solet, et fabe paucis granis, mox ad eremum reuertitur. uino nec aliquando utebatur: adipe uero uel oleo eius cibus non conditur. Patitur omni tempore frigus et calorem: calorem inter scapulas, frigus inter manus et brachia. Sed nos uitam prosequentes uiri istius, quantocius ad propositum redeamus, a quo longe digressi sumus. Sed rursum memini me promisisse uel prius patris Odonis patientiam exponere, que est uirtutum omnium fomes: deinde temporis augmentatione reliquas eius uirtutes diligenter enarrare. Idcirco auxiliante Domino, prout uires suppetunt, meam pollicitationem festinabo implere.



Odonem tentant falsi fratres.

29. Erant in eodem cenobio supradicto quidam  fratres, quorum uitam moresque reperietis in sequenti narratione. Hi audientes quod domnus Odo conuersationis gratia illuc uenisset, accedunt ad eum simulantes, et qua causa ibi aduenisset fingunt se interrogare. Itaque cum ab eo de hoc quod sciscitabantur responsum accepissent, aiunt dicentes: Omnes nos querimus hanc congregationem fugere, ut possimus animas nostras saluas facere: et tu econtra tuam uenis hic perdere? Quibus cum respondisset cur hoc dicerent, rursum adiiciunt: Nosti consuetudinem Bernonis abbatis? At ille: Nusquam, inquit. Et illi: Heu, heu, si sciretis quam dure scit ille monachum tractare. Correptionem uero suam sequuntur uerbera, et rursum quos uerberat compedibus ligat, domat carcere, ieiuniis affligit: et hec omnia perpessus, nec sic suam potest miser impetrare gratiam. Hec audiens domnus Odo, pedetentim titubare de ingressu cepit. Quem predictus intuens Adhegrinus, mox prosiliens in medium inquit: Odo pater, noli trepidare; ista uerba  non sunt fantis, sed administrantis. Animaduerte, et quia per eorum ora diabolus loquitur uide. Mox illi confusi retrorsum redeunt. Pater namque Odo cum Adhegrino collega suo ad suauissimum Christi iugum colla submittunt. Qua de re beatus Benedictus, quia erat prescius futurorum, in regularibus disciplinis precepit , ut cum hospite nemo loquatur, nisi cui a priore fuerit concessum. Quanti enim tali modo decepti ab initio sancte conuersationis retro sunt reuersi, atque a calore interni desiderii ad torporem reuersi sunt praue uoluntatis? et quamuis Scriptura dicat: Probate spiritus si ex Deo sunt , tamen probatio fidelium et querentium Dominum talis esse non debet, uidelicet cum Dominus per prophetam his qui Spiritus sancti calore igniti sunt, inquiens precipiat: uos qui in austro estis, accurrite his cum panibus qui ab aquilone ueniunt. Sed miles Christi sicut blandimenta non fuit amplexus, ita uidelicet nec terroribus est  concussus. De his autem talibus recte ita beatus Iob loquitur: Maledicant ei qui maledicunt diei, qui parati sunt suscitare Leuiathan .



Cluniacenses ritus prestringuuntur.

30. Libet interea patris nostri Odonis paulisper seorsum ponere uitam, ut in exponendo eiusdem loci consuetudines parum mihi aliquid liceat immorari, quatenus sequens lectio possit esse lucidior. Mos enim eiusdem loci fuerat, ut magister schole solus cum solo puero nec quoquam iret saltem, nec ad nature digestionem, sed nec solus puer secretius illi loqui presumeret: sed et propter bonum testimonium alium e pueris, aut unum ex fratribus in comitatu, uel locutione semper assumeret. Si autem nox foret, et casu accidente secessum puer peteret, sine lucerne lumine et alio fratre extra dormitorium pedem non auderet protendere. Tempore uero refectionis nunquam deerat lectio utrisque mensis:  micas uero que ex sectione panum fiebant, unusquisque ante se diligenter recolligens, priusquam lectio finiretur, cum gratiarum actione sumebant. Finita itaque lectione, nec eas, nec cibum alium sumere ultra aliquis audebat. Has autem micas sacratiores aliis cibis esse fatebantur. Tale namque ferebant miraculum ex eis claruisse in eisdem annis.

31. Frater quidam in eodem monasterio fuit ualde idoneus, et omnibus charus. Qui ad mortem usque perueniens, circumstantibus fratribus qui eius uenerant orando commendare Domino spiritum, subito emissa uoce clamauit dicens: Adiuuate, obsecro, domini, propter Deum; modo, inquit, sum raptus ad iudicium, ibique protuli accusator humani generis diabolus contra me ad testimonium de micis panum  plenum sacculum, quas comedere secundum consuetudinem nolui, et de mensa ceciderunt. Atque post pusillum iterum terribiliter clamare cepit et dicere: Ecce de quo dixi uobis adest diabolus, deferens predictum sacculum. Nam cum territi fratres mirarentur, adiecit rursum: Illo in loco adest, an non uidetis eum? Deinde signo crucis totum se muniuit, et inter uerba orationis spiritum reddidit. Ab illo ergo die omni cum diligentia sunt collecte.

32. Est et alius inter eos taciturnitatis modus. Incompetentibus namque horis nemo intra claustrum eiusdem monasterii audet loqui, nec se cum alio fratre iungere. Quando uero duodecim celebrantur lectiones  , nullus intra predictum claustrum, preter ad capitulum, sequenti die loqui audet. Octaua enim Natalis Domini et eius Resurrectionis summum silentium die noctuque fiebat in illis. Breuissimum quippe istud, illud significare fatebantur eternum silentium. Nam, quoties necessarias ad  exposcendum res instabant, toties diuersa in inuicem fiebant ad perficiendum signa, quas puto grammatici digitorum  et oculorum notas uocare uoluerunt. Adeo nempe inter eos excreuerat ordo iste, ut puto si sine officio lingue essent, ad omnia necessaria significanda sufficere possent signa ipsa. At uero in quotidianis diebus et reliquis octauis sanctorum talis discretio tenebatur. Etenim in quotidianis diebus, inter diei noctisque cursus, CXXXuIII canebant psalmos: ex quibus XIu nos dempsimus propter pusillanimorum animos, exceptis peculiaribus orationibus quas nostri frequentant fratres, que uidelicet modum psalterii uidentur excedere. Similiter duabus missis identidemque litaniis. Per singulas uero horas canonicas bis flectebant genua. In octauis quas diximus, LXXu tantum canebant inter predictos cursus, et semel flectebant genua, et bis reficiebant. Sunt namque alia quamplurima, que arbitror propter fastidiosos lectores huic operi non inserere.



Odonis patientia probata.


33. Igitur Odo dum schole magisterium assumeret, mox se tempus prebuit opportunum, quo eius patientia probaretur. Adfuit nox, et ecce quidam de pueris signo secessum nature petiit. Erat autem ille locus adeo dormitorio coniunctus, ut lucerna que ibi auctoritate regulari ardebat, perlustraret eum totum. Surgens itaque pater Odo, unum suscitans e pueris, illo tantum contentus lumine, cum eo abiit. Altera autem die, ut mos est, conuenientes ad capitulum fratres, Martyrologio et uersu finito atque lectione Regule, ceperunt illum grauiter  increpare, cur sine cereo transacta nocte post puerum isset. uerum quia ante ueniam nullus suam audet proferre causam, nec suam post ueniam defendere sententiam; illico in terram corruens ueniam petiit, sufficere, inquiens, sibi posse dormitorii lucem. Sed tamen ab illis non solum est auditus, uerum econtra sub graui culpa adiudicatus. uir  denique beatissimus qui arrepto itinere angusto sequi uenerat illum, qui cum pateretur, non comminabatur, non indignans, aut murmurans, nec obstantie opponens querelas, sed momentaneos querens locos, terra prostratus ueniam est deprecatus. Abbas autem suus uolens probare patientiam eius, finxit se iratum, et protulit sententiam excommunicatione connexam, ut ea die ultra ei ueniam non peteret. Ille autem Dauidicum illud in pectore uoluens qui dicit: Ut iumentum factus sum apud te, et ero semper tecum ; et rursum: Posuisti tribulationes  in dorso nostro, imposuisti homines super capita nostra ; abiens prouolutus fratrum pedibus, rogat ut eant, et uice sua eidem abbati ueniam petant; quod et factum est. Tandem admirans Bernus [al., Berno] abbas tantam in iuuene patientiam, mox eum conuocat, et more regule ipsam commotionem benedictione sanat: atque posthinc carior factus est illi.

34. Erant autem fratres in eadem congregatione mente et actione iuuenes, quorum superius mentionem fecimus. Hi uero unde proficere debuerant, inde ad interitum ibant. Nam quoties locum occasionemue reperire potuissent, diuersas iniurias et falsas increpationes ei obiiciebant. At uero uir pacificus Odo seorsum eos ducebat, et innocens quasi reus eorum pedibus se prosternebat ueniam petens, non tamen metu humano, sed amore fraterno, nimirum ut patientia corrigeret quos uidebat diuinam incurrere ultionem. Compescebantur tandem aliquando  ab eius patientia: sed more labentis aque protinus ad propria reuertebantur uitia. Illum namque quem imitari debuerant, econtra insequebantur. Princeps autem pestis huius Guido dicebatur. Sepius enim cum instigaret alter alium, ut ei conuitiaretur; aiebat ille qui mittebatur: Quid prodest quotidie hec agere, cum non possimus eum nec fugare, nec ad contumeliam prouocare? Tu enim nosti quia doctior est nobis. Hactenus enim quod ab eo discere uolui, gratanter insinuauit. uereor, inquam, ne quandoque tantis iniuriis confractus incipiat retrahere postmodum inuitus, quod nunc sponte largitur. At ille: Non, ut asseris, ita est. Talis enim frater Odo est, ut non tantum ista aut similia, uerum et peiora sustineat: atque post hec quod uolueris gratanter impendat. Siquidem post modicum tempus diuina ultione perculsi sunt iusto Dei iudicio, quia non potuit eos compescere fraterna correptio. Defuncto namque Bernone, qui erat tunc ipsius monasterii pater, mox  deposito religionis habitu ad seculum reuersi sunt, et teterrimum meruerunt postmodum obitum.



Miraculum de micis. Parentum conuersio.

35. Sane et hoc miraculum eo tempore inibi factum fuisse pater noster narrare solet. Erat quidam in eadem congregatione frater tali usus consuetudine; nam, cum sederet ad mensam, totam mentem suam lectione preoccupabat. Die quadam contigit, ut collectis ex more  micis, priusquam eas sumeret, abbas prefatus lectioni finem imponeret. Sed ille quid ageret prorsus ignorabat. Nam eas post finitam lectionem non audebat comedere, nec dimittere ne casu perirent. Clauso uero pugillo dignum esse censuit, ut cum post uersum essent regressi, reseruandas fore patri monasterii. Factumque est, ut ab oratorio regressi, mox se pedibus prostrauit patris. Qui cum interrogaretur cur ueniam peteret, et ille quod factum fuerat patula manu uellet ostendere, omnes predicte mice in margaritarum  species sunt conuerse. Glorificantes igitur Dominum, mirabiliter stupefacti sunt. Deinde precepto patris in quoddam ornamentum ipsius ecclesie sunt intexte. Ille autem de se, quasi de alio, hec solet recitare. Ex illo iam tempore cepit infra se ipsum estuare propter genitorum suorum ereptionem, quatenus eos posset ab huius seculi nexibus subtrahere. Unde factum est, ut non multo post accepta licentia ad patrem suum abiret, eumque ad monasterium duceret, atque monachum ordinaret; matrem uero indui fecit sacro uelamine: cuius uitam  quidem, si licuisset scribere, magis historia uideretur esse quam schedula.



Odo desponsate uirginitatem persuadet.

36. Factum est autem in illis diebus, cum quadam die iam sero diuertisset quiescendi gratia in domum nobilissimi uiri cuiusdam, absentibus dominis, erat ibi eorum filia una cum familiis uirgo iam adulta, que uidelicet nimis curiose per totam uesperam eius actus considerare studuit atque uitam. Deinde compuncto corde latenter per quoddam posticium irruit ad eum, eiusque prostrata pedibus, se ream cito nuptiis tradendam esse dicebat: addens ut propter Deum, cuius se fatebatur famulum, in eadem nocte liberaret eam. Audiens hec Christi miles, cum ignoraret quid ageret, et quomodo tante uirginis uoluntati satisfaceret, infra semetipsum cepit uehementer estuare. Pietatem in Deum suo more, pietatem supra uirginis lacrymas habens, proponebat sibi iudicium Dei animeque illius interitum, rumoremque  contra se parentum et populorum, quare talia presumpsisset monachus. Sed amore Dei et uirginis singultibus uictus, tandem in eius ereptione dedit assensum. Nocte uero illa cum omnes famuli domus quiescerent, ille et frater qui cum eo erat, ascensis equis precesserunt, iussuque suo famuli qui eum comitabantur, sumpta uirgine secuti sunt. Altera uero die applicuerunt ad monasterium. Erat autem prope ipsum monasterium oratorium constructum, ubi nobilissime mulieres causa orationis  recipiebantur, ibique eam manere constituit, deinde ad monasterium perrexit. Sequenti uero die, ut mos est, patri monasterii omnia que gesserat studuit indicare. Etenim cum ea que de uirgine gesserat audisset, turbato aspectu cur sine licentia hec agere presumpsisset, grauiter eum increpare cepit. Mox ille in terram proruit, eiusque pedibus prouolutus ueniam precabatur. Post hec patris iussu a terra eleuatus, post reiteratam interrogationem respondit  dicens: »Domine pater, ex quo me miserum suscipere es dignatus, inquantum considerare ualui, nunquam tibi aliud cure fuit nisi de animabus lucrandis. Nam ceteri abbates hoc student, qualiter rebus possint abundare, et hominibus placere. Tu uero pietate, misericordiaque fretus, soli Deo placere satagis propter lucrum animarum, qua de re imitator tuus desideraui esse, idcirco hanc uirginem uolui lucrari ad laudem tui nominis. Quamuis enim me etiam tarde uincerent ipsius lacryme, non sum tamen oblitus tuam increpationem, quam certissime sciebam me non posse euadere: sed malui potius pii patris flagello cedi, quam reus pro anima eius teneri. Et utinam omnes mulieres in hac prouincia commorantes, que carnali uinculo retinentur, potuissem lucrifacere, et tu me per singulas debuisses piissimo tuo more flagellare.« His et similibus uerbis patris commotionem deliniuit, sed tamen talem obedientiam ei protinus iniunxit: uade, et quemadmodum  scisti eam de seculo eruere, ita scias quotidie alere, ac sanctis monitis instruere, ne aliquando peniteat, et reuertatur suadente diabolo ad seculum. Cepitque pater Odo post hec per singulos dies cibum ei portare, et patrum precedentium exemplis eam instruere, donec intra paucos dies eam ad quoddam monasterium duceret, ac sacris uirginibus sociaret. uerumtamen hec omnia propter bonum testimonium presentia fratrum fiebant. Factum est non multo post ut ipsa dormitionem acciperet  in Domino. Cumque circumdedissent eam sorores, ut eius spiritum orando protegerent, et cum pene illam premortuam tenerent, subito uoce qua poterat cepit dicere: Adiuuate me, obsecro, leuare. Interrogantesque eam cur hec diceret, Ecce, ait, beatissimum Paulum apostolum uideo uenientem, et illi uolo occurrere. Necdum uerba compleuerat, et extendens brachia ut uelocius surgeret, eadem uerba rursus repetebat. Cetere autem eam insanire putabant. Interea inquantum potuit, supra genua se eleuauit, et curuato capite benedictionem uenienti petiit his uerbis: Benedicite, et mox quieuit perpetue. Qua de re nulli dubium fuit ab eo esse susceptam, a quo fuerat uisitata.

37. Preuidens itaque pater Bernus honestissimum uirum fore futurum, promouit eum, et accersito episcopo sine suo uelle consecrare eum fecit sacerdotem. De quo uidelicet episcopo narrare solet pater Odo, quia benedictum ab eo cibum nullus canis audebat  comedere; quod si casu contigisset, mox canis moriebatur, ueluti pro cibo aliquid gustasset uenenosum. Sed obsecro ut nullus me deroget pro eo quod dixerim, quia absque suo uelle consecratus fuisset, ne forsitan qui hoc attentauerit facere, uideatur ex illis esse qui donum sancti Spiritus emere, aut uendere non uerentur. Ea itaque nocte, quam sue ordinationis secuta fuerat dies, cum post noctis soporem euigilasset, et nec sui consecrationem meminisset, inuenissetque circa collum suum  stolam ab episcopo sibi collatam, protinus se in lamentum dedit, uelut magni ei aliquid accidisset mali, atque per multum postea tempus pre nimio pudore nesciebat qua fronte extra monasterium posset egredi. Unde factum est, ut ad eumdem episcopum pater Bernus mitteret eum reperta occasione quadam. Cumque episcopus ille pro sua maxime consolatione in longum sermonem de culmine sacerdotii traheret, contigit ut de statu ecclesie sermo  inter illos adfuisset. Tunc pater Odo ex Ieremie uaticinio flebilem illi de sacerdotibus cepit sermonem exponere: quo uidelicet expleto, cepit ille episcopus rogare, ut eumdem sermonem ei describeret, et libelli more componeret. Cui econtra Odo pater protulit regulam in qua continetur, quod absque licentia prioris nichil liceret monacho facere. At uero isdem episcopus ob hanc causam perrexit ad monasterium. Et quia erat predicti patris solidalis amicus, mox quod uoluit obtinuit apud eum: deinde precepto illius tres libellos composuit ex Ieremie uaticinio, quorum uidelicet textus per diuersas iam ecclesias est translatus.



Odo abbas electus inuite.

38. Per illud uidelicet tempus exitiali languore cepit decumbere pater Bernus. Mox uicinos episcopos accersiuit, et ab omni ordine se deposuit: insuper et flebili uoce se reum indignumque tali  ministerio proclamabat prefuisse. Rogabat inter hec uerba fratres, ut sibi quem uellent, patrem eligerent. Tunc manibus fratrum pater noster captus, et quasi uiolenter constrictus, ac proclamantibus omnibus ut ordinaretur, coram abbate suo ui est ductus. Et cum nec sic uellet cedere, et locum pastoris subire; superatus est tandem episcoporum excommunicatione. Ordinatus itaque ille, intra modicum tempus pater Bernus migrauit ad Dominum.



LIBER SECUNDUS.



S. Odo fratrum quorumdam turbas patitur.


1. Multis calamitatibus et crebris languoribus, pauca mihi licuit narrare de patre nostro Odone, et ea tantum que gestit sub suo abbate: tamen uestra industria per hec facile comprehendere potest, a quanta ipse inceperit perfectione. Sed quia initium beate uite fert secum augustias et labores, finis uero certaminum gloriam et laudem; idcirco per eius beatam uitam et quietam, quasi per directum tramitem, ad eius obitum quantocius festitinabo transcurrere. Igitur pater Odo electus et abba ordinatus, mox contra eum predicti ueterani persecutores insurgunt. Ille autem malens locum dare et beate quiescere, quam contentiose uiuere, derelicto eodem monasterio, et queque ibi fuerant a domno Bernone parata, atque ei paterno more tradita, abiit  Cluniacum, et ceptum pridem perfecit monasterium. Secuti sunt autem eum seniores loci illius.



S. Martinum adiutorem experitur.


2. Per illud namque tempus defecit omnis sumptus, quem secum detulerat in construenda monasterii officina. Fiebant autem hec omnia circa beati Martini natalitia. Est autem consuetudo nostra octo dierum circulo celebrare eam. Peracta itaque diei octaui celebritate matutina, et necdum illucescente aurora, omnes reuersi sunt ad propria strata, requietionis potius quam dormitationis gratia: ferebatque pater noster cuidam uetule persone talem reuelatam fuisse uisionem. Aspiciebat, et ecce uir uenerabilis canitie decoratus, stolaque splendida indutus, super quam pallio pluuiali utebatur, et episcoporum more ferulam manu ferebat: qui proprius accedens, structuram eius monasterii circumcirca inspicere cepit. Quem cum interrogasset quis esset, aut cur hoc ipsum edificium circumspiceret, ait ille: Ego sum, de quo fratres celebrant solemnitatem octaui diei; etenim  uisitare eos ueni. Dicito illis ne deficiant, sed in incepto opere persistant. Ad hec subiunxit persona illa, quia defecisset omnis sumptus quem secum detulerat. Ac ille: Ne timeant, inquit. Ecce nunc a Roma uenio et Turoniam  uado. Iter autem meum per Gutiam Aquitaniamque faciam, et ex his partibus tantum eis pensum mandabo, ut eis hoc tempore affluenter abundet, et longo post perseueret. Leti ergo fratres, et de tanti uiri promissione securi, omni cum hilaritate Deo gratias ceperunt agere. Cuius autem hec persona fuerit, profiteri non audeo, quia patris nostri mos fuit, ut deliberatiue suam personam nunquam ascriberet: sed si magni aliquid uidisset uel parui, tali modo quod uiderat dicebat. Unus ex nostris fratribus, aut quedam uetula persona hoc uidit, uel illud. Nam quoties hec mihi retulit, toties mihi professus est, post hanc reuelationem intra dies paucos ex finibus Gutie plusquam tria millia ibi delatos fuisse solidos. Tanta namque et talia sub  tali specie mihi narrare solitus erat, que apud cenobium sancti Benedicti, quod dicitur Floriacum, gesta fuerunt, simili modo et apud Cluniacum; que si auderem ad liquidum exarare, libelli modus ultra dictatoris se facultatulam extenderet. Sed ecce dum beati Martini fidelissimam promissionem enucleatius adimpletam narramus, subito ad mentem recurrit ferarum bestiarum non perparuum adminiculum.  Quod fortassis descriptum quibusdam legentibus incutiet risum: sed quia spectaculum facti sumus angelis et hominibus, hi qui nos imitari dedignantur, aut nequeunt, habeant de nobis saltim excussum, uidentes nos proficere a bonis in melioribus: ac tandem relinquentes lugubrem uitam, omni cum exsultatione sequantur in eterna gaudia.



Cluniacensis ecclesie dedicatio.

3. Igitur constructo monasterii oratorio eunt fratres, inuitantque episcopum, uti mos est, ad sacrandum eumdem locum. Ille autem paruipendens monachorum paupertatem, constituto die uenit stipatus cuneis, fultusque ministris. Quorum aduentu cognito fratres nimio confundebantur pudore, non habentes tam dignum apparatum, quo eos possent honeste recipere. Mane autem illo instante crepusculo, ecce immanissimus aper de silua egressus festinanter properabat ad monasterium. Quem uidens ecclesie custos, et quia erat foras monasterium,  meditans de ornatu loci illius, in ecclesiam fugiens eiusque fores contra eum obserauit. Ille autem obmissa feritate, ut ingrediendi aditum a quouis concederetur, predictas regias diutius pulsauit, atque oris sui spuma, quo adherere potuit, liniuit. Reuera cum nullus adesset qui ei ob timorem aperiret, tandiu ibi stetit, quousque episcopus cum suis uenit: quibus se sponte occidendum prebuit, impleta uoce psalmographi qui dicit: Timentes Dominum non minuentur omni bono ; et iterum: Non confundentur in tempore malo, et in diebus famis saturabuntur .



Odonis caritas in pauperes.

4. uere enim aliquando pater Odo confessus est, quia semper habuit unde fratres sustentaret, et quod pauperibus largiretur. Nusquam enim a misericordie sue sinu pauper unquam recessit uacuus. Quoties enim cum eo abii, semper unde  sustentarentur pauperes si haberemus, diligenter requisiuit: deinde quia si omnia nobis forent necessaria, iam securus processit nichil hesitans, et quia se omnibus petentibus dabat, Dei nutu cuncta ei suppeditabant. Illud Tobie preceptum semper habebat in promptu: uide ne auertas faciem tuam ab illo tempore, et omni petenti te tribue . Si quis uero attulisset ei aliquod munus, et pauper uideretur habitu, mox interrogabat eum quid uellet, aut si aliquid ab eo egeret. Si enim quiddam peteret, statim equa lance munus illud estimabat quantum ualeret, et duplum illi precipiebat dare; quod sepius in multis rebus uidi eum facere. Fateor peccatum meum, quia frequenter in talibus fui contristatus; et quia eram prior, quasi compatiens loci paupertati, et preuidens opportunitatibus fratrum, ueluti sub pretextu inopie dicebam ei iniustum esse sic omnia indiscrete tribuere. Ego enim putabam scienter agere, sed magis insipientie obuolutus  caligine a tenacitatis potius strangulabar mucrone. Ille autem, quia erat peritissimus medicus animarum, quodammodo manu discretionis pulsum mei tangebat erroris, et hoc exemplo uulnus mee curabat mentis. Aiebat ad hec mihi: Tace, malo tuo hec dicis. Fuit quidam iuuenis, et erat deditus litterarum studiis, qui nocte quadam hiemis tempore, dum ad Matutinos agiliter pergeret, ut inter  condiscipulos maturius adesset, uidit in atrio ipsius ecclesie pauperem seminudum iacere, cuius compassus penurie exuit se scapulam, qua superindutus erat, et usui pauperis eam transiens proiecit. Considerans quod fecit, idcirco metum rigoris procul a se auertit. Finita itaque laude matutina, totus iam rigidus ad suam reuersus est cellulam. Sed cum congelata membra uoluisset lectulo tradere ut calefacerent, libram auri super suum reperit stratulum, ac deinceps quod suo usui retineret, et quod aliis tribueret habuit affluenter. Ego tamen ignoro de quo ista dicebat. His et similibus exemplis cataplasmabat uulnus mee prauitatis.

5. uellem ad alia transire: sed miserationes eius multe compellunt me scribere, et iterum de eius largitate plenius sermonem facere. Attamen scio quia absque meo pudore hoc nequibo adimplere. Ego tamen scribam, et gladium increpationis in memet infigam, ac dehinc culpas meas omnibus pandam, ut si ei modo, quia recessit, hec confiteri  non ualeo, saltem uos apud eum intercessores obtinebo. In suo enim itinere quosque circa uiam pueros reperiebat, cantare eos quiddam cogebat: et quasi eorum ludum remunerans, aliquid eis de suis rebus precipiebat dari. Dignos eos esse dicebat remuneratione non parua. Ille uero ut nos sua iocunditate letificaret, et illos misericordie uisceribus reficeret, ista et his similia dicebat. uerba enim sua omni exsultatione erant plena; locutio uero sua pre nimio gaudio ridere nos cogebat. Sed ille habenas moderationis manu tenens, mox capitulum Regule nobis opponebat dicens : Risum multum aut excussum non amare; et iterum: Monachus non sit facilis aut promptus in risu, quia scriptum est: Stultus in risu exaltat uocem suam . Isto namque et simili modo nos cohibebat a risu; sed spiritualis eius hilaritas internum gaudium nostro cordi inserebat. Sed ego indignus quid de eo digne dicere potero, aut quid enarrare de  tanto gaudio? Reuera cum menti nostre aliter nequibamus satisfacere, uestimenta eius osculabamur occulte. Sed quid mirum de nobis, qui indesinenter adherebamus illi? Enimuero quando ecclesiam sancti Petri intrabat, Dei famuli et qui illuc oraturi ascendebant, hinc inde exeuntes post eum cursitabant, et birrum quo tegebatur more cappe, per extremitatem fimbrie apprehendentes osculabantur. Ille autem concito gressu ibat ceu fugiens, et ipsi eum sequebantur ueluti persecutores. Erat enim uelut lapis angularis quadrus, angelicus uidelicet et humanus, largus et gratus, ut quotidie ab eo compleri uideretur hoc quod in psalmo legitur: Iucundus homo qui miseretur et commodat , et cetera; et rursum sicut ait apostolus Paulus: Hilarem enim datorem diligit Deus . Cecos nempe et claudos paradisi asserebat futuros fore ostiarios; ideo nullus deberet eos pellere a sua domo, ne paradisi eis portas clauderent in futuro.  Quod si fortassis aliquis e nostris famulis non ferens eorum improbitatem, aliquid mutum  responderet eis aspere, aut mox illis assueta beneficia non conferret, siue eis accessum ostii nostri papilionis denegaret, statim comminando increpabat eum grauiter; deinde illo astante uocabat pauperem, eique precipiebat dicens: Cum uenerit iste ad portam paradisi, talionem retribue ei. Hoc autem dicebat ut eos terreret, ne similia amplius facerint, et caritatis affectu eos informaret. Si autem secus uiam  anum reperisset aut debilem, statim de suo equo descendebat, et eum desuper sedere faciebat, imperans eminus omnes precedere, precipiebatque adherere ei aliquem e famulis, qui eum contineret ne caderet. Ille uero inter nos equitantes incedebat pedester, ac semper psallens cogebat nos psallere secum. Quod si pro pudore,  aut illius timore aliquis uellet descendere, protinus imperabat illi, ut quo sedebat sederet, sciens eum pro eius reuerentia, non enim pro paupere id facere uelle; nam sepius uidi eum hoc facere.



Odonis Romanum iter.

6. Illo enim tempore quo cum Geraldo Regiensis ecclesie  episcopo Cotias transiuimus Alpes, et Romam uenimus pariter, memini eum de quadam muliere demoniaca hoc fecisse, que statim reddita est sanitati, et una nobiscum usque Senam  uenit, ibique dissenterico morbo infirma remansit. Postea namque apud sanctum Paulum simul eam Rome uidimus, cui mox signo denarium dari precepit. Illa uero cum sedens uerecundaretur, curuato capite, defixis in terram luminibus, que esset illa mulier interrogaui. Ille autem respondens: Illa est, inquit, talis ac talis. Signa mihi dicens, qualiter eam possem facilius recognoscere. In ipso namque itinere uetulus quidam  et debilis predictas Alpes nobiscum simul transiebat. Erat autem oneratus sacculo pleno panibus et alliis, cepisque ac porris, quarum uidelicet herbarum fetores ego minime poteram ferre. Sed pius pater illico ut eum uidit, more suo super equum suum sedere fecit, sibique predictum imposuit fetidissimum sacculum. Ego autem tantum fetorem non ferens, ab eius quem comitabar latere retraho longius pedem. Peracto itaque eminentioris Alpis arctissimo itinere, ad decliuum montis incipientes descendere, conspexi eum eminus astantem, suumque cogente paupere equum superascendere. Predictum namque sacculum nec tunc pauperi reddidit, sed artioni selle appendit. Ego autem eos qui me precesserant antecedebam, et ut appropinquarem illi, ocius et uerecundans ibam. Et post pusillum cum uenissem ad eum, dixit mihi: Accede, quoniam supersunt psalmi quos debemus cantare. Cui cum ego respondissem, quod fetorem illius  sacci ferre non possem, protinus increpauit me dicens: Heu me! pauper illud quod tibi fetet, potest comedere, tu eius non potes ferre odorem! Pauper enim potest portare, tu eum dicis te non posse uidere! Hoc autem dicebat de se, qui uerus Christi pauper erat. His et similibus uerbis me increpauit, et odoratum meum ita curauit, ut ipsum fetorem denuo nunquam sentirem.



Aliud Odonis Romanum iter pro pace. Ianuario et Februario.

7. Sub idem tempus Italiam missi sumus a Leone summo pontifice, ut pacis legatione fungeremur inter Hugonem Longobardorum regem, et Albericum Romane urbis principem. Post nonnulla uero discrimina uenimus tandem Senam. Patiebatur autem famis penuriam ipsa ciuitas. Affuerunt autem nobis in profectu tanti periculosi itineris fere triginta solidi argentei, ex quibus pars maxima iam  distributa erat. Ego enim recolens consuetudinem illius, quia nichil sibi nostroue reseruabat usui, metuens ne nos et quique nostri fame deficeremus, si deesset ex quo omnium emeretur cibus, sumpsi quod supererat de predictis solidis, et latenter ab eo discessi, atque eo ignorante ciuitatem transiui. Illo autem intreunte ciuitatem, occurrerunt egentes assueta beneficia deposcentes. At ille, circumspectis omnibus, dum me non uidit, protinus quod gesseram intellexit. Sciebat enim, quanquam presto non essem, non tamen longius fore: idcirco innuit omnibus manu ut eum sequerentur; quod et fecerunt. uidit igitur dum transiret ciuitatis plateam tres uiros, sed quadam honestate comptos, que eos ab improbitate egendi alienos reddebat: attamen et eidem penurie dediti fuerant. Istis namque et istam dedit occasionem, ut sue benedictionis participes  fierent. Erant ante ostia domus eorum posite singule scutule lauri baccis plene. Statim unum ex eis interrogauit, predictas lauri baccas quanti uenderent pretii. At ille ignoro quid uile dixit; cui pater noster respondit: Tace, noli dicere pretium quod dixisti, sed dic tantos denarios. Ille uero ita fecit: protinus uero mutuo tot accepit denarios, et sic eos sub pretextu pretii sua benedictione munerauit. Interea dum ego eius obseruarem egressus, uidi illum uenientem post pusillum a longe, ac quasi precinctus miles ad bellum incedebat stipatus cuneis pauperum: sed tamen tanta repletus exsultatione, ut eo salutato more nostro, uix posset me rebenedicere. Deinde finxi me interrogare, qui essent qui eum ambiebant incedentes, uel quid quererent. At ille: Isti sunt, inquit, domestici Dei et laboratores nostri. Ergo accelera, et redde illis mercedem. Hoc peracto rursum interrogaui eum, quid sibi opus essent tante lauri bacce, aut unde  eas tulisset. Ille autem cepit nobis tanta et talia uerba dicere, quanta et qualia nunquam audiui ab ineunte etate, nec spero me ultra audire. Adeo enim omnes exhilarauit, ut pre nimio gaudio ne quis ex nostris suas lacrymas posset continere, ut ualeret alter alteri loqui. Necdum fuerant terse tanti lacryme gaudii, conquiniscens eius paternitati cepi eum rogare, ut baccarum illarum sarcina nos non oneraret, sed uenditoribus eas remitteret. At ille, non, inquit, faciam, quoniam uereor ne fortassis post nos pretium remittant. uix tandem id obtinere potui, uidelicet ostendendo illi sequestrationem loci et longinquitatem itineris iam peracti. Ipsa uero die predixit mihi priorem fore futurum, et multa alia que mihi postea acciderunt. Deinde cepit me instruere, quemadmodum inter ceteras uirtutes patientiam deberem obtinere; atque a se ipso exordium sumens cepit exponere, quanta et qualia ordinationis sue tempore a suis fratribus pertulisset. Quod sane nunc non expedit scribere  propter sanctissimam eorum postmodum conuersationem.

8. Necdum peracto itinere, et antea quam funditus nostra defecisset pecunia, obuium habuimus fratrem nostrum Petrum presbyterum, qui tunc conuersationis gratia Romam ueniebat: ex cuius substantia nostra ditata est inopia, quia ab eo sumpsimus ex quo iter nostrum perfecimus. Fiebat autem istud duobus mensibus, Ianuario uidelicet atque Februario. Fuit autem iter nostrum per Ammiates Alpes. Tanta namque inundatio niuis illis diebus effluxit, ut agnitionem nobis olim cogniti auferret itineris: et ita omnium replebat sinus, ut frigescentibus artubus etiam loquendi modulos perderemus. Cumque senilia eius membra tabescere cernerem, feci ei agilem tunicam, que eius posset tueri et calefacere penetralia. Peracta itaque legatione, a nostratibus coacti sumus, ut per maritimas reuerteremur fines. Factum est autem cum uenissemus ad locum, qui uulgo Burrianum  uocatur, iam sole Oceanum tegente obuium habuimus seminudum pauperem cuius ego speciem, sicut tunc considerare non potui, ita nec postea recolere ualui. Hoc tamen reminiscor, quia nudis plantis, nudatisque lateribus immensitatem ipsius niuis calcabat intrepidus. Cui cum pater noster appropinquasset, gressum fixit, et omnes se precedere compulit, et mox se exspoliauit, et pauperem operuit, mihique precepit tantum ei pretium superimpendere, unde possit iter suum implere. Tunc paulisper substiti, et eum quo iret interrogaui, sciens in uastam solitudinem diuertendi locum non esse. At ille inquit, ad pastorale se castrum persistente die posse peruenire.  Ex cuius nempe uerbis compertus sum, quod ille qui apparuit, non fuisset homo purus, quia illud itineris spatium quod se sub una hora pollicitus est peracturum, nos pene per totum diei spatium uix peregimus; cuius rei factum mihi terribili uisione antecedenti nocte eodem ordine fuit ostensum. Adeo enim sinus illius dilatatus est misericordie, ut non solum fidelibus ista faceret, uerum etiam persecutoribus suis manus aperiret et palmas extenderet. De quo et istud uobis retexam exemplum cui rei interfuit frater Firmus, Domini Balduini  abbatis germanus.



Odonis sollicitudo pro pace; caritas in rusticum sibi infestum.

9. Tempore preterito dum Romuleam urbem ob inimicitiam Alberici iam fati principis predictus Hugo rex obsideret, cepit ille intra extraque discurrere, et pacis concordieque monita inter utrosque disseminare, quatenus posset furorem predicti regis sedare, et predictam urbem tueri a tanta obsidione.  Interea quadam die dum iuxta monasterium  beati Andree apostoli iret, quod ad cliuum Scauri dicitur ex nomine, quidam rusticus uoluit eum propter lagunculam aque occidere. Etenim, sicut Scritura dicit: Qui ambulat simpliciter, ambulat confidenter , more suo nulli nocens, nichilque suspicans curuato incedebat capite. Intantum enim apud eum usus inoleuerat. Regule , ut ubicunque esset, siue stans, siue ambulans, aut sedens semper curuato capite, defixisque terram luminibus incederet; qua de re a quibusdam conuersationis sue tempore Fossorium ludendo uocatus est. Factum est autem dum predictus rusticus ictu caput illius appeteret, omnes qui iuxta uiam aderant, emissis uocibus percutientis attraxerunt manus. Tunc dulcissimus pater: Ne fallar, ignoro quot denarios accepit mutuo, eique bonum pro malo reddidit, et federatum dimisit. Sed postquam ad predicti principis aures hoc peruenit, amputare manus  eius uoluit. Quo audito domnus abbas Odo obnixius ne fieret exorauit, et rusticum illum incolumem atque indemnem absoluit.



Item in furem. Silentii religio

10. Multorum sane et uestris auribus diffamatum est illud, quod cuidam latroni pater noster dudum Romam ueniens fecerit; quod magis libet mihi describere ne aboleatur, quam ut uestre industrie insinuetur. Persistente itaque illo orationis gratia intra ciuitatem, uisum fuit omnibus, ut frater noster domnus Gothefredus super pastores equorum iret in campum. Factum est autem, ut in sequenti nocte, cum grauati somno pastores obdormissent, et ipse peruigil orationi insisteret, fur adfuit, raptumque equum ascendit, et fugam arripuit. Predictus uero frater maluit equum perdere, quam silentium rumpere; quod uidelicet si fecisset, protinus fur equum dimitteret. Hoc tamen fecit: abiit, et tactu unum e pastoribus  suscitauit, eique quod contigerat signo ostendit. Peracta itaque nocte et facto mane, uiderunt furem eminus uno affixum loco super equum sedere. Quem apprehendentes, uinctum eum patri nostro miserunt, statimque ei quinque argenteos solidos dare precepit, dicens iniustum esse eum absque digna mercede dimittere, eo quod per totius noctis spatium multum sustinuisset laborem. Sed enim postquam Deo trahente ad monasticam perueni uitam, ac dehinc per incrementa temporum prior a fratribus sum electus; sepe fratres nostri furem illum mihi annotarunt: et quia erat filius nostri molendinarii, quoties pater eius fratrum uoluntati contraibat,  toties me predictos solidos repetere cogebant.

11. Quia de actu silentii sermo se intulit, sine quo uidelicet ducenda est pro nichilo uita monachi, restat ut retro redeamus, et per eum aliquantulum peruagemus. uita enim monachi usque adeo est aliquid, donec sub silentio esse studuerit. Eo uero remoto, quidquid bene uel honeste se agere putauerit secundum institutionem Patrum nichil erit.



Exemplum insigne.

12. Tempore igitur quo seuissima gens Nortmannorum, Pictauorum atque Turonorum fines cruentis deuastabat gladiis, contigit ut duo uenerabiles uiri ex eadem congregatione, nescio qua de causa, mitterentur Turoniam: Unus eorum Archembalbus uocabatur, mihique bene notus: alter uero ignotus, et dicitur Adalasius; uiri nempe opinatissimi, et multorum monachorum patres nunc sunt effecti. Factum  est igitur dum tantum iter carperent, et in quemdam locum requietionis gratia diuertissent taliter ab eisdem Nortmannis capti sunt eadem nocte. Erat autem quoddam oppidum secus locum, super quod noctu irruentes ceperunt, alia uero Nortmannorum pars que ibat, cum pridem capta preda deuenit in eumdem locum in quo predicti fratres erant. Capere namque eos et ligare eorum manus, deinde minare potuerunt, sed eorum silentium rumpere nequiuerunt. Mane autem facto applicuerunt in assignatum locum, in quo sibi congregandi posuerant constitutum. Predicti uero fratres paululum se ab eis sequestrauerunt, et, sicut erant ligati, in terra se super facies suas dederunt, quatenus peracto psalmorum cursu silentio finem imponerent. Nondum enim oratione completa, uenit pars reliqua capta multa preda. Inueniens itaque dux eorum predictos fratres in terram iacere, interrogauit qui essent. At illi retulerunt ei omnia que gesserant per ordinem, addentes quod nullo modo potuissent eos loqui  facere. Ille itaque quia erat barbarica immanitate turgidus, ob nimiam elationem cum eodem in quo residebat phalerato equo inclinato uelut ad feriendum conto, irruit super eos, metum mortis eis incutiens, uolens eos probare an timerent. Ceterum uulgus undique quod confluxerat ad hoc spectaculum uociferantes barbarico ritu plausum dabant manibus. At illi ut erant animo constantes, ita et corpore permanserunt immobiles: et hoc non aliqua fiebat apud eos in delusione, sed iure obseruantiaque sancte regule, sub qua uidelicet cupiebant mori et uiuere, nunquamque ab ea declinare. Sed Omnipotentis manus eorum exhilaratum spectaculum protinus conuertit in luctum. Mox ut ad eos barbarus appropinquauit, equus in quo residebat in obliquum, resiliuit, sessoremque suum in terram strauit atque collisit. Quam collisionem statim febris lethalis secuta est. Conticuerunt omnes et uersi in stuporem ceperunt querere inter se, quid ex iis facere deberent. Reperto  tandem consilio, barbarico ritu dignum esse censuerunt, ut pro uita ducis sui unus ex eis cederetur. Deinde ceperunt sorte querere, quem ex illis deberent interimere. Sed super uirtutum uiros et sorti Christi connumeratos diabolica nullo modo poterat cadere sors. Obstupescebant itaque super eos et admirantes dicebant, ultra homines esse, super quos sors eorum non potuisset cadere. Siquidem iuxta hunc modum interemerant unum ex famulis eorum. Alter uero famulus qui supererat, optime sciebat hostium linguam, qui eis omnia que loquebantur latino eloquio clam indicabat. Et hunc credimus consolatorem hominum saluasse ob eorum reuelationem. Tunc accedentes ad eos, uelociter corum manus dissoluerunt, atque pro uita ducis sui obnixius eos per interpretem rogare ceperunt: et ita demum factum est, ut eos nunquam ligare postea presumpsissent. Sed et hoc fuit mirabile, quia unus ex predictis fratribus ferebat auream crucem circa  collum, et hanc cum reperissent, non presumpserunt auferre. Cibo uero quo uoluerunt et potu apud eos usi sunt, quo usque inter eos fuerunt: sic enim completum est in eis illud probatissimum gaudium quod patientiam operatur, de quo ait Apostolus: Non solum autem sed et gloriamur in tribulationibus scientes quod tribulatio patientiam operatur, patientia uero spem. Spes autem non confundit, quia caritas Dei diffusa est in cordibus nostris . Et nunc igitur quique monastica fertis indumenta, obsecro ut una mecum horum uirorum intueamini exempla, et silentio tandem aliquando detis operam. De hoc namque bono silentio Isaias: In silentio erit uobis spes ; et Ieremias: Bonum est cum silentio prestolari Dominum ; et rursum: Bonum est uiro cum ab adolescentia sua portauerit iugum, sedebit solitarius et tacebit, quia eleuauit se super se . Similiter et Dauid de eo inquiens proclamat: Dixi custodiam uias meas ut non delinquam  in lingua mea. Posui ori meo custodiam ; et cetera; et apostolus Paulus: His autem qui huiusmodi sunt denuntiamus et obsecramus in Domino Iesu, ut cum silentio operantes panem suum manducent . Diximus ista de antiquis uatibus, ut nullus arbitretur hoc silentium modernis temporibus fuisse inuentum, sicut quidam male suspicantes fatentur. Hos namque et Noui Testamenti Patres, Paulus, Antonius, Hilarion, Ioannes, ad postremum beatissimus pater Benedictus imitati sunt, et alii quamplurimi, quos nominatim propter quorumdam fastidium minime recensemus: quorum uidelicet silentium, si quis studiose exquirere uoluerit, in eorum catalogo affatim reperire poterit. Ergo ut nobis quilibet non opponat quietem in qua degnerunt solitudinis, his omissis noster stylus totus se conuertat ad institutionem euangelistarum et de operibus Domini Iesu sumat exordium.

13. Primum quidem testimonium in Mattheo habemus: Iussit, inquit, iehsu discipulos suos ascendere  in nauiculam et precedere eum trans fretum, donec dimitteret turbas. Et demissa turba ascendit in montem solus orare . Secundum in Marco: Cegit iehsu discipulos suos ascendere nauem ut precederent eum trans fretum ad Bethsaidam dum ipse dimitteret populum, et dum dimisisset eos, abiit in montem orare . Tertium in Luca ita continens: Factum est in illis diebus, exiit iehsu in montem solus orare et erat pernoctans in oratione Dei . Item in eodem: uigilate itaque omni tempore orantes ut digni habeamini fugere omnia ista que futura sunt et stare ante Filium hominis. Erat autem diebus docens in templo: noctibus uero exiens morabatur in monte qui uocabatur Oliueti . Quartum namque testimonium in Ioanne huiusmodi terminatur: iehsu autem perrexit in montem Oliueti et diluculo iterum uenit in templum . Si enim uerbum Dei et Creator carnis, dum conuersaretur cum hominibus et uite predicaret Euangelium,  ad tempus siluit, quid nobis agendum sit facilius comprehendere potestis; uidelicet cum mors et uita in manu lingue sit posita , et cum Scriptura dicat: In multiloquio non effugies peccatum , et: uir linguosus non dirigetur super terram . Si enim predicti fratres cum cederentur atque uincti minarentur, uoce silentium rumpere non passi sunt, eum imitantes, de quo scriptum est: Sicut ouis ad occisionem ductus est, et quasi agnus coram tondente se sine uoce, sic non aperuit os suum ; hi uero qui nullam uim patiuntur, nec a quouis coacti, sed sua sponte regule iura transgrediuntur, quid dicturi erunt simul positi ad iudicium, cum utrorumque causa in conspectu Dei et angelorum examinabitur? De qua examinatione sancta Ecclesia per beatum Iob terribiliter clamat dicens: Instauras testes tuos contra me . Semper enim in his grauissime ultio plectitur, qui per testes conuincuntur. Et illi maledictum  legis percipiunt, qui ea que legis sunt sciunt et ab eius mandatis temere declinare non metuunt. De quibus Psalmista ait: Maledicti qui declinant a mandatis tuis   .



Fratribus infirmis egre medicinam indulget.

14. Erant itaque in nostra congregatione duo fratres, quorum nomina huic operi non libet intexere, qui pro sua grauissima infirmitate crebrius eum assueuerant orare, ut medicine illis remedia adhibere iuberet, presumentes de sanitate. At ille non ferens eorum improbitatem, consensit uoluntati eorum: petitoque medicamine licentiam tribuit, sed prius eos conuocans sub similitudine quadam dixit illis hoc paradigma. uidi aliquando fratrem simili uestro uulnere cruciatum et prius mortuum quam pristine sit sanitati restitutus. At illi nichil de se suspicantes adhibuerunt sibi medicum: sed post sedulos cruciatus, sanitatem nunquam receperunt. Scio et alium fratrem, qui tempore sue conuersionis  dum studeret preteritas flendo delictorum tergere maculas, cetera reliquit studia, noctu dieque orationi, compunctioni et lamentationi incessanter desudabat. Cumque eum pertissimus pater requisisset, cur presto cum aliis ad docendum uel discendum non esset; ueritatem retulit ei, et occulta cordis sui patule reuelauit, atque ut sibi hoc perficiendi daret licentiam exorauit, sciens pro certo secundum institutionem Regule , quia quod sine permissione patris spiritualis monachus agit, presumptioni deputatur et uane glorie, non mercedi. Cui pater noster ait: Restat ut uno uel amplius tempore iste Spiritus discedat a te, quo mens tua stimulis saucietur uane glorie. Mox frater ille predictam perdidit compunctionem, et uix post medii anni spatium eam rursum exorando patrem nostrum meruit recipere. Sua namque uerba miro grauitatis pondere plena erant; quia uir sanctus repletus sancto flamine incassum loqui nesciebat.



Ioanni episcopatum predicit.


15. Preteritis his diebus coram nostris fratribus et aliis qui aderant nobiscum, retulit domnus Ioannes, Nolane  Ecclesie episcopus, quod ante hoc triennium bis Romam isset, et predicti episcopatus benedictionem resistentibus inimicis nequiuisset accipere. Interea domnus Odo orationis gratia Garganum ibat. Cumque uidisset eum tristem, sciscitauit eum quid haberet. Cui ille cum omnia que sibi aderant retulisset, et quia quasi spe desolatus accipiendi ordinem pontificatus confundebatur tertio Romam reuerti; benedixit ei, et dixit: Perge iterum securus, et scias quia compleuit Deus uotum tuum: deinde dimisit eum. At ille accepta benedictione abiit, et infra spatium quindecim dierum, sicut pater noster predixerat, illi aduenit. Qua de re indubitanter proferimus, uir iste prophetie spiritum ueraciter habuit, cuius uerba tanta sunt auctoritate firmata.



Nepoti baptismum obtinet.


16. Meminisse uos uolo, fratres, quod preterito anno ille peregrinus qui se de familia patris nostri esse fatebatur, et Ierosolymam ascendere festinabat, coram uobis de patre nostro bis terque narrauit. Aiebat enim, quod idem annis quibus Nortmannorum gens Turonie deuastabat fines, die quodam contigit ut nepotem domni Odonis, necdum renatum fonte baptismatis, una cum nutrice sua caperent predicti Nortmanni. Erat autem Turonis predictus pater. Cumque hoc ei ibi nuntiatum fuisset, mox ille orationi  incubuit, et tandiu Dominum orauit, quo usque liberatum puerum esse cognouit. Non enim potius de illo quam de ceteris dolebat captiuis, sed pro eius anima grauissime laborabat, timens ne aliquo casu sine lauacro fontis puer et eius anima gehenne traderetur. Sed inter cetera non sunt pretereunda illa que nutrix pueri narrabat. Locus, ait, ille ad quem captiui ducti fuerant, ultra quoddam flumen erat, cuius tanta inerat profunditas, ut nullus illud aliter nisi nauigio, aut natatu posset transire. Distabat autem a Turonia spatium itineris octo dierum. Iam uero reuisendi puerum spes frustrabatur. Stante itaque muliere in ipso discrimine, subito inspirata est Dei flamine, ut arriperet puerum et abiret; quod et fecit. Etenim tam secura per medium hostium transiuit cateruas, ut non solum ab aliquo fuisset retenta, uerum etiam nec interrogata. Profunditatem uero tanti fluminis siccis cruribus transiuit, et longinquitatem tanti itineris triduo peregit, non esuriens,  neque sitiens, aut lassescens, donec Turonis perueniret. Hoc uero factum cuius fuisset meriti statim claruit, quia mox, ut puer patri nostro delatus fuit, sacro eum fecit baptismate tingi. Deinde eleuatis in celum oculis ut moreretur orauit, atque dehinc post triduum celo reddidit spiritum. Pater uero eius factus est monachus. Que uero sequuntur, ipse beatus pater exposuit, non tamen ut a se uel pro se facta fuissent, sed de quibus eum Dominus periculis liberasset narrabat.



Naufragium euadit.

17. Quodam tempore dum Rhodani alueum nauigio transiret, comitantibus illum optimatibus regionis illius, contigit, ut dum unus equus alium uellet calce percutere, ictum ferientis nauigii tabula excepit, illo uidelicet loco, ex quo ramus fuerat cum dolaretur excisus. Mox ut euulsus fuit uertex, tanta per idem foramen inundatio ingressa est aque, ut subito repleretur nauis usque ad superficiem. Sic tamen plena  Deo gubernante ad aliam peruenit ripam. Etenim usque adeo pater Odo intro stetit, quo omnes fuissent egressi. Ad postremum cum fuisset ille egressus, nauis abiit in profundum. Qua in re uidelicet cuius meriti uir iste fuerit perspicue claret, qui hoc suis obtinere ualuit precibus, quod prius meruerunt Petrus et Paulus, dein pater noster Benedictus.



Item precipitium.

18. Sub eodem tempore competit illi Romam  orationis gratia uenire: sed non multo post dum patriam reuerteretur, inter Burdonum Alpes ob niuis immensitatem preoccupatum et septum est eius iter, qua uidelicet mons ille nullo unquam tempore potest carere. Secus autem locum illum habitat quoddam genus hominum, qui Marrones  uocantur, et arbitror ex Marronea prouincia illud nomen traxisse originem. Hi enim accepta mercede prebuerunt ei ducatum, sicut et aliis facere consueuerunt,  quia aliter hiemis tempore nemo quidem predictos montes ualet transire. Nam, antequam sol lucis terminum clauderet, illud quod supererat diei spatium uersum est a multitudine niuis in caliginem. Sed illis proficiscentibus ut preterirent tetrum et periculosum locum illum, subito equus super quem sedebat pater noster, tetendit pedem in obliquum, et ambo simul mergebantur in precipitium. Tunc pater Odo, relictis habenis, ambas manus dum caderet ad celum erexit, et mox ramum arboris inter brachia sua reperit, atque in eo usque adeo se suspendit, donec eius clamoribus qui precesserant  reuersi fuissent, et eum suscepissent. Ramus autem ille amplius non fuit uisus, quia arbor illic nunquam uidetur, nec nascitur, equus uero ultra nusquam comparuit.



Item latrones.

19. Reuera cum pro pace regum et principum, necnon et correctione monasteriorum impatienti amore arderet, et ob hoc huc illucque discurreret, sepe ei latrones insidias parauere. Quadam namque die quadraginta super eum insurrexerunt latrones. Cumque unus ex eis qui erat insignior ceteris, Aimon nomine, uidisset eum, fratresque qui comitabantur illum incessanter psallere, ac psallendo iter peragere, illico compunctus corde dixit sociis suis: Nunquam memini tales uiros uidisse, nec puto alicubi uisi fuissent; discedamus ergo ab eis. Est et quidam armiger cum eis, uidelicet strenuus uir, et ideo absque nostro periculo non possumus nocere illis. Cui respondentes dixerunt: Armigerum illum  in acumine lancee nostre leuemus, ceteros autem exspoliantes abire dimittamus. Ad hec respondit ille: Prius in me arma conuertite, alioquin me uiuente nichil eis habetis facere. Sicque inuicem sunt diuisi et ad propria reuersi. Latro itaque quem prediximus post patrem nostrum abiit, et reatus sui penitentiam egit, ac dehinc a latrocinii prauitate cessauit. Sed non ab re hoc censemus factum fuisse. Tanta enim spiritus cui adheserat eum repleuerat gratia, ut eius iocunditas non solum iocundos exhilararet, uerum etiam et mestos uere letitie redderet, et perennis exsultationis participes faceret. Lingua enim eius, ut Scriptura canit, lignum uite et lingua placabilis ac dulcedo mellis fauus distillans labia eius et lex prudentie in sermonibus illius.



Latronem suscepit ad monachatum, qui religiose uiuens, a beata Maria in celum uocatus est.

20. Quodam namque die iter habens iuxta predonum  fines, quidam latro iuuenis intuens uultus eius affabilitatem, illico compunctus corde eius prouolutus uestigiis, ut sibi misereretur humili precabatur uoce. Quem cum interrogaret quid uellet, monastica sibi deprecabatur subueniri miseratione. Deinde interrogauit eum pater noster, si aliquis ex eadem parochia eum cognosceret. At ille: Omnes, inquit. uade, ait, hodie, et crastino duc tecum unum ex prioribus loci illius cum ueneris ad me. Quo audito abiit, et sicut ei imperauerat peregit. Altera uero die cum utrique ante eum uenissent, cepit pater Odo uirum illum magnatem de uita moribusque predicti latronis sciscitare. At ille, Iuuenis iste, inquit, pater, insignissimus latro est. Quo audito discretus pater dixit latroni: uade et prius mores tuos corrige, et postmodum monasticum appete discipulatum. At ille: Ego, inquit, proiectus a te hodie uado in perditionem, animam uero Deus a te requiret. Tunc misericordia motus pius pater  precepit ei, ut arrepto itinere ad monasterium eum precederet; quod et factum est. Peracto itaque aliquo tempore sub regulari degens examinatione, tandem effectus monachus; cellerario fratri eum ad obediendum subdiderunt. Etenim cum idiota esset, utrumque ei imposuerunt, scilicet obedientie iugum, et studium litterarum; quod deuote ita peragebat, ut unam manum obedientie porrigeret, altera uero psalterium ferret, Isreliticum illum imitans populum, qui cum Ierusalem reedificaret, una manu gladium tenebat cum quo hostes pelleret, alteram  uero subdebat ad laborem artis. Sicque frater iste uitam suam peragens, post paucum tempus exsilii eius uite suscepit finem. Nam cum in extremo uite laboraret, uocauit pium patrem, singularem supplicans locutionem. Cui cum ueniam peteret, interrogauit eum, si in aliquo excidisset post monachatum. At ille: Nudo cuidam te interrogante mea culpa tunicam nostram tribui, et funem pilis contextum de cellario abstuli. Quem cum interrogasset quid ex ea fecisset: Refrenando, inquit, ingluuiem quam dudum male contraxi, uentrem meum ex ea circumligaui. Super quod factum stupefactus est pius pater. Et cum uellet eam ab eius uisceribus soluere, cutis que ei adheserat una cum sanie secuta est. Adiecit et ait: Hac nocte, pater, in celis eleuatus sum per uisionem. Obuiauit autem me gloriosissime persone et excellentissime potestatis mulier, appropinquansque mihi ait: Cognoscisne me? At ego: Nequaquam, domina. Et illa: Ego, inquit, sum  mater misericordie. Cui ego: Quid iubes ut faciam, domina? At illa: Post triduum uenies huc tali hora. Quod et factum est. Tertio uero die hora qua dixerat defunctus est. Qua de re patuit perspicue uerum quod uidit, quia hora qua predixerat ab hoc seculo migrauit. Et inde pater noster consuetudinem tenuit beatam Mariam matrem misericordie  uocare.



Ioannis missio Neapolim. Odonis reuelatio de agone duorum fratrum.

21. Per idem tempus cogente necessitate nostri monasterii missus sum Neapolim. Preparata tandem queque necessitas exposcebat, competit mihi nauigio Romam reuerti: et cum applicuissem Portuensem ciuitatem, exceperunt me uiri nobiles, qui et ipsi a Roma uenerant ante ipsum diem. Quos cum de patre nostro sciscitassem, quasi de nouo quodammodo gratulantes amico, inter cetera eius opera ista, me absente, illo tempore narrauerunt fecisse. Preterito isto mense Augusto, ipsa die Assumptionis  beate Marie, in Aduentino monasterio fuit pater noster. Rogatus est autem a domno Balduino abbate, ut ipsa die ob amorem sancte Marie ibi missam celebraret, et suis manibus corpore et sanguine Domini eos communicaret. At ille hoc se facere non posse respondit: sed illis persistentibus tandem consensit inuitus. Deinde ecclesiam est ingressus, et cum fuisset paulisper oratum, cepit de ecclesia egredi. Nam uolentes eum retinere, Obsecro, ait, sinite me abire, quia duo fratres nostri positi sunt in extremo uite, et necesse habeo uelociter ad eos ire ne exeant me absente. Deinde adiecit: Ecce ante ianuam monasterii adest qui compellit ire. Necdum uerba compleuerat, et missus adfuit, ut predixerat, et cum uenisset ad sanctum Paulum, mox abiit, et pro fratre Benedicto missam  celebrauit, eique corpus et sanguinem Domini uiaticum tribuit, et sic predictus frater Domino spiritum reddidit. Alter uero Gislebertus fuit dictus, mihique  consobrinus, qui octauo die est secutus. Nunc ad prisca quasi in circulo posita reuertamur tempora, et aliquantulum per maiora curramus exempla.



Rome uitam S. Martini corrigit et glossulis explicat. Codex ad pluuiam inuiolatus.

22. Ante hoc triennium dum essemus apud beatum Paulum Rome, rogauit eum domnus abba Balduinus, ut librum quem de uita beatissimi Martini episcopi more dialogi Gallus et Postumianus composuerunt, ei corrigeret, et glosulis elucidaret. Cuius  uidelicet uoluntati statim assensum prebuit, et accersito fratre Othegario emendandi operam dedit. Factum est, dum hec agerentur, ut uespertine hore pulsaretur signum: statim secundum regule preceptum relictis que in manibus tenebantur ecclesiam ingressi sunt, codicem uero apertum ubi sederant reliquerunt; preoccupati uero uespertinis orationibus codicem obliti sunt. Erat autem hiemis tempus. Tanta autem in ipsa nocte inundatio defluxit aque, ut omnes nostri monasterii officinas repleret. Locus autem ille, in quo liber fuerat relictus, ita est positus, ut aqua que ipsius labitur tecto, et ex tribus aliis tectis subiacentibus superiori, quodammodo una conuersione collecta more torrentis illo uno in loco decidit, ibique usque mane patulus permansit liber, et tot inundationes aquarum in circuitu eius cecidere. Margo namque predicti libri undique fuit lota, scriptura uero permansit intacta. Facto mane appositus est coram fratribus liber. Cumque attoniti miraremur omnes, ait prouidus  pater: Quid admiramini, fratres? sciatis quia uitam beati Martini aqua tangere timuit. Et hoc cum aliquo dicebat gaudio. Ad hec unus ex fratribus nostris, quia erat promptulus ad loquendum, accepto codice adiecit: Intuemini et uidete, quia codex iste uetustus est, et a tineis demolitus, atque ab aquis olim lotus, et usque adeo humectatus ut iam squaleat palloribus. En indicia cernite, et dicit pater noster dudum lotum librum nunc aquam extimuisse tangere? aliud namque aliud est. Tunc pudicus pater: Tace, inquit, ista dicere noli. Non est enim similis Martino qui possit habere laudem in omnes gentes. Sic ea que propter eum Dominus fecit in laudem Martini conuertit.



Monachi incondita locutio ut repressa.

23. Per illud namque tempus longe lateque patris nostri nomen, ueluti clarissimum sidus, cepit effulgere. Factus est notus regibus, episcopis familiarissimus,  magnatibus charus. Queque enim monasteria in eorum finibus constructa erant, iuri patris nostri ea tradebant, ut nostro more corrigeret et ordinaret. Interea ueniens ad quoddam monasterium, habens secum paucos fratres in comitatu, ex quibus nos unum cognouimus, nomine Adolfum; et ipse ante hoc biennium migrauit ad Dominum. Peracta itaque illa hebdomada, Sabbato uesperascente, cum nostri fratres cepissent mandatum  regule preparare more, contigit ut unus ex illis monachis per eumdem locum ubi hec parabantur transiret. Certe cum uidisset predictum fratrem nostrum nostra consuetudine suos abluere subtalares  , ira permotus rupto silentio cepit dicere: Dic mihi in quo loco sanctus Benedictus precepit monachis suos lauare subtalares? Ille nostro more signum ei fecit ut taceret, quia hora erat incompetens. Non enim recordabatur illius quod Sapientia dicit per Salomonem: Qui erudit derisorem, ipse sibi iniuriam facit ;  et iterum: Noli arguere, ne oderit te . uidens itaque sibi non respondisse, efferatus est uehementer, et rabido inflammatus igni, ista cepit uerba euomere: O qui solebas negotiando circuire mundi prouincias, nunc uenisti nobis predicare regulam, et meliorum tuorum corrigere uitam. Iurando,  periurando, more accipitris hominum assueueras auferre substantias, et nunc impudenter beatificari a nobis appetis, quasi nescientibus actiones tuas. Non enim serpentem me fecit Deus, ut tuo more debeam sibilare, nec bouem ut debeam mugire; sed hominem me fecit, et ut loquar linguam mihi tribuit. Hec et iis similia cum incessanter oblatraret, concito gressu recessit ab eo predictus frater. Sequenti uero die cum hec omnia ad capitulum fuissent recitata, miser ille non solum ueniam non petiit, uerum se bene fecisse respondit, addens insuper non decere talem personam suum meliorem increpare. Tunc pater noster super eius indignatus superbiam, commotus ait: Hodie dies Dominicus  est, ideo nullus contristari debet. Ideo ista discussio suspendatur in crastinum. Factum est, et post pusillum a capitulo omnes surrexerunt. Ille autem subito factus est mutus, atque post triduum sine sermonum absolutione defunctus est. Ecce quantum est uirus arrogantie. Huius  namque mucrone multorum monachorum uitam reperimus hactenus sauciatam; quia dum putant se scire quod nesciunt, suis propositionibus secundum Apostolum stulti efficiuntur dicente Scriptura  : Qui non uult esse discipulus ueritatis, erit magister erroris. De quibus et Dominus per Amos loquitur: Reuersi sunt ut essent absque iugo, et facti sunt arcus dolosus . Horum namque imagines procul dubio hi tenere uidentur, qui prius uocitari magistri quam fiant discipuli nituntur, et antea regiminis arcem subire appetunt, quam subesse noscuntur. Enimuero necdum tirunculi brauium usurpant uictoris, atque indocta manu arma fortissimi militis arripere non uerentur, negligentes ea que dicit Scriptura: Qui regulariter non subest, regularibus preesse non debet. Sed quia legaliter nolunt uiuere a legis precepto non uerentur faciem cordis auertere. De quibus per prophetam Dominus loquitur: uerterunt ad me terga, et non faciem . Nam  et Nicodemus legislator uenit ad Iesum nocte, quia prius uoluit instrui, ut postea alios docere posset. Huius namque morbi duplex malum est: unum, quod clandestina presumptione, quasi sub pretextu sanctitatis, auctorem suum ad arcem instigat scandere magisterii; alterum, quod ipse destructus alios instruere querit secundum sectam sui erroris, et  ipsi precipites, quosdam stantes post se ad precipitium trahere moliuntur, de quibus per Euangelium Dominus dicit: Ceci sunt duces cecorum. Cecus autem si ceco ducatum prestet, ambo in foueam cadunt . Horum namque conuentum potius caupona, quam congregatio nuncupatur: quia ibi unusquisque id agit quod libet, et hoc non agit quod non libet. De talibus namque per Salomonem dicitur: Massa stupe synagoga peccantium . Hoc namque monachorum genus teterrimum uocat beatus Benedictus . Eorum itaque conuersationem miserrimam  dicit esse, atque in tantum miserabilem, ut de ea satius taceri censeat, quam aliquid loqui. Ergo his omissis reuertamur ad querelam predicti monachi, et uideamus quid beatus Benedictus precipiat de rebus monasterii. Omnia, inquit, uasa monasterii, cunctamque substantiam conspiciant uelut altaris  uasa sacrata. Et iterum: Si quis autem sordide aut negligenter res monasterii tractauerit, corripiatur . Quid enim sunt aliud calceamenta, uel uestimenta fratrum, nisi substantia monasterii. Si enim alibi septimanariis isdem ipse precipit, ut uasa ministerii munda et sana cellerario reconsignent, que uidelicet sunt fictilia atque uilia, et officiis coquine deputata: quid sentiendum est de calceariis, que sunt suo pretio chara, et pauimento ecclesie adherenda? Sed sicut grauis culpa uidetur fore monachos sollicite aliena prouidere, ita multo magis grauior sua negligere. Si enim diues reprehenditur eo quod quotidie splendide epulabatur, proculdubio grauiter reprehenditur seruus Dei qui quotidie enceniare concupiscit, uidelicet cum in sexto humilitatis gradu precipiat beatus Benedictus, ut omni uilitate, uel extremitate contentus sit monachus. Ob hoc enim quis negligens sua non uult lauare calceamenta, ut in quoddam angulum ea proiiciat, atque a luti pallore marcescant; et demum  nec sibi, nec pauperibus aliquid ualeant, cum omnia uetusta pauperibus predictus pater precipiat eroganda. Hoc namque dicimus, non quod squalidi aut lucidi more hypocritarum incedant: sed ut omnibus suis uestimentis nitidis utantur et lotis, sicut per quemdam sapientem dicitur:

Qui cupis esse bonus et uitam queris honestam,
   Corporis atque anime dilige munditiam.

Precepta enim Patrum termini sunt sequentium. De quibus Dominus per Moysen loquitur: Maledictus  quicunque transgressus fuerit terminos proximi sui . Quem uidelicet precepti terminum dum iste prefatus monachus transgredere non fuit ueritus, iure maledictionis sententiam illuc suscepit in quo preuaricatus est. Et hoc est enim quod diues ille qui in inferno sepultus esse dicitur, plus se in lingua, quam in ceteris membris ardere fatetur. Inde est illud quod per quemdam sapientem dicitur: Per que peccat, quis per hec et torquetur. De quo et Iacobus apostolus: Lingua, inquit, est ignis uniuersitas iniquitatis, lingua constituitur in membris, que maculat totum corpus, et inflammat rotam natiuitatis nostre. Lingua est inquietum malum plena ueneno mortifero . Et de ipsa psalmographus ait: Disperdet Dominus uniuersa labia dolosa et linguam magniloquam . Similiter et per Ezechielem: Linguam tuam adherescere faciam palato tuo, et eris mutus . Et utinam lingua sit mutus et non a fidelium consortio separatus. Quid rogo est excommunicatio,  nisi separatio bonorum? Inter cetera namque sua precepta beatus Benedictus illud sub excommunicatione ligauit quod de silentio dixit, et sub nullius prioris arbitrio reliquit. Qua de re quisquis ad monastica peruenit fastigia, perpendat quod agat, et ab ipsa se excommunicatione alienum reddat. Illud semper corde retineat quod illis duabus contigit uirginibus, que preceptum beati Benedicti negligenter duxerunt, de quibus beatus Gregorius mentionem facit in suis Dialogis. Sed satis in his immorauimus, nunc ad alia transeamus.



LIBER TERTIUS  .



Monachorum S. Martini interitus.


1. Eodem namque tempore dum nos pater noster regularibus disciplinis instrueret, multorum monachorum non dico obitum, sed miserabilem excessum sedula nobis narratione assueuerat narrare, ut iuueniles in nobis comprimeret motus, et quasi sub timoris uirga more pastoris duceret nos ad elysii gaudia. Quadam uero die dum talia nobis exponeret, succumbens paternitati eius, cepi eum rogare ut nobis diceret, si tantum intra Italie fines monasticus ordo corruisset, uel si in Europe finibus simili modo excidisset, et quomodo aut qualiter, uel quando hoc euenisset. Tunc ille, assumpto sermone, ista nobis cepit exponere: »Ante hos itaque annos, persistente monastica congregatione apud ecclesiam beati Martini Turonis, ceperunt modum suum, consuetudinesque relinquere, ac propriis uoluntatibus uitam suam propositumque corrumpere. Relinquentes namque natiua et assueta uestimenta,  ceperunt fucatas, atque fluxas pallioque ornatas circumferre cucullas et tunicas. Calceamenta itaque quibus utebantur adeo erant colorata ac nitida, ut uitreum colorem uiderentur assumere. Ad Laudes namque nocturnas ne aliquo pede offenderent, cum luce diei surgebant. Ista et harum similia multa contra regule iura faciebant. Quibus rebus cum decreuisset Deus finem imponere, nocte quadam omnes quiescentes, cum unus ex eis eamdem horam insomnem duceret, uidit duos uiros dormitorium ingredi, unum uidelicet gladium manu tenentem, cui alius imperabat indice singulatim eos his uerbis  percueret  : Hunc et hunc percute. Cumque eum qui hec intuebatur gladio uoluisset appetere, emissa uoce adiurauit eum dicens: Adiuro te per Deum uiuentem, ut non interficias me. Statim percussor gladium contraxit et ipse solus euasit ex omnibus.«



Quam grauis culpa sit uestes monasticas mutare.

2. Rursum interrogaui eum que culpa esset in monacho, qui pura mente quolibet uteretur uestimento. Ad hec protinus istud mihi opposuit exemplum: »Per illud namque tempus quod Nortmannorum gladius in nostris finibus grassabatur, cepere multi ex nostro ordine propria relinquere monasteria occasione hostium reperta, et cuncta usui humano placita repetere que pridem abrenuntiauerant. Pro consortio namque fratrum frequentiam habebant parentum et amicorum, et pro rebus monasterii substantiis appetebant propriis ditari. Fracta tandem uestimenta, cum quibus de monasterio exierant, denuo non induebantur  similia, sed colorata, que nos uulgo dicimus blaua. Sub hoc namque tempore frater quidam, recedens ab hac peste, nostrum petiit monasterium, deprecans ut eum reciperemus. Cuius annuentes uoluntati, protinus omnia que acquisierat abrenuntiauit, et monasterio concessit. Cui cum fratres indixissent ut iret, omnia simul collecta monasterio deferret, respondit: Ille ego, inquit, ut que usque modo habui uestre subiacent ditioni, requirendi uero ac dimittendi uestre sit potestati. Qua de re de monasterio solus non egrediar, sed cui uobis placet hoc precipite uni e fratribus requirere. Ego tamen  uestre obtemperans uoluntati, ibo cum illo, et ut melius sciero, preceptis illius parebo. Sed siue huc permansero, siue illuc ambulauero, deinceps omnibus rebus nudatus ero.« Reuera perseuerante fratrum sententia, abiit cum fratre illo cui hanc indixerant obedientiam. Factum est autem cum uenissent ad locum in quo antea predictus frater habitauerat, subitanea est infirmitate addictus, ibique et defunctus. Illo namque in extrema posito, frater qui cum eo ierat, quanto propinquiorem eum morti cernebat, tanto pro eius anima instantissimas Deo preces effundebat. Sicque factum est ut utrique istam uisionem uiderent: Erat enim thronus in excelso positus, super quem uidebatur sanctus Benedictus residere, ante cuius conspectum astabat inestimabilis exercitus monachorum. Ascensus autem throni illius palliis uidebatur esse stratus, in cuius subteriori gradu ceu ueniam petens iacebat frater ille infirmus. Dextera namque leuaque predictus monachorum residebat exercitus; inter  utrosque uero uacuum erat iter ascendentibus peruium. Porro cum per longum spatium frater ille iaceret prostratus, accessit unus ex assistentibus ad beatum Benedictum, supplicans pro illo fratre, dicensque dignum esse illum sua uisione [f. iussione] leuare, ut diceret quod uellet. Cui ille uidebatur respondisse hominem se uidere, habitum uero non agnoscere, idcirco alterius ordinis hominem non debere nec causam discutere, nec uitam diiudicare. Hec audiens nostri ordinis frater exuit se, et uestimentis suis infirmum fratrem induit, eumque ut iterum ueniam peteret, in eadem uisione cegit. Quo peracto, uox desuper uenit que ei ut surgeret, et sursum ascenderet precepit. Tunc euigilans a somno frater noster, mox opere compleuit quod in somnis se agere credidit, et quasi iam securus de anima fratris eius exitum, prout ualuit, orando protexit, et sacra communione muniuit. Perpende ergo, fili, apostoli sententiam dicentis: Fides sine  operibus mortua est : et sicut alibi scriptum est: Qui enim dicit Christum se nosse, debet sicut ille ambulauit et ille ambulare . Similiter qui se profitetur esse monachum, opere et mente imitari debet patrem Benedictum, quia scriptum est: Non auditores legis iusti sunt apud Deum, sed factores . Non enim sufficit monacho mentis tantum puritas, si defuerint ceterorum operum indicia uel signa, de quo Dominus dicit: Luceat lux uestra coram hominibus ut uideant opera uestra bona et glorificent Patrem uestrum qui in celis est . De hoc namque beatus Gregorius in prima parte Ezechielis plenius sermonem facit, ex cuius sermonibus unum proferemus testimonium. Sicut enim duobus modis a Deo receditur, ita duobus modis a Deo apostate homines fiunt. Nam unusquisque a Conditore suo aut fide recedit, aut opere. Sicut ergo qui a fide recedit apostata est, ita qui ad ipsum opus quod deseruerat redit, ab omnipotente  Deo apostata absque ulla dubietate deputatur, etiamsi fidem tenere uideatur. Unum sine altero prodesse non potest, quod nec fides sine operibus, nec opera adiuuant sine fide. Ergo nullus abhorreat de eo quod diximus predictum fratrem non potuisse ueniam recipere, nec meruisse sursum ascendere, priusquam uestimentorum facta in eo mutatio fuisset. Nulli enim dubium est preceptum esse in Lege, que et qualia forent filiorum Leui uestimenta, sine quibus sanctuarium ingredi non audebant. Quis enim audeat dicere quod pro humerali uterentur rationali, uel pro tunica byssina ephod lineo induerentur? quod unaqueque suum habet colorem, opus ac uarietatem. Nam et Iesum sacerdotem magnum tandiu aduersatus est diabolus, quousque aliis uestimentis ab angelo fuit indutus, et Dauid, cum super Amalecitarum  populum uoluisset insurgere, bis Deum consuluit, et responsum eundi non accepit: tertio Ephod indutus est, et protinus sibi imperantis audiuit uocem.«



Ultio de monachis carnes edentibus.

3. Hec ait, et post hec rursum adiecit: »uisne aliis documentis ostendam tibi quia perparuum est quod multum dehonestat atque corrumpit?« Cui cum ita me omni cum desiderio uelle respondissem, et in suis auctoritatibus me ardere cerneret, horum mihi exempla exposuit succincta relatione.

»His diebus duo fratres ista fuerunt rapidissima rapti morte, non tamen uno in loco, nec uno die. ueniens autem unus ex eis ad domum cuiusdam sue sororis, uehementissime esurire se dixit, et refectionem petiit, cui protinus soror sua pisces se abundanter habere respondit ut comederet, quales et qua hora uellet. Ille uero quasi indignans, fastidiri se pisces respondit, eo quod per tot annos indesinenter  eos se comedisse adiecit, et non eos iam se posse uidere dixit. Respondit soror sua: Ecce, inquit, in promptu carnem  habemus, comede ergo que placet. Tunc ille armum sibi assari precepit cuiusdam animalis: sed non ferens assandi moram partiunculam incidit, et in prunas proiecit. Deinde uinum sibi afferri iussit, et carnis morsum auide sumpsit; sed hoc quod sumpsit gulam non transiit, nec reiicere potuit, sed uitam cum cibo perdidit.

4. »Alter igitur diluculo ueniens ad domum cuiusdam sui parentis, statim si haberent quod ei ad comedendum tribuerent inquisiuit. Cui cum respondissent quia nondum hora edendi esset, adiecit cum indignatione dicens: Hei tota nocte equitando per iniunctam mihi obedientiam laboraui et non silui, et nunc ieiunare me cogitis? Afferte ergo mihi si aliquid habetis.« Cui cum se pisces habere dixissent, potius indignatus est, et fastu repletus arrogantie, huc illucque cepit oculorum intuitus circumferre.  Ibat autem circa pedes eius grex cornicum, quas nos gallinas uocamus. Tunc quasi furens quoddam bacillum arripuit, et quam ei complacuit percussit, ac furibundo ore dixit: »Hec erit hodie mihi piscis.« Ceteri siquidem qui circumstabant, cum quodam rubore ceperunt ei dicere: »Fortassis licet tibi carnem comedere, Pater?« At ille: »uolatile, inquit, non est caro, uolatilia enim et pisces unam habent originem et equalem creationem, sicut noster hymnus continet. Ad cuius uerba conticuerunt omnes. Interea apposita est ante eum quam occiderat iam assata gallina, ex qua offam abstulit et momordit. Quem morsum nec euomere, nec glutire potuit, sed eum uita priuauit: pugnos tamen et ceruicatas pro mercede sue improbitatis in opprobrium antequam moreretur assumpsit. Si autem commouet animus tuus supra mortem horum fratrum duorum, simili modo ut unius superius, et nunc tibi exemplo ostendimus, digni fuissent ea  morte qua perplexi sunt. Pro paucis lenticule granis Esau primogenita perdidit. Nam et Isreliticus populus dum cibo manne aleretur, reuersi sunt corde in Aegyptum concupiscentes ollas carnium quas nuper sub iugo male seruitutis comederant. De quibus mentionem facit apostolus Paulus: Non simus concupiscentes malorum, sicut et illi concupierunt . Isti enim dixerunt fastidiri se pisces; illi uero murmurauerunt dicentes: Non uident oculi nostri preter manna. Et hoc dicimus, non quod cibis imponamus uitium, sed male utentibus. Unde et Paulus dicit: Et carnis curam ne feceritis in desideriis . Quod enim in concupiscentiis denegat, hoc in necessitatibus largitur. Tres namque pueri missi in camino Babylonis ignis, abdicantes regales cibos, a tanto igne euaserunt illesi.  Ipse idemque ignis quotquot de Chaldeis reperit, combussit et occidit. Igitur et Nabuzardan princeps coquorum destruxit muros Ierusalem. Ergo neminem moueat quod Elias famis tempore carne alitus est mane et uespere, sed qui requirit cibum consideret ministrum. Sepe enim demones horum alituum figuram tenent. Talis enim cibus coruorum aptus fuit ministerio et eius saturitas uespere et mane meruit esuriem. At uero quando panem comedit, angelum delatorem habuit, et in tantum confortatus est, ut per quadraginta dies cibi refectione non indigeret. Hec omnia diximus, ut plenius ostenderemus non esse in cibo uitium, sed in appetitu. Horum tamen interitus multorum exstitit emendatio morum. Sic enim apud nos ordo monachorum cecidit; sicque et correctus fuit et frequenter multis prodigiis corrigitur, ut auctore Deo perseueret.« Sed dum uitam, doctrinamque patris nostri plenius enarrare disposuimus, quasi improuidi quodammodo nolentes in horum incidimus excessibus, et ob hoc  a nostro proposito longe digressi sumus, ad quod uelociter stylum uertamus.



Item ultio de alio cui uena secta.

5. Fateri autem solent fratres nostri, qui ante nos astiterunt illi, quod fuit unus quidam frater ex patris nostri congregatione, qui licito tempore phlebotomi sibi curationem adhibuisset. Super quo facto commotus est eius animus, quia quamuis eum necessitas cegisset, tamen absque eius licentia hoc non debuit presumere. Mox uero per quam prius sanguis effluxerat, disrupta est uena, et quousque redderet animam, a quocunque medicamine non fuit restricta. Addebant insuper, quod siue prospera, seu aduersa cuilibet indixisset, nullatenus illis carere potuisset; quod utinam quidam ex nostris in se ipso expertus non fuisset. Sed felices illi, qui eius presentiam cernere meruerunt quoad uixit. Infelix ego, qui nec duobus expletis annis illi merui famulari.



Odonis timor de culpis in abbatem.


6. Appropinquante autem tempore quo secundum Dei dispensationem corporali separaremur uisione, et eius absentia, que fieri debebat, potiorem menti mee amoris inferret ignem, quadam die dum me cerneret nimium tristem, cepit me blande consolari suo more. Sed cum uideret misere menti mee nec sic satisfacere posse, more Iacob patriarche a preteritis exordium sumens, futura mihi presago spiritu ita cepit exponendo predicere. Charissime fili, ausculta que dico tibi. Gratias ago Deo, quia ex omnibus peccatis que a iuuentute perpetraui, in hac uita iam ultionem recepi, exceptis illis que in abbatem meum commisi: et semper diem illum et tempus exspectaui, deprecans Deum, ut ea non reseruaret mihi in futurum. Et nunc credo me esse exauditum, quia que in illum gessi, hec rursum a te recepi. Tibi autem scias non reddi simplicia, sed  decupla. Esto namque fortis et patiens, ut ea ualeas tolerando quiete portare. Hec lacrymans dixit, deinde exosculans caput meum, Domino me commendauit; sed tu, Domine omnipotens, reddenti mihi uersa uice Cesario presbytero centuplicata ac grauiora, misericorditer parce, et si aliqua supersunt meis merentibus malis propitiatus auerte  .



Monachorum in carnes auiditas.

7. Eodem quoque tempore concessit nobis iam prefatus Albericus princeps monasterium sancti Helie, quod Subpentonia dicitur, de quo beatus Gregorius in libro Dialogi  mentionem facit. Sed sicut idem beatus Gregorius dicit durum esse in  mente ueteri noua meditari, hos quos ibi reperimus monachos, non quibamus eos subtrahere ab esu carnis. Ordinauit autem pater noster in eodem cenobio prepositum unum ex nostris fratribus, nomine Theodardum. uidens autem ille eo quod uirtute, nec sanctitate ab eodem uitio eos posset cohibere, cepit ex finitimis regionibus pisces emere, ut uel sic uoluntati eorum satisfaceret. Qua etenim re penitus equi quos ei dimiserat pater noster defecerant huc illucque discurrentes. Hanc enim eorum improbitatem, suumque laborem predictus frater patri nostro crebrius studuit innotescere. Inter hec eo a domino petente, uallis ipsa cui monasterium preeminet atque interiacet, non multum procul iunctis inuicem monticulis se clausit, et paruissimi torrentis qui per eam defluebat, aditum interdixit. Dehinc multitudine aquarum collecta, lacum ex se produxit, et laborem fratri abstulit, quia pisces illi emere ultra necesse non fuit. Sed hoc factum cuius fuisset  meriti, quidam imperiti nescierunt eo quod publice qua ratione sit factum non uiderunt, eo quod patris nostri orationem auditu non audierunt. Hoc enim hypocritarum est, non fidelium, uidelicet ignorantes qui hec dicunt illud quod canit psalmographus: Desiderium pauperum exaudiuit Dominus, desideria cordis eorum audiuit auris tua ; et iterum: uoluntatem timentium se faciet, et orationes eorum exaudiet . Nam et similiter pridem fecit cum esset Francie apud beatum Benedictum: cuius rei rationem tanto securius proferimus, quanto ex ea fideliorem testem eumdem patrem habemus. Sed prius fideli sermone proferendum est, quemadmodum predictum susceperit cenobium, ut ad ea que sunt sequenda quasi per directam lineam stylus noster perueniat.



S. Benedicti Floriacense monasterium ut reformatum.

8. Post finem iam fate persecutionis, que facta est sub Nortmundo seuissimo Nortmannorum rege  in finibus Gallie, ut adimpleret Dominus Ecclesie sue quod per Isaiam olim predixerat: Ad punctum, inquiens, in modico reliqui te, et in miserationibus magnis congregabo te. In momento indignationis abscondi faciem meam parumper a te, et in misericordia sempiterna miserebor tui ; congregati fratres in idipsum ex cenobio beati Benedicti, qui hostili metu pridem huc illucque fuerant dispersi, proprium receperunt cenobium; sed  unita corpora scissis mentibus sanctissimum illum tantum preoccupabant locum quod succincta locutione transcurrimus, ne in talium uita noster stylus immoretur. Reuera hoc patenter narrare satagimus, qualiter a beato Benedicto uocatus sit atque electus, imo et preordinatus Odo pater beatissimus. Quodam uero die dum predicti fratres intra claustrum residentes se inuicem corroderent, quidam ex eis de obedientia rediens, obuium habuit ante fores monasterii  Benedictum patrem: cui mox imperauit: »uade, inquiens, dicito his fratribus, quia non me quiescere sinunt, ecce recedo ab his edibus, et sciant me non reuersurum in hunc locum quousque ex finibus Aquitanie talem uirum huc deferam, qui sit secundum cor meum.« Quem frater ille cum de nomine uellet inquirere, respondit hesitationi eius: Ego sum, scias, frater Benedictus. Ait, et ire cepit. Igitur frater ille que sibi imperata fuerant nuntiauit; sed miseri tanto patre orbati, non cucurrerunt ad lacrymas et preces, que ipsam Domini comminationem sepius sedare solent: sed ascensis equis, huc illucque ceperunt discurrere ut eum inuenirent, inuentumque ui aut prece reuocarent. Sed cum neminem  inuenissent, ceperunt postmodum fratri illi indesinenter illudere. Per illud tempus uir Elisiardus, qui tunc erat comes illustris, nunc uero in monastico degit habitu, audiens infamiam horum monachorum, predictam abbatiam a Rodulfo rege Francorum petiit et accepit, acceptamque patri nostro tradidit. Deinde sumptis secum duobus comitibus, itidemque presulibus, simul cum patre nostro Odone profecti sunt. Quorum aduentu fratres cognito, sumptis gladiis alii ascenderunt edificiorum tecta, quasi hostes suos lapidibus et missilibus celorum iaculaturi. Alii muniti clypeis, accinctis ensibus monasterii obseruabant aditum, prius se mori fatentes quam eos introire sinerent, aut abbatem alterius ordinis  susciperent. Interea in se reuersi dicebant: Ecce uidemus quid nobis nuper minatus est beatus Benedictus. Heu, proh dolor, quare non credebamus fratri nostro? Omnia nempe que nobis dixit opere compleuit.  Nunquid non iste est Odo Aquitanus ille, de quo frequenter suspicati sumus dixisse beatum Benedictum. Heu! quare non prius nos ad eum misimus, ac sponte inuitauimus. Interea querebant qua ratione eos possent propellere, uertentes se huc illucque. Erat autem apud eos frater uulfaldus  nomine, iuuenis, sed bone indolis. Hic enim dum inter eos discurreret, miserunt ei quedam precepta regalia, in quibus continebatur, ut nulli ex alia congregatione ullo unquam tempore liceret eiusdem loci prioratum subire. Cui pater noster inquit: Pacifice ueni, adeo ut neminem ledam, nulli noceam, sed ut incorrectos regulariter corrigam. His et similibus uerbis, licet per internuntios, eorum assidue mulcebat mentes. At illi cum uiderent suam nullo modo preualere industriam, uertebant se ad alia argumenta, modo regem uocabant, modo occidere eum minabantur. Hoc enim fiebat per triduum. At postmodum pater Odo cunctis ignorantibus ascendit asellum, et cepit ire concite ad predictum monasterium. Episcopi  uero et qui cum ipsis erant comites simul cum suis currebant post eum clamantes: Quo is, pater? an fortassis queris mortem? anne uides quia parati sunt te interficere? qua uidelicet hora accesseris ad eos morte morieris. uelisne eis de tuo interitu facere gaudium, et nobis exitialem luctum? has et huiuscemodi uoces post eum mittentes. Sed, sicut Scriptura ait: Iustus ut leo confidens absque terrore erit ; accepto itinere eum nullomodo potuerunt declinare. Mira dicturus sum. Appropinquante autem illo et agnitus ab his qui eum prius nouerant, hi qui tunc resistebant protinus commoti sunt et immutati, ita ut proculdubio dicere possim: Hec est mutatio dextere Excelsi . Reuera extemplo proiectis armis exierunt obuiam ei, eiusque sunt amplexati uestigia. Non parua siquidem letitia eo die omnibus est facta. Patrem igitur Odonem cenobii receperunt claustra; reliqui omnes redierunt in sua.



Esca carnium et proprietas uix rescissa. Episcoporum concursus ad Odonem.


9. His preterea diebus cepit eis suadere, ut ab esu carnium recederent, parceque uiuerent, nichilque proprium possiderent: id ipsum quod occulte habebant apostolorum more coram omnibus renuntiarent. Sed quia res monasterii nequaquam in commune possederant, sed pro posse et libitu suo eas inter se diuiserant, cum uiderent sibi ultra iam non licere  quod licuerat, maluerunt potius suis fautoribus, imo profligatoribus iniuste possessas inique condonare, quam iure regulariterque abrenuntiare. Nam solo prodictu id ipsum quod abrenuntiauerant moliebantur mandendo consumere cum ceteris que pater noster secum tulerat, ut consumpta omnia saltem inuitis eis carnem concederet. Qua de re indesinenter expetebant pisces. Econtra pius pater cuncta illis impendebat competenter, ut ab uno eos cohiberet. Sicque factum est, ut ille largiendo, ipsique mandendo pene omnia consumerentur. Instabat nimirum pater noster fide intrepidus, spe securus, caritate munitus, sciens se secundum illud euangelicum nequaquam deseri promissum. Nolite solliciti esse quid manducetis, aut quid bibatis, aut quo operiamini . Interea dum hec agerentur, cuidam fratri sanctus Benedictus adest in uisione, eique inter cetera imperat patri nostro dicere, ut pro pecunie defectu minime trepidaret; sed nec pro  adipiscendis rebus sollicitus esset, ait, et post hec adiecit: Crastina die mittam et centum solidos, et sequenti hebdomada ei tanta accommodabo diuersarum rerum solatia, ut multis temporibus sufficere queant usibus fratrum; quod et factum est.

10. Preterea cepere quamplurimi ex circumfluis regionibus ad uestigia beati uiri concurrere, eiusque magisterio placite obedientie uiam arripere, quo postmodum mererentur polorum scandere sedes. In tantum igitur sanctitatis eius fama dilatata est, ut non solum laici seu canonici ad eum confluerent, uerum etiam episcopi quidam proprias sedes relinquerent, eiusque se congregationi sociarent. Interea uideres locum illum quasi exculta spinis terra nouas soboles, ceu nouas fruges proferre, et quasi ex tritura aree crebris uerborum ictibus tunsis sequestratum a uitiorum paleis frumentum conferre ad Dominicum horreum.



Factum in solemnitate S. Benedicti.

 11. Alio item tempore appropinquabat dies festus beati Benedicti, complacuit patri nostro ex quodam monasterio quo tunc erat, ad predictum proficisci cenobium, quatenus ante corpus beati uiri nocturnas deuote excubias celebraret; quod et fecit. Nocte uero illa que solemnem precesserat diem contigit ut ante lucis ortum matutina Laus celebraretur. Nam cum quidam e fratribus nocturna uigilia fatigatus denuo se sopori dedisset, Benedictus beatus ei apparere dignatus est. Cui cum se prius agnitum reddidisset, protinus subiunxit: Nuntia, inquiens, fratribus, quia in hac nocte non potui cum illis esse, ero pro certo hodie. Et ubi fuisti, inquit, domine? Et beatus ait Benedictus: In insula Britannia. At ille: Quid, inquit, ibi fecisti? et ille respondit: Frater Leutfredus qui propter suam superbiam deserens hunc locum transfretauit maria, hac nocte fuit defunctus, et a demonibus receptus. Contra quos agonem intorsi, eumque ab eorum potestate liberaui.  Quo audito, cepit frater ille super huius rei factum admirari attonitus. Ad quem rursus ait pater sanctus: Si super hoc factum miraris, iterum audi. Scias pro certo, quia ab illo die quo hoc monasterium fuit constructum, quotquot fratres hic fuerunt migrati, eterna requie  sunt recepti. Deinde adiecit frater ille: Quia, domine, dixisti hodie nobiscum te esse debere, quis nobis notam faciet horam aduentus tui, ut occurramus tibi. At ille: Nemo, inquit, sed ego tale signum ostendam omnibus.  quod de mea presentia nullus dubitet. Adiecit frater et ait: Et quali cum apparatu tantum patrem suscipere poterimus, aut quibus obsequiis astabimus ei? Cui beatus respondit Benedictus: Si pro lautioribus cibis estis solliciti, pisces abundanter habetis. At ille: Nequaquam, ait, domine. Et sanctus: Precipiatur, inquit, piscatoribus ut nequaquam eant in Ligeris alueum ad piscandum, sed in hac palude, que secus influit monasterium. His auditis euigilans a somno frater, cum tempus fuisset loquendi, omnia que sibi fuerant imperata studuit fratribus innotescere. Certi ergo fratres de aduentu patris et admonitione patris nostri Odonis edocti, unusquisque satagebat spirituali patri de corde proprio spiritualia offerre munera. Unde factum est, ut ipsum diem cum spiritualibus hymnis, orationibusque transigerent. Interea famuli monasterii qui piscandi officio erant dediti, nequaquam, sicut eis imperatum fuerat, abierunt in paludem, sed in Ligeris fluuium, a  quo fuerant secreti. Unde factum est, ut absque ullo emolumento, licet fatigati, fere hora tertia ad monasterium sunt reuersi. Qui uidelicet requisiti cur uacui rediissent, confusi presumptione inobedientie erubescebant confiteri quod egerant. Sed silentium quod indicebat pudor, hoc reserabat faciei rubor. Quibus ait economus: Scio enim presumptionem uestram. Sed quoniam prius imperata renuistis, nunc secundo in paludem piscandi gratia redite; quod et factum est. Reuera subito tantos in hac piscatione traxerunt pisces, ut pene nullus ambigeret, quod ipse qui in deserti regione ortigometras populo tribuerat, etiam tunc in eamdem paludem pisces influeret. Etenim usque adeo ibidem superabundant, ut uidelicet nullo tempore ab ea deficiant. Sicque factum est ut palus, que ranas prius ebullire consueuerat, deinceps piscibus abundaret. Hoc miraculum ipse pater noster in libro  quem de aduentu corporis sancti Benedicti in Aurelianensi, eodem sensu, sed  non eisdem uerbis cum ceteris perspicacissime edidit. Conuenerat igitur ad eamdem solemnitatem ex circumfluis regionibus non modica turba hominum  , inter quos quamplurimi erant ceci et claudi, seu paralytici, atque diuersis languoribus dediti, exspectantes tempus refectionis; de quibus omnibus imperatum est a patre Odone ut ante tempus misse nequaquam eis cibum impertirent. Facta autem hora, ingressi sunt omnes ad missam. Tanta enim est magnitudo ecclesie, ut nullus cogeretur foris stare. Enimuero ut angelicum cepere hymnum canere, id est, Gloria in excelsis  Deo; magno quodam strepitu fores ecclesie subito sunt concusse et reserate, ita duntaxat ut omnes post tergum aspicerent quodam horrore perculsi. In ipso autem strepitu omnes qui illic aderant infirmi pristine sanitati sunt redditi, scilicet ceci uisum, surdi auditum, claudi recepere gressum. Equidem et lampades ecclesie omnes fuere illuminate. Tunc  intellexerunt omnes ibi beatum, sicut predixerat, aduenisse Benedictum. In tantum enim deuotio spiritualis omnium corda repleuit, ut pre immenso gaudio a lacrymis se continere non possent. Nomina uero fratrum qui hoc uiderunt innotescere mihi renuit pater Odo. Qua de re dubium est, utrum ipse an alius fuerit qui hec uiderit.



S. Odo, Rome egrotans, uite inducias obtinet. Turonos accedit in festo S. Martini. Octaua S. Martini moritur.

12. Instante uero iam mortis eius articulo, cum piis eius actibus, ut supra retulimus, corona beate  remunerationis deberetur a Christo; Rome positus, acuta et continua febre corripitur, membra dolore franguntur, frigidus ignis ipsas cum carne medullas consumit, diuersaque et multiplicia genera passionum in uno homine ita insurgunt, ut pro uero esset se iam iamque a Domino uocari, et terreni hominis indumento exspoliari. Quid faceret uir sanctus? nimirum apostoli fidelis imitator et uicarius, iam resolui desiderat, et cum Christo uiuere uotis omnibus exoptat. Percucurrerat enim sanctorum certamen laborum, ac totius uirtutis egregium compleuerat cursum, ut merito per gratiam diuine pietatis coronam sibi iustitie repositam esse in celis tota spei certitudine confideret. Preterea dum de hac sua uocatione suspensus haberetur, desiderio sibi fuit prius suum Martinum, in quo, ut ita loquamur, cum ipso lacte carnis ardorem inexhausti amoris [imbiberat], orationis gratia reuisere, et ei extremum spiritum cum proprii  corporis fauilla consignare. Quia uero Dei omnipotentis clementia piis semper uotis dignatur adesse, affuit mox et in hoc nostro Odone, quem sibi alterum uas electionis segregauerat a matre. uidet enim Deo dilectus in sequenti nocte uirum quemdam conspicabilis forme simul et gratie, talia sibi per uisum dicere: O sancta et Deo dilecta anima, instat quidem tua uocatio, et ultima corporis resolutio; sed Martinus te precibus differt, et ad patriam reditum et uires ministrat; sed cum illo perueneris, mox tibi uita pro morte dabitur, et beata societas electorum pro tuo pio labore a Christo recompensabitur. uisioni mox signa dant fidem: egritudo corporis aliquantisper deficit, salus accelerata redit, itineris continuo difficultatem inuadit, nec reputans senilia et premortua membra, uicit durum laborem, ob nimium in Martino ardorem, tanto iam deuotior in spirituali obsequio, quanto securior de premio. Consumpta itaque tanti laboris uia, Turonis uentum est, instante iam beati pontificis  celebritate, qua spiritus uictor migrauit a corpore. Fit tunc gemina urbis exsultatio, dum et Martini annua celebritas renouatur, et Odonis conciuis diu desiderata presentis ab omnibus in commune uenerabiliter amplectitur. In qua sancta festiuitate uir sanctus quam deuotus exstitit, quas preces fletibus mistas Martino effuderit, que etiam contriti cordis sacrificia in ara illa salutari, tanquam uiuens hostia mactauerit, non est nostre facultatis euoluere, quos deprimit stoliditas mentis et rusticitas sermonis. De sua namque uocatione sollicitus, fixus ad Deum erat animus, et terrena iam oblitus, puro mentis intuitu, tanquam uerus Martini uernaculus, celestia tantummodo contemplabatur attentius. Suspensus itaque redditur tali exspectatione, tota illa beati pontificis celebritate: sed  per triduum differri sibi repromissa munera anxius ingemiscit: cum ecce quarto die transacte festiuitatis, iterum rediuiua febris accenditur,  frigidus irrepit mox precordia sanguis, atque suas consumit acerbo uulnere uires. Tunc sui iam uoti compos effectus, et de Dei misericordia certus, spiritus quidem fessus languescit egroto corpore.

Sed mens leta Deum cernit, suspirat, anhelat,

Ultima uox resonat. Tu, Christe, parce redemptis.

Martinum ingeminat, Martinum suspicit, orat.

Monachos undecunque uenientes, et suam uocationem irremediabiliter deflentes, instruit sermonibus, consignat Deo paternis orationibus, protegit benedictionibus, et ualedicit piis singultibus. Aduenerat  uero iam quartadecima dies ante Decembrem, que etiam octaua Martiniane celebritatis habetur, cum beatus ille spiritus, diuina illa et salutari pinguedine recreatus, et uiuificanti poculo uegetatus, corruptibili carne solutus, liber ad ethera migrat, et Martino duce, sibi crediti talenti multiplicem fructum  fideliter representat. A quo percipiens et ipse premium condignum pii laboris, sanctorum cetibus admistus, resplendet candore beate immortulitatis, per Christum Dominum nostrum, qui uiuit, regnat in secula seculorum. Amen.





SANCTI ODONIS uITA ALTERA. Auctore NALGODO Cluniacensi monacho seculi XII.




PROLOGUS AUCTORIS.



Nalgodus Ioannis scriptum reformat.


1. Ad describendum uitam beati Odonis primi Cluniacensium fundatoris ut apponerem extremam manum, religiosa seniorum uirorum importunitas me promouit. Nec abnuere potui quod tam imperiosa caritas exigebat. Sed animo quod iubebant, et noue deuotionis studio perurgente, Ioannem qui de illo scripsisse inueniebatur offendi. Legi cum diligentia qua decebat et oblatos eius apices ex ordine percurri. Tanta erat uerborum confusio, tam dispersa prolixitas, ita inordinatus et preposterus ordo narrandi, ut ipsa series relationis uix sibi aut ratione aut tempore cohereret. Displicuit mihi ualde: et preclara dignissimi uiri gesta quia indigne obscuritatis nebula premerentur uehementer indolui. Accessit molestie mee maior spiritus libertatis, et in gratiam beati uiri pia securitate me transferens, sententiam dedi ut scriberem. Scribam igitur meo domestico more loquendi, et ex multiplici agmine  illo uerborum puram et simplicem conabor eruere ueritatem. Nec opus erit, ut futuris profectui labor noster ciuili elegantia coloretur. Tanta est apud Deum et homines claritas beati huius, ut si ei urbane facundie nitor accesserit uideatur potius obnubere splendorem eius, quam eum facere clariorem. Procedebat in suo habitu gloriosa nuditas gestorum eius: et pie sensisse, uere dixisse de illo summa illi erit magnificentie claritudo. Sane apud sinistros alieni studii discussores simplex et ex radice caritatis ascendens uestra deuotio habeat me excusatum. Non enim glorie lucro ductus, sed causa publice utilitatis inductus, incomposite relationis nubem detraxi, et magnificum solem nostrum, qui usque hodie uix comparuerat, legentium oculis reformaui. Sed hic hactenus. Ipse autem Spiritus ueritatis huic operi pius cooperator assistat: qui me et in dicendis parcitate succinctum, et in scribendi ueritate faciat expeditum.



INCIPIT uITA S. ODONIS CLUNIACENSIS ABBATIS, A NALGODO Cluniacensi monacho edita, uite simplicis et honeste uiro.



Odo piis parentibus celitus impetratur.


2. uenerabilis igitur Odo ex militari Francorum prosapia carnis originem duxit: sed magis luce fidei quam natalium claritate resplenduit. Pater eius Abbo nomine tante legitur honestatis atque prudentie, ut in laicali proposito non laicaliter uiuens, apud suos uir consilii et prouidentie haberetur; unde apud domesticos in gratiam multam deueniens, precipue apud et Williermum Aquitanie ducem familiare priuilegium obtinebat. Uxori sue matrimonii lege coniunctus, licet de posteritatis gratia desperassent, nuptiale bonum mira continentie sobrietate seruabat, honestis occupationibus se exercens, in sanctorum uigiliis consueta deuotionis frequentia pernoctabat. Ducens itaque noctem Dominice Natiuitatis insomnem, cum ad partum uirginis excubias celebraret, inter lacrymas et singultus, dari sibi filium contrito spiritu deposcit. Qui in multa fide spem suscipiende prolis concipiens,  emortuum uxoris uterum uirili consuetudine suscitauit. Prosperum fecit Dominus desiderium utriusque, et castis eorum petitionibus satisfecit, dans  illi filium Odonem nomine, uirtutis non successionis heredem. In quo nimirum iam tunc preludia sequentis gratie lucescebant, dum futurus sobrietatis et sanctimonie institutor, ex oratione et continentie noscebatur.



S. Martino puer oblatus.

3. Adhuc infantulus in cunis iacens nutricis diligentia fouebatur: cum secreto die quadam cubiculum pater ingressus, eumdem sine custodis prouidentia solum inuenit. Circumiectis oculis, cum neminem deprehenderet adfuisse, reuerenter manibus apprehensum puerulum eleuauit a cunis: quem ueluti offerendum porrigens in sublime, oculos cordis et corpus attollens in celum: Gemma, inquit, presulum, o Martine, suscipe hunc puerum; prouidentie tue gremio confouendum. Quo dicto, puerum in cunis deposuit, et sum cosio sicut  ingressus pater ingressus est. Quod eum instinctu  diuino potius quam humano fecisse et Odonis subsecuta deuotio in Martinum, et Martini gratia in Odonem luce clarius manifestat.



Sacerdoti committitur erudiendus. A Petro et Paulo adoptatur.


4. Infantulus depulsus a lacte et nutrioris cunis exemptus cuidam sacerdoti longius commanenti traditur nutriendus. Susceptum puerum blande ac leniter, sicut etas infirmior exigebat, sacerdos instituens, litteratoriis etiam rudimentis rudem eius infantiam iubebat. Gemina circa puerum diligentia presbyter utebatur, dum ei et honestis uiam suis colloquiis inculcaret et in eius teneram et tenacem memoriam scientie fluenta transfunderet. Cuius informationi dum omni studio subseruiret, uidet in uisione noctis Ecclesie principes Petrum et Paulum, qui ab eo puerum quasi uiolenta exactione poscebant. Attonitus presbyter, quemdam super expostulatione illa stuporis patiebatur excessum. Sciscitabatur uoce qua poterat, quid de puero siue in puerum acturi essent, an eum paterne domui restituere cogitarent. Querenti ex compendio responsum dantes:  Non, inquiunt, ad domum patris, sed in orientis extrema puerum adducemus. Sacerdos anxius, et suum spiritum fere non habens, ne sibi puerum commendatum eriperent formidolosa constantia deprecatur, se in causam ducendum, se paterne gratie reum futurum, se apud affines infantuli notandum infamia proditoris, si puer non compareat, profitetur. Aduoluitur genibus beatorum, preces ingeminat, ut sue calamitatis miseriam temperare dignentur. Tandem piissimi exactores, misericordia presbyteri supplicatione permoti, se dimissuros puerum, sed ad tempus in uoce misericordie spoponderunt. Euigilans presbyter post quietem, et quod uiderat secum admirans, filium reformat patri premissa, qua commonitus fuerat, uisione. O discreta benignitas circa etatem etiam non discretam! Puer necdum scientiam electionis habens, in sortem electionis Dei, exactione sanctorum spirituum trahebatur. Non est hec uisio sacerdotis consueta lege  somnii metienda. Premonstrabatur in hac similitudine non spernenda future ipsius expressio ueritatis, quibus uidelicet actoribus, quorum ducatu et gratia in orientem sanctitatis et iustitie puer ille fuerat ducendus.



Clerice uiuens, ad militarem uitam a patre dirigitur, Deo repugnante.

5. Emenso pueritie spatio cum in pleniorem adolescentie gratiam formaretur, clericalibus studiis futurus clericus seruiebat. Erat in eo temperata totius corporis habitu statura solidior et in eam pulchritudinem forma proficiens qua inter collactaneos et cenos [f. ceuos] predicabilis haberetur. Carnalis pater eius carnem in eo plus diligens, de spiritu minus curans, in carne iuuenis que carnis erant nature ductus impetu contuetur. Aduertit in filio corporis elegantiam, etatis accessum, plenitudinem uirium, firmamenta membrorum. Ad hec recurrit animo, cogitatione reflectitur, et hec omnia carnis usibus  profutura non bene presagans simulatio paterna blanditur. Iam impatiens animus quasi ex iudicii ratione deliberat filium iuuenem longe aliis artibus imbuendum; esse minus conueniens, ut natura tam efficax uirtus, ita et corpore redundans et animo clericalibus nugis et otio inseruiret molles et remissas manus eneruens animos et imbelles litteris admouendos; adolesentem prestantem fortitudine quam natura commendabilem uirtute et gratia, sacramentis militaribus applicandum. Quidquid in eo oculis aduerti posset, expostulare militiam, et omnino renuere clericatum. Sequitur cogitationis sue iudicium paterna stultitia, et filium iam adultum a clerico reuocat: Willelmo duci dirigit seruiturum, processu temporis ab eodem ad militiam promouendum tirocinii lege mutata Odo clericum exuit, seculi uias ingreditur, et proposite sibi militie actu et habitu se confortabat. Operam dare uenatui, frequentibus aucupiis occupari, chirothecato pugno  campros et accipitres circumferre uersum illi fuerat in naturam. Sed manus Domini suum desertorem et transfugam auersata, singulisque agenda tentauerat, successus prosperos abnuebat. Terretur in somnis, urgetur uisionibus, reuelationibus admonetur, ut, spreta cui adheserat uanitate, ad ueram Dominice seruitutis redeat libertatem. Recens tamen iuuenis animus et informis, odore militie quo fuerat semel imbutus euacuari non potuit.



uisione reuocatur.

6. Cursu temporis euoluto, solemnis pius interuenerat Dominici Natalis dies; paterne inuitationis occasio Odonis incuriam excitauit, ut uirginei partus uigilias suis ipse uigiliis honoraret. Profecti sunt ex consensu pater et filius, et humilitate qua decuit celestibus excubiis incubabant. Suscitata deuotio clericorum Deo nato laudem et gratias personabat: cum bone indolis adolescens ex animo se conuertit ad uirginem cuius partus gloria noctem illam diuinis  splendoribus illustrabat. Effundit coram matre Domini cor suum, loquitur ad illam quasi presens ad ecclesiam ubi esset. Reuelat in eius facie uias suas, delicta iuuentutis sue et ignorantias confitetur. Apud misericordie matrem locum miserationis et uenie compunctus iuuenis imprecatur. Magni consilii Angelum natum ex ea medium adhibet; inserit aduocatum; orare se et desiderio sibi esse, ut ipse ad beneplacitum suum eius et instruat uoluntatem, et dirigat actionem. Celestibus preconiis nox exacta lucebat in diem, et mysteria lucis ex more deuotio clericalis exsoluerat. Inter agendum solemnitas maioris misse cum uoces modulantium Regi nato in excelsis gloriam frequentarentur, tactus alio spiritu iuuenis, in medium iubilantis ecclesie prosiliuit, et in uoce libertatis, primitias laudis sue Filio uirginis offerre cepit.



Capitis dolore captus, fit clericus.

 7. Temerarium presumptorem e uestigio diuina est ultio subsecuta. Capitis dolore concussus extabuit, et non esse speciosam in ore peccatoris et refuge laudem Dei, acriori pressus molestia, testimonium inuitus dedit. Quieuit tamen post modicum sedatus dolor, et data in presumptorem inuectio resedisse uisa est ad momentum. Euangelica lectione perlecta, simili capitis dolore turbatus euanuit; conciderat totus, et pene fuerat collapsus in terram, nisi accurrentium suffragio teneretur. Sustentantium manibus deductus domum, fere per triennium durissimo illo doloris incommodo laborabat; conducta pretio medicina nec momentanee leuitatis remedium indulgere poterat egrotanti. Dolor pene continuus urgebat infirmum, et desperandi proximum genus erat, afflictum remediari non posse. Facilis fuerat tamen coniectura, quo merito uel reatu tantis passionibus plecteretur. Apud illos quibus fuit mens sanior uerbum erat, Martinum id agere, id moliri, ut reciperet commendatum, hanc  esse causam totius dispendii, quia minus prouidus adolescens se Martini seruitio subduxisset. Martino ius proprium reformetur, et egroto non deerit gratia sospitatis. Tandem pater suis ipse coarctatus angustiis, et Martinum in filio sentiens indignatum, quo ultra euaderet non habebat. Super temeritate quam admiserat satisfecit, et filium ad ecclesiam alienis manibus exportatum Martino deinceps seruiturum, tutele ipsius gremio resignauit. Sensit infirmus illico Martinum in gratia sibi adesse: et de molestia conualescens, clericalem induit habitum, et apud egregium preceptorem sortitur canonici dignitatem.



Pie uiuit. Petas et uirgilium tandem respuit.

8. Promotus in canonicum predicabilis adolescens, in tantam animi sublimitatem excreuit, ut gloriam et superbiam uite huius humilitatis pede calcaret, paupertatem spiritus elegit sibi, et eam matrimonii  niue [f., fide] desponsauit amator factus forme illius. uictu et uestitu iuxta Apostolum contentus Odo et de ceteris nichil affectans, ut Deo uiueret, suum in Domino iactauerat cogitatum. Noctes orationibus fere continuans, dierum spatia legendi studiis occupabat. Tanto scientie ducebatur amore, ut ad legendas nenias petarum colorati sermonis elegantia raperetur. Propositum illius fuit ut uirgilii Maronis librum ex ordine lectitaret. Insecuta nocte cum membra solueret in quietem, uidit in uisu uas grande mira exterius pulchritudine uenustatum, sed interius innumeris serpentibus estuantem, qui prosilientes ex uase ambiebant eum, licet minime nocuissent. Euigilans uir beatus, et prudenter considerans uisionem, aduertit in serpentibus figmenta petica, librum Maronis intelligens in uase illo, quod exterius ciuili facundia coloratum, immundorum sensuum uanitate interius sordescebat. Abrenuntians deinceps uirgilio et pompis eius, et suo  cubiculo petis exclusis, diuinarum Scripturarum pasci uoluit ueritate.



Sancti Martini sepulcrum adit noctu.

9. Paruam cellulam longe a mundi strepitu sibi fecit, in qua solus solitarie quieti uacans solis celestibus inhians, ad odorem spiritualium unguentorum solo Conditoris desiderio trahebatur. Orandi uirtutem assiduam, quam sibi summa amicitie sanctitate coniunxerat, summa alacritate et studio sectabatur. Sepulcrum beati Martini, quod ab eius cellula duobus fere millibus absistebat, nocturnis orationibus frequentandum pro consuetudine uisitabat. Aliquando uir beatus illud orationis iter solus in nocte conficiens, uenenatas ueteris serpentis astutias in hunc modum expertus est. uulpecularum exercitus obuius gradiendi uiro Dei in faciem ferebatur, ambiebant eum a latere et a tergo, grauiter insistebant, eumque ab itinere illo uirtutis deflectere conabantur, cui cum preualere non possent, horrendum  quiddam et insolitum gannientes, in ipsam eius faciem miserabiliter irruebant. Animaduertens Odo deceptrices demonum uersutias inducta uulpecularum specie adumbrari, insistentibus sibi signum crucis obuium intendebat. Lupus etiam qui ad suffragium laborantis accurrit, uulpes illas dato in eas impetu effugauit, et uiro Dei usque ad locum orationis socialem solatii securitatem exhibuit. uir autem Domini, cui etiam immites bestie seruiebant spurcorum phantasmatum uanitates, immotus, eo quo ceperat animo pertransiuit.



Dure uitam agit.

10. Illecebrosos carnis appetitus excludens, pretiosis uestibus abdicatis, ea que uix sufficeret fuerat parcitate contentus. Matta superposita ad nudam humum, ambitiosos lectisternii eliminauerat apparatus. Triennio uestitus iacuit tempestiuus monastice religionis et ordinis imitator. Nihil habens in cellula quod manus emula furaretur, nullo eam ferarum  munimine tuebatur. Carnem suam amator ieiunii tanta cibi raritate curabat, ut dimidia panis libra suam per dies singulos inediam sustentaret; necessitatem sitis et faucum aridam siccitatem aque sobria perceptione mulcebat. Cum circa se inhumanum, eum in se solum expauesceres seuientem. Quod miraculo proximum in illo erat nec animi crebra ieiunia, nec in membris eius candidam uenustatem lectisternia dura soluebant: indeficiens sanctitas in uiro Dei illesa in eo et integra membra seruabat.



Remigium auscultat.

11. His diebus honestus iuuenis succensus amore discendi, Parisium adiit primam sedis regie ciuitatem. Ibi Remigius Autissiodorensis, uir predicabilis, et thesauros scientie tunc temporis plures habens, moderandis et regendis studiis insudabat. Florescebant sub eo studia, que obsoluerant iam per tempus,  quia tunc primum ex eius magisterio nascerentur. Huic adherens Odo, hunc habuit in liberalibus multo tempore preceptorem: per hunc in dialectica et philosophiis, precipue in Marciano ualde proficiens, ad magne scientie cumulum euolauit.



Algenti uestem dat.

12. Quadam die  maturius surrexit e lectulo, ut conscholarium suorum conuentui non deesset. Inhorruerat hiemis tanta asperitas, ut densis etiam pellibus inuoluti frigoris duritiam temperare uix possent. In atrio ecclesie pauperem nudum et miserabiliter algescentem inuenit, compassus misero tabescenti, tunica sua latenter se exuens, frigoreticum inuestiuit. Ingressus est ad condiscipulos, sed frigoris inclementiam ultra non sustinens, redire ad lectulum algoris asperitate compulsus est. Iam cubiculi primas partes attigerat, cum in eius medio se reponens, repositam auri libram incurrit.  Intellexit celeste donum, et oblati ponderis quantitatem letus excepit. O uirtus scholaribus disciplinis hactenus inexperta! philosophus eremita Deum suum, quem ad Socratem et Platonem, inter aureos rationis et eloquentie flores non inuenerat, nudum in nudo paupere comprehendit. Commodauit Domino ad usuram, et pro uili tunica magnum auri pretium reportauit. Ita consueuit liberalitas Dei nostri, ut amplius preroget quam fuit erogatum. Soluit mutuum quod pauper acceperat, et ex gratia tantum adiecit, unde scholasticus et sibi consulere, et pauperum subsidiis adesse posset. Hoc in se factum uir Domini sub alterius persona sepius iterabat, quia hominum gloriam fugiens, glorie illius que Dei est, uerus fuerat appetitor, suorum operum magnus oppressor, alienorum magnificus predicator, sua quoque aliis ascribebat, euitati fauoris gratiam ab eo qui uidet in abscondito recepturus. Cuius profectum in scientia et liberalibus scire qui uolet,  percurrat et relegat libros eius, et magisterialem illi apicem non negabit.



Post studia rectius uiuit.

13. Regressus a studiis homo Dei scientie plenitudini adiecit uirtutis altitudinem et profectum. Gratia uisitandi uicine ad illum multitudines confluebant. Quibus suspensis et aspirantibus ad uerba eius, tantam celestis doctrine copiam instillabat, ut proponens singula que singulis conuenirent, dulcedinem uerbi Dei affluenter ex promptuario diuini pectoris eructaret. Inerat abundans gratia uerbis eius, que ad edificationem auditoribus compararet et eos ad propria remitteret alacriores effectos. Mirabilem loquendi facundiam uita mirabilior commendabat, et melius uiuens quam loquens, dignitatem eloquii dignioribus studiis uiuendi anteibat.



Moralia in Iob abbreuiat.

Eo tempore beatus Odo ut moralia in Iob que  nimis in prolixam longitudinem fundebantur, breuiore compendio coarctaret, concanonicorum suorum instantia cogebatur. Non esse suarum uirium quod petebant et operis egregii famosam imminuere quantitatem sibi non licere respondit. Fraterne petitiunculam caritatis humilis, et ideo uera caritas excludebat. Pie importunitatis instantiam responsio benigna frangebat dum illi indesinenter expeterent, et iste petentibus semper abnueret. Controuersia pietatis in hunc solutionis terminum se excepit. Nocte quadam dum apud beatum Martinum secrete orationis studio teneretur, carnis eum lassitudo cogit in somnum, cuius excessum uisio subsecuta est finem impositura negotio. uidebat sanctorum cuneos in eamdem ecclesiam descendentes ordinatim per subsellia consedisse, aliquantulum remoratos unus ex eis quid prestoletur inquirit. Responsum est, proximi domni Gregorii pape aduentum suspensam multitudinem opperiri. Quod audiens uenerabilis  Odo, curiosos in partes oculos circumflectit, ut uidere Gregorium mereatur. Secus adest longe ceteris clarior, et cultus elegantia, et uultus egregii dignitate. Assurgitur uenienti, benedictio postulata suffunditur inclinatis. Superior aliis beatus papa, et loco editiore consistens, Odonem prostratum in terram alloquitur: Surge, inquit, frater Odo, ne timeas. uox benigna iubentis timorem excutit pauitanti, et liberius contemplandi celestia ministrat audaciam. Odo se erigit et in uultum loquentis intendens, statum in illo pene angelicum admiratur. Papa detrahit pennam illam, que ipsius auricule inherebat, et porrigens eam Odoni: Accipe, inquit, frater, hanc pennulam, et opus tibi a fratribus iniunctum aggredere. Liber quippe meus in suo honore et gloria semper erit, tuus autem labor mercedis fructu et premio non carebit. Qua certe uisione commonitus beatus Odo, librum Moralium inflorauit, et intra compendium manualis exceptum illius prolixitatis inclusit.



Fulconi comiti obtinet sospitatem.


14. Non potuit latere diutius sidus accensum, et sanctitas intra celle parietes diu conclusa, apud longe positos radiis meritorum emicuit. Comes Andegauensis Fulco, effrene cupiditatis insania ductus in preceps, ecclesie beati Martini duo aurea uasa subripuit, cuius audaciam diuino uerbere circumcinctus ad extrema deductus est. Ad sepulcrum beati Martini deportari se precepit; sed indignus Martini remedio nequaquam conualuit. Celitus illata molestia pene ultimam illi horam inflixerat, cum ad eum uir Domini obtentu uisitationis ingreditur. Languentem durius increpat, obiurgat extremis passionibus estuantem, minas promissione demulcet, promittens ei, si reddiderit uasa illa, quod statim a confinio mortis reuocetur ad superos. Gratia defluens ex uerbis eius inter spem et timorem miserum euagantem compulit ad redeundum. Restituit sua uasa Martino,  promittens, si periculum illud euaderet, multo maxima se daturum. Ad imperium beati uiri languens ante Martini sepulcrum exponitur; ibi statim et culpam satisfactio, et satisfactionem integra sospitas est secuta. Quippe ut claritas beati uiri uel tenui sermonis excessu notabilis redderetur, adfuit Dominus sponsioni. E uestigio persoluit illud cui se obligauerat uir fidelis, ut dignitatem et gloriam serui sui Dominus seruaret illesam. Comes autem reuersus ad propria, de collata in eum diuinitus sanitate uerbum faciens ad amicos, fatebatur se miram in uerbis Odonis efficaciam persensisse, que et obstinatam mutaret in melius uoluntatem, et pressure ipsius molestiam temperaret. In quo nimirum opere uirtus claruit utriusque, dum et Martini meritum in illius salute resplenduit, et Odonis humilitatem quanti fuerat apud Dominum promissionem eius comitata ueritas patefecit. Utrumque tamen, Martinum uidelicet et Odonem, languenti misero cooperatos credimus in salutem.



Adegrinus ei adiungitur.


15. Signum illud sanctitatis quod acciderat in Fulcone, in aures fere omnium rumore publico ferebatur. uerbum positum in ore multorum Adegrinum militem, qui inter consiliarios predicti comitis nobilissimus et magnus erat, latere non potuit. Qui ita compunctus est in uerbo illo, ut relicta pompa curie principalis, ad Christi pauperiem se conferret. Abrenuntians omnibus que mundi erant, apud beatum Odonem sese faciens tonsorari, mentem simul, comam et habitum bona commutatione deposuit. Induit sibi uestem religionis canonice, et socius futurus mercedis in agone Christi militi collaborat. Habitabant simul, et sub eodem cellule strictioris articulo tenebantur. uideres diuini tirocinii professores, contra spirituales nequitias pugnaturos, paupertatis et continentie arma sumpsisse. Qui licet necdum monachi perfectione clarescerent, summam  tamen emulationem consequende perfectionis monastice iam habebant.



Balmam se recipiunt.

16. Non multum spatii fuerat interiectum cum ambo maiori ad celestia desiderio subleuati, ad aggredienda maiora deuotiori rapiuntur affectu. uident mundum positum in maligno, et exire de medio Babylonis etiam corpore decernentes, ad tutiora refugia cenobialis conuersationis aspirant. Quidam altius atque diuinius speculabantur in ea; quod si affectuose et ex animo sequerentur remotiores mundo, uiciniores angelis haberentur. Procedunt pariter ex condicto per Gallias, domos religionis circumeunt, monasteria uisitant: ut ubi amplior fuerit ordinis rigor, sui propositi metam figant. Non inuento ubi requiesceret pes eorum, huius negotii gratia Romam ire, si forte in uia reperiant ubi eorum desiderium finem sumat, pari alacritate consentiunt. Iter accelerant, maturant negotium, et  ad monasterium, quod uulgo Balma dicitur, in Burgundia Lugdunensi perueniunt.



Berno abbas.

17. Preerat Balmensi cenobio Berno abbas uir in omnibus honeste agens; qui uigorem discipline, quem ab Euticio loci fundatore susceperat, successor uirtutis illius egregie sequebatur. Erat magni nominis locus ille: ubique cenobialis ordinis et feruere censuram, et mutuam esse habitantium honestatem, sententia communis erat. Suscepti more hospitum exploratores uirtutum, qualitatem discipline et ordinis ueritatem cum fidelibus oculis, cum ueridicis assertionibus hauriebant. Quod palam querere uerecundie illis fuit, familiaribus scrutiniis extorquebant. Bona uisa est et secreta loci positio. Sed honestas habitantium et censorius ordinis rigor ipsa positione plus placuit. Utriusque deliberatio data est in consensum, ut ubi perpetuo militaturi, celeste cingulum sibi  assumant.



S. Odo et Adegrinus a fatsis fratribus frustra percussi.

18. Indoluit antiquus hostis, et eum inuidens quod iam erant et futuram in eius gloriam egre ferens, uires acuit, actus explicat, uenena diffundit: et satalites  iniquitatis sue quosdam ex monachis, ut neophytos illos a proposito reuocare nitantur, instigat. Secrete uocati hospites cautissime deducuntur in partem, et ut consilium salutis sue patientius audiant simulatio uenenata deposcit. Prudentes uiros rerum exitus debere metiri, ne si aliqua peruersos exitus habituri tentauerint, ignominiosum et turpe sit incepisse. Difficillimum quod ambiunt, in terra aliena et siluestri. Sub homine barbaro et immiti monachatum induere: quem cum eos penituerit assumpsisse, deponere ipsi non possint. Ita esse inhumanam et crudam Bernonis illius barbariam, ut predo, non monachus; tyrannus, non pater;  gladiatorius et carnifex, non corrector aut nutritius haberetur. Probris uerbera, plagas uerberibus admouere, nec intendere profectibus filiorum, sed penis eorum et mortibus solitum satiari; se in proximo discessuros, quia sub eo locum quietis et salutis inuenire non possent. Animaduertit illico uenerabilis Adegrinus in uerbis astutie latentes dolos, et uenena serpentis seductionum blanditiis palliari. Mansuetudinem sancti uiri, simulatorum obiectionibus asperatam, diuinis rationibus ad constantie reuocat firmitatem: domum discipline et ordinis diu stare non posse, nisi in suis prouisoribus et prelatis rigore censorio fulciatur. Si pastor fuerit remissus et negligens, animos subditorum torpore et incuria dissoluendos: illud in Bernone fauore potius quam insania prosequendum, quod a uigore et proposito inflexibili frangi non posset; non ideo fugiendum eius iugum, non imperia declinanda, sed firmo potius animo uiris sapientibus amplectenda. Ita satisfactum  est beato uiro, et mansuetus spiritus in tempore uerborum lesus restituitur sibi ipsi, rationum copia delinitus.



Nouitii ut se gerunt.

19. Ingressu precibus impetrato, ad societatem fratrum regulariter admittuntur, et initiali professione premissa in ueram Christi plenitudinem transformantur. uidere erat labore iam emeritos qui pro tempore debuerant magistri esse, usque ad ipsa discende uirtutis initia descendisse. Instituebantur ab illis, quos meritorum priuilegiis anteibant, et uirtutum itinera, que sepius ipsi iam triuerant, uelut inexperta precabantur sibi ab aliis designari. uiuebant alieno more qui hactenus uixerant more suo, et plerumque ab illis que bona et utilia esse credebant, seniorum imperiis arcebantur. Imposuerant homines super capita sua, et ideo illis eatenus inconsueta fuerat lege [lex] uiuendi. Totum eis proficiebat ad meritum, totum cooperabatur ad gloriam, ut  quibus rerum inopia uirtutis comparauerat meritum, uera et perfecta humilitas gloriam ampliaret.

20. Suscepto habitu monachi beatus Odo, idem fere perseuerauit qui fuerat; eadem illi abstinentie parcitas, similis uiuendi modus, sed puritatis et sanctimonie incomparabilis fuerat appetitus. Patientia uero atque humilitas preter modum hominis illi erat: obedientie uigorem perpetuum inconcussa animi stabilitate seruabat. In hoc tantum differre uidebatur ab eo qui prius fuerat, quod perfectionis arcem attingens, altiorem professionis gradum, quo dignius euaderet, non habebat.



Sanctus Odo scholam regit.

21. Quia uero pietate et munditia specialius eminebat, uisum est abbati eius puerilem scholam Odonis prouidentie posse committi. Iniungitur ei officium, nec recusat et etatis infirme difficilem curam suscipiens, puerorum inuigilat disciplinis; quorum  unum cum nocte quadam sine proprio lumine ad naturalia deduxisset, credens sufficere commune lumen quo interiora dormitorii complebantur, loci consuetudinem uisus est excessisse. Sequenti capitulo datur in medium, et communi iudicio reus ordinis  condemnatur. Nam sicut monachis pene proprie esse solet ut rebus minimis insolescant, sublatis pariter uocibus acclamant homini, obruunt insontem uerbis, conuiciis lacerant innocentem. Ipse abbas publicos strepitus graui indignatione prosequitur nec minus aliis inuehitur in Odonem, ut uirilis animi firmitas excocta iniuriis clarior appareret. uir autem Domini, cuius mens in solido fundata erat, probra uociferantium tanta animi equitate sustinuit, ut nec ad illatas iniurias moueretur, et iniuriantium motionem sua humilitate sedauit. Aduertit Berno abbas in Dei famulo preclarum quiddam patientie et uirtutis, et preuidens eum in corpore Ecclesie precipuum membrorum  futurum, deinceps eum habuit reuerentie et honori.



Willelmus mentem suam aperit de condendo cenobio Cluniaci. Priuilegium datur.

22. Presidebat tunc temporis regende Aquitanie dux Guillermus uirtute conspicuus et potens armis, in quo militie splendor et fidei mira similitudinis arce conuenerant. Deuotio que in illo obsederat uirile pectus redundabat in pauperes. Consilium fuit illi monasterium construere monachis quorum diligentia colligendis et fouendis pauperibus inseruiret. Desiderio et feruore pennata deuotio ad effectum erumpere gestiebat. Prefixus dies illuxerat, et Berno abbas ducis litteris inuitatus presentiam suam intulerat curie triumphanti. Festiuo conuentui  sacerdotalis non deerat multitudo: cum incertus numerus optimatum et procerum frequentaret palatii uastitatem in facie omnium. Dux Guillermus aperit consilii sui modum, et in auribus assistentium sue deliberationis exprimit qualitatem: Concepisse se animo nudam et simplicem uoluntatem, que si eligendi opere uestiatur, uite premiis non carebit: mysterium consilii sui esse, ut monasterium construat in fundo suo, in quo monachi Domino seruientes, sibi pro temporis huius expensis subsidia mercentur eterna. Dominum erga se aperuisse diutius manum suam, et ex dolio benignitatis beneficiorum copiam instillasse. Excepisse alios sepenumero mala pro bonis; se frequentius et pene semper de bonorum uberius parte sumpsisse. Fines suos, operante Domino, distensos ad miraculum, dilatatos terminos ad stuporem, et sibi prospera molienti prosperius successisse. Munificentieque tanta dederat affluenter, responsum operis amodo reponendum. Bonum esse ordinem, ut post curam corporis rerum affluentia  ministratam, sua quoque anime redemptio non negetur: bonum esse ut non omnia caro insufficiens consumpsisset, sed ad solatium necessitatis extreme sibi aliquid gaudeat reseruasse. Fauor episcoporum et totius curie assensio prosequitur et attollit principalis consilii pietatem. Dux Guillermus Bernonem abbatem in oculis omnium aduocat, et in manu eius Cluniacam uallem cum adiacentiis que in territorio Matisconensi alodii iure possederat, solemni donatione reponit. Testamentalibus etiam litteris premissam donationem et ab omni persona tam ecclesiastica quam mundana quietissimam libertatem priuilegii more consignat. Acceleratur opus, fundamenta iactantur, edificia conficiuntur ut desiderii sui post tempora longa complendi uel initia unius aspiciat. Bernonem abbatem, quoad uiueret, futurum Cluniacensi cenobio constituit prouisorem; quo sublato liberam esse monachis facultatem quemcunque uellent idoneum regulariter subrogandi. Acta res est  publice septimo Idus Septembris apud Bituricum, in conspectu episcoporum et procerum, quos ad sua negotia terminanda principis dignitas inuitarat.



Monasterii initia sub Bernone, et libertas.

23. Anno ab Incarnatione Domini nongentesimo decimo, gloriosus dux Aquitanorum uenerandis apostolis Petro et Paulo uenerabile construxit monasterium in ualle que dicitur Cluniaca, ibique uenerabilem Bernonem designauit abbatem, cuius cenobii plenam et integram libertatem et egregius fundator eis in ipsis posuit fundamentis, et felicis memorie Gregorius  septimus, Urbanus secundus amplissimis priuilegiis firmauerunt. In quo moueri se dicunt deuotissimi susurrones, qui iacturis episcopalibus uerbi gratia condescendunt, secularibus et diuinis rationibus obuium esse dicentes, quod pontificales ecclesie diecesaneis ecclesiis sibi subditis sui iuris dignitate priuentur. Quibus duo breuiter obiecta  reponimus: bono Christi odore non debere eos mori, ut libertati ecclesie minoris inuideant, nec uento elationis inflari ut iustitie Romane sedis presumptorio spiritu contradicant, bonum quippe esse quieti prouidere bonorum, nisi libeat insanire, non negant, et iniustas esse sedis apostolice sanctiones, etsi peruerse sentiant, proferre in medium reformidant. In primis igitur caueant, ne si ex bono ecclesie moriuntur, non boni et impii esse probentur, in altero uideant ne si apostolicis decretis dissentiant, hereticos esse oporteat qui Romane iustitie non concordant cuius auctoritas principalibus ecclesiis non detrahit, ut ipsi garriunt, sed bene disponit et ordinat honorem suum. Nam in spiritu rectitudinis minorem ecclesiam aliquando maiori subiiciunt, aliquando eam quam subesse contigerat, altiori grauitate  superponit. Licuit illi semper quod licebit, quod nulli alii licuit, uel licebit. Omnes alie filie sunt in matres obtemperantes, non imperantes, uocate in partem sollicitudinis, non in plenitudinem potestatis. Argumento gemino confutatis, non ipsa conclusio sed inductum conclusionis hoc erit, ut inaniter estuantes et illicita susurrantes, deinceps conquiescant, et ulterius non loquantur. Nunc ad actorem libertatis nostre beatissimum patrem nostrum Odonem humilis recurrat stylus.



Factum de micis.

24. Legitimum fuerat in Balmensi ecclesia, et quasi pro iure seruabatur in loco, ut micas illas que discumbentibus superessent, singuli fratrum diligentius collectas exciperent, ne fragmenta benedictionis negligentius deperirent. Contigit die quadam ut beatus uir ad mensam sedens tanta dulcedine lectionis traheretur, ut quia ad celestis harmonie sonum in quemdam raperetur excessum, ante positas micas  sibi oblitus fuerat pro consuetudine suscepisse. Finis lectionis eum reuocauerat ab excessu, cum ipse uidens se antepositas micas expauit. Excipere eas pro consuetudine non licebat. Quid aliud faceret non inueniens, micis pugillum impleuit. uersu  dicto, pro negligentia satisfacturus abbati, et eius in testimonium reatus sui communi presentie illaturus, exeuntium de oratorio pedibus sanctus aduoluitur: animaduersum est eum in aliquo deliquisse. Ductus in presentiam abbatis sui, culpam prostrato corpore confitetur, porrigit manum, et negligentie signa daturus pugillum aperuit. Quod dictu quoque minus credibile uideatur, micas ostensurus protulit margaritas. Extra se facti qui aderant, rei cognita ueritate negligentiam mutari miraculo diuinis uocibus insonabant. O mutatio dextere, sed Excelsi! In manu Odonis uilia queque et minima uertuntur in pretium, et minutie fragmentorum in pretiosos lapides formantur. uere iustus et multe gratie apud Deum,  qui dum se conatur ostendere negligentem et reum, iustus et innocens teste miraculo comprobatur. uirtus humilitatis eius expiat in eo culpam, purgat reatum, et fragmenta nullius pretii in admirabiles margaritas mirabili nouitate transformantur. Quod miraculum duo nobis innuit non spernenda, et benedictionis reliquias colligendas ne pereant, et uiri beatissimi sanctitatem successuris seculis predicandam. Ipse autem uir Domini contemptor temporalium et appetitor egregius futurorum, ne in presenti eum aliqua remuneratio glorie sequeretur, transferebat in alium quod suum erat. Suppresso quippe nomine personam alterius sue rationis titulo proponebat, et uolente Deo quo studiosius euitauit, ne patrator miraculi crederetur, eo factum est ut in facie omnium operis huius actor clarissimus haberetur. Abbas uero premissas ad miraculum margaritas aureo textui iussit affigi, ne tante nouitatis memoria casu aliquo deleretur.



Parentes ad monasticen conuertit.


25. Nature uiolentia cogebatur, ut parentibus quos periculis mundi huius reliquerat innatantes, debitum sue uisitationis offerret. Querens licentiam impetrauit, et accepta benedictione profectus est. Direxit Dominus iter illius, et tantam contulit efficaciam uerbis eius, ut primo collocutionis occursu patrem monachum  faceret, matrem uero monalium numero traderet sociandam. uirginem quoque cuiusdam hospitis sui filiam cum precibus eius, lacrymis sese expedire non posset, laudabili furto collegit et rapuit, et sue uirginitatis primitias Domino dedicantem moniali proposito consignauit. Ita uirtutis  minister et gratie, ubicunque opportunitas se prebebat, religionis profectibus et pudicitie delectabatur augmentis.



Sacerdotio initiatur. Libros tres condit de sacerdotio.

26. Intuens Berno abbas in uiro Dei uirtutum copiam, abundantiam gratiarum, dignum eum altiori gradu pronuntians, decernit officio sacerdotis sacris altaribus ad promouendum. Reclamantem pro uiribus et nolentem extrema obedientie necessitate compellit. Aduocato Bisuntinensi  archiepiscopo et solemni consecratione premissa, sacerdotis induit dignitatem. Diem consecrationis eius insecuta nox fuerat, in qua uir Domini post quietem euigilans, et sue consecrationis nec memor, stolam sacerdotalem collo suo reperit circumflexam. Timore diriguit, et tanto uerecundie rubore suffusus est, ut ipsum claustralis ostii per multos dies reuereretur ingressum. In graue etiam lamentum se dedit, et oculis  suis non parcens, quia sinistrum ei aliquando accidisset, soluebatur in lacrymas. Tandem occurrit occasio, ut mitteretur ad episcopum sue promotionis actorem. Cui secreto loquens, ei meroris sui causas aperuit, et inuectionem Ieremie in sacerdotes repetens, quia graue sacerdotii pondus est, mira eloquii facilitate disseruit. Rogatur ab episcopo, ut ea que ibi dixerat, uel quecunque meliora occurrerent, in libri seriem coaptaret. Tribus libellulis opus iniunctum explicuit; ubi spiritus eius bonus in tantam plenitudinem ueritatis erupit, ut Ecclesia libros illos legendos cum amore suscipiat, et omnino gaudeat se legisse.



Berno successores designat: Guidonem Balme, Odonem Cluniaci.

27. Interim Berno abbas annosa senii grauitate deficiens, exitiali etiam languore correptus decubuit. Urgebatur duplici molestia, egritudinis et etatis,  atque ad tollendam de medio uitam eius morbus et senium in eodem corpore compugnabant. uicinos adsciscit episcopos, consilii uiros inuitat, quorum prudentia et responsis et sibi consulat iam migranti, et filiorum prouideat discipline. Cum magno gemitu et multis lacrymis deducens in publicum annos suos, preteritum uite sue in negligentia et torpore se inaniter consumpsisse conqueritur. Se fuisse abbatem nomine non merito, officio non uirtute; se infructuose et diu locum regiminis occupasse. Inde se damnationis obnoxium tormento, quia locum pastoris mercenarius, locum innocentie reus implens, dignitatis officium indignis actionibus ministrasset. Spem superesse remedii, ut dum sue libertatis est animus, abrenuntians cathedre pastorali, sedem prelationis euacuet, et locum tribuat meliori. Id se optare, id omnimodis se precari, ut ad curam spirituum, ad regimen animarum, submoto infructuoso et sterili, dignior et magis idoneus subrogetur. Pudica  libertas ecclesie prouideat pudicitie sue custodem, qui eius puritati meritorum et uirtutum integritate iungatur. Eligat sibi patrem casta deuotio filiorum, cuius sobrietas imitationem, doctrina informationem, magisterium pariat disciplinam. Ipsi sibi preficiant ducem, ipsi sancti preceptorem instituant, sub eius imperio floreat uirtus, reuirescat honor iustitie, et censura totius ordinis recalescat. uerumtamen nisi a communi sensu eius sententia dissentiret, uideretur sibi ut pastoralis sollicitudinis magnitudo partiri deberet in duos, quorum alter in altero conquiescat, et neuter ponderis intolerantia suffocetur. Et ecclesia quidem Balmensis pro consuetudine habeat sponsum suum, Cluniacensi uero filie, iam  aduite, iura matrimonii non negentur. Probant singuli quod dictum erat, fauent omnes, et in sapiente uiro ueritatem consilii admirantur. Sacerdotes qui aderant auctoritate, filii supplicatione contendunt, ut ipse ad nutum suum quos idoneos uiderit eligat, et geminum matri ac filie constituat prouisorem. Ipse qui melius probauerat subditorum spiritus an Dei essent, uerius poterat indicare quis tanto officio dignus esset. Certum enim fuerat apud eos, eum cui tanta uirtus erat consilium ministrandi, ad faciendum quod dixerat spiritu sapientie non carere. uictus senior sacerdotum reuerentia et precibus filiorum, Guidonem uenerabilem nepotem suum Balmensis ecclesie fecit abbatem; Cluniacensi autem cenobio sanctum prefecit Odonem, Deo pro nobis melius operante, ut domus gratie et uirtutis, toto orbe postmodum dilatanda, in primo pastore suo sanctimonie fundamentum et religionis exciperet firmitatem.



Odonis promotio profectus materia.


28. Assumptus Odo in abbatem, fecit sibi promotionem illam profectus materiam, non defectus, occasionem glorie, non ruine. Loco ceteris preeminens, sed gratia humilitatis inferior, prelationis officium merito potius et uirtute, quam nomine siue potentia Deo carissimus exercebat. Non ad honorem sublimiores gradus attingens, sed ex uertice prelationis sue ad infima et humillima sese deiiciens, carismata meliora de die in diem apprehendere nitebatur. Dominus autem qui in conspectu suo direxerat uiam eius, ut in conspectu quoque hominum mirificaret, et clarum quoque faceret seruum suum, dignanter apposuit operari mirabilia et preclara per ipsum.



Aedificia promota opitulante S. Martino, cuius patrocinium ibi uiguit per annos 200. Ecclesie dedicationi necessaria ut suppleta.

 29. Cum in exstruendis regularibus officinis diligentiam suam insumeret beatus Odo, solatia sumptuum defecerunt. Exinanitum omnino erarium paupertatis, quid in manus largissimi datoris refunderet non habebat. Aestuabat animus beati uiri, et anxietate duplici torquebatur, dum et operarios irremuneratos dimitteret, et ceptum opus intermittere uerebatur. Nec tamen in diffidentiam est elapsus, sed ad nota recurrens presidia, ex thesauro bonitatis diuine stipendium benedictionis exspectat. Octauus dies a transitu beati Martini more ecclesiastico colebatur, nocturnas Laudes fraterna deuotio persoluerat, cum idem abbas ad stratum rediens, lectulo se recepit, et euanuit in soporem. uidet in somnis uirum personalem, matura canitie florescentem, stola etiam puriore uestitum: qui uirgam episcopi manu gestans, pluuiali pallio utebatur. Inquisitus cum reuerentia quisnam esset, episcopum illum se esse, cuius festiuitatis celebraretur octauum, asseruit. Cepit etiam circumducere  oculos in structuram, et posita edificia qua ratione sederent uicinius intueri. Conuersus demum ad eum qui sese eminus prospectabat, uidebatur iniungere, ut ex precepto ipsius ad consummanda edificia que cepta erant, fratrum suorum industriam excitaret: nec sibi sumptus crederent defuturos, quia ipse eis ad conficiendum opus sufficientes ministraret expensas. Roma quippe rediens, per Gothiam et Aquitaniam transitum facturus erat, unde illis benedictionem remitteret copiosam. Expergefactus abbas, uisionem quam uiderat fratribus retulit, non omissa quam consueuerat cautela nominis supprimendi. Leti fratres de promissione Martini, super uisitationis illius beneuolentia circa eos maiori letitia triumphabant. Nec distulit bonus promissor, sed sponsioni sue uicinam subintulit ueritatem. Intra breue siquidem spatium temporis, allata sunt fratribus de Gothia circiter tria millia solidorum. Ipsa quoque successio seniorum uirorum Cluniacensium que peruenit  usque ad nos, uoce libera referre solet, uix autem nunquam deinceps pertransisse sui procuratoris octauam, quin aliquid benedictionis in eos ex Martini beneficio redundasset. Ita per ducentos fere annos optimus prouisor noster et in Cluniacensem ecclesiam ostendit gratie sue ueritatem, et circa suum alumnum Odonem, cuius meritis uiuimus, amoris sui plenitudinem declarauit.

Cluniacensis ecclesia iam perfecta, suisque partibus absoluta, consecrationis gratiam postulabat. uir Domini sacerdotem episcopum, qui ecclesiam dedicare deberet, inuitat. Rogatus episcopus, sicut moris diuitibus esse solet, ut stipatis lateribus gloriosius semper incedant, suam secum copiosam adduxerat clientelam. Concursus uberior et episcopalium insolentia ministrorum exigebat abundantes et splendidos apparatus. Recens abbas, et uallis aride minus culta barbaries, delicias quas hominibus delicatis apponerent non habebant; anxietas et uerecundia  beati uiri animum distrahebant. Refert tamen anchoram spei sue ad Dominum, cuius munificentia seruis suis aliquid deesse non patitur. In crepusculum dies consecrationis eruperat, cum immanis aper proximam siluam egressus, ad monasterium cursu integro pertendebat. Custos ecclesie bestie illius feritate turbatus, intra ostium se recepit, quod post se clausum admotis repagulis obserauit. Aper autem deposita feritate, et quasi domestico spiritu mansuescens, ecclesie portas obsedit, ianuam pede pulsat, et foribus perseueranter assistens, suo more loquendi aditum precabatur. Interim episcopalis familia lectis excedens, dum ad officia diuina contenderet, iacentem ad portam ecclesie aprum incurrit. Insurgunt pariter, acclamant omnes, et uicinis domibus fustibus copulatis, ultro se offerentem belluam morti addicunt. Cuius carnes artificio coquorum preparate, et deliciis episcopalibus satisfecerunt, et abbatis uerecundie mirabiliter subuenerunt.



S. Odonis caritas in pauperes.


30. Quia Deum timentibus nichil deest, nunquam defuit beato uiro, unde et fratrum curam gereret, et miserorum inopiam subleuaret. Afflictorum pauperies quasi quidam caminus erat illi, in quo ad pietatem et miseriam illius uiscera conflarentur. Sicut expetere uidebatur uel egestas in misero, uel possibilitas in sumptu suo, largitatis sue sinum petentibus exsoluebat. Nemo uacuus uacuum illum inuenit: quippe cui precipue fuit in studio supplere uacua, et inania cumulare. Priuata eorum susurria qui eius amplissimam largitatem indiscretam effusionem uocabant, modestie uerbis et exemplis ueterum datis in medium compescebat. Inestimabilis amplitudo cordis illius formabat sibi occasiones et materias largiendi. Omnibus omnia factus, ut omnibus omnino prodesset uotis solemnibus ambiebat.



Romam petens demoniacam liberat.

31. Consuete orationis obtentu aliquando uir  beatus Romam ad apostolorum limina uisitanda profectus est. Alpium iuga transcenderat, cum inter illa prerupta quibus in Italiam fit descensus, mulierem que a demonio miserabiliter uexabatur, offendit. Impleuerat nociuus hospes uiscera mulieris insane, et quasi ex tribunali regio membra inferiora disponens, prout libebat, subiecto mancipio crudeliter utebatur. Condoluit uir beatus tante miserie, et premisso orationis suffragio, captiuatorem excussit, et captiuam mulierem ab inuasione tyrannica liberauit.



Legatus pape egenis ut subuenit.

32. Per idem tempus Leo pontifex Romane sedis apostolice legationis uicem iniunxerat beato uiro, ut inter Hugonem Langobardorum regem et Albertum Romane rei principem bonum pacis componere laboraret. Senam  ciuitatem deueniens legatus pacis, multitudine pauperum qui panis premebantur  inopia, undique cingebatur. Oeconomus uiri Dei qui uictuale marsupium susceperat in sua fide, cum suis sumptibus uix triginta solidi superessent, quasi rei prospiceret commendate, ciuitatem excedens necessitate pauperum se subduxit. Egeni circumuenerant beatum uirum, et ad ostium miserationis eius sublato clamore pulsantes, misericordie ipsius uiscera commouebant. uocatus economus respondere non potuit qui non erat. Intellexit illico uir beatus imprudentem dispensatoris cautelam, et emissa manu pauperibus innuit ut preuium se sequantur. uidens etiam tres uiros personali preditos honestate, qui et communi premebantur inedia, et mendicare non nouerant pre pudore, scutulas baccis plenas, que anteposite illis erant, sub pretii estimatione suscepit, baccis non egens, sed hac arte cupiens subuenire mendicis. Consecuto economo egentibus stipem benedictionis indulsit, et ad uiros quos supra tetigimus, baccas cum pretio retransmisit. Demum conquerentibus expensas uictualium defecisse: Non  deficiemus, inquit, sed sufficiemus ad omnia. Presto est ei et quasi ad manum, de cuius facultatibus pusillanimes spiritus debent animam. Dixerat, et inantea gressum tendens, Petrum habet obuium sacerdotem, cuius oblationem suscipiens, et fratrum fidem modicam roborauit, et conficiendo itineri larga stipendia ministrauit.



uestes suas dat algenti.

33. Negotium iniuncte legationis absoluerat, et per fines maritimos reditum maturabat. uenerat ad locum qui Burianum dicitur, cum ei pauper obuiat semiuiuus. Grauis inhorruerat hiems, et inter Alpes in immensos aggeres niuis excreuerat multitudo. Pauper ueste carens inter horrida montium niuiumque discrimina quo se tueretur munimine non habebat. Substitit uir beatissimus uiso illo, et sociis uie premissis exuit se tunica sua, et pauperem induens, nummorum pretium, unde sue necessitati consuleret,  benignus adiecit. Unus ex sociis qui talium cautissimus discussor erat, reflexit pedem, et pauperem percunctatus, ubi ea nocte mansionem acciperet, cum nullus diuertendi in solitudine locus esset, respondit ad castrum quod dicitur Pastorale sub luce diei se facile peruenturum. Dies uero claudebatur in noctem, et spatium illud itineris quod pauper sub hora una se spoponderat exacturum, toto diei spatio uix ipsi confecerant. Habitudinem et uultum pauperis nec tunc ille de quo dicimus Ioannes aduertere, nec postea  potuit meminisse. Unde illum qui apparuit quiddam maius fuisse quam hominem, uerisimillimum mihi constat.



Bonum pro malo rependit.

34. Cum Langobardorum rex Romam obsidione uallasset, beatus Odo qui ad pacem euangelizandum inter duos tyrannos medium se prebebat, iuxta beati Andree monasterium, quod dicitur ad CliuumScauri,  transitum faciens, submisso capite incedebat. Rusticus iactu lapidis oppetierat uirum Dei, sed clamore circumstantium et obtentu, libratus in eius uerticem iactus euanuit. uir autem Domini denariis acceptis, mutuo munerauit immeritum, Scripture consentiens, ut redderet bonum retribuentibus sibi mala.



Idem prestat in furem. Fratris religio.

35. Aliquando uir beatus Rome orationis gratia tenebatur. uisum est illi ut super equos suos qui in pratensi planitie pascebantur, aliquis ex fratribus ad custodiam poneretur. Nox erat, et equorum prouisores se laxauerant in soporem. Fur aduenit, et ascenso equo insistebat ut elaberetur in fugam, sed meritis Odonis detentus, procedere ultra non potuit. Frater super equos inuigilans orationi uacabat, et maluit equum amittere quam interrumpere precem, uel silentium uiolare. Ubi terris dies illuxerat, fur  inuentus et comprehensus est super equum, abbatis iudicio condemnandus; quem ad se deductum uir miserationis et gratie non solum exemit supplicio, sed etiam laboriosas eius uigilias quinque solidis munerauit.



Medicina ab egris perperam extorta.

36. In Cluniacensi cenobio duo fratres aduersa ualetudine laborabant. Importunius insistentes, cum a beato uiro sumendi potionem licentiam extorsissent: Ite, inquit, et scitote morbum uestrum nulla medicine ratione curandum. Ita factum est, ut et diuturna sibi apponerent medicandi remedia, et usque ad proximum uite finem incurabiles permanerent.



Frater singularitati studens notatur.

37. Nouitius quidam frater initiali feruore succensus, studiis communibus abdicatis, compunctionis et lacrymis uacare decreuerat. Secreto exquiritur a  uiro Dei cur uite communis desereret instituta. Aperit et frater cor suum, et quibus stimulis urgeretur insinuat. Increpat eum senior, et huiusmodi propositum uanitati potius quam iustitie uicinum affirmat. Non deserenda communia propria pro priuatis, sed priuata communibus debere supponi. Ita frater in momento illo spiritum sue compunctionis amisit, ut deinceps gauderet publicis ecclesie consuetudinibus occupari. Post dimidium tamen annum ad precem sancti uiri qui etiam in spiritualibus potens erat, iam dictus frater amissum spiritum se recepisse confessus est.



Ioanni episcopo consecrationem predicit.

38. Nolane ecclesie futurus episcopus Ioannes bis Romam uenerat gratia consecrandi, sed emulorum oppositis grauem bis fuerat repulsam passus. Tandem confusus et apud se erubescens, contulit se ad uirum Dei, replicans ei Romanam sedem sese bis infecto negotio repulisse. Quem uir Domini pie  consolans, ut Romam tertio repetat inhortatur, promittens ei consecrationis gratiam non negandam. Factum est ad uerbum eius, et Ioannes in episcopum subrogatus testimonium dedit Odonem beatissimum prophetie spiritu claruisse.



Agonem suorum celitus discit.

39. Solemnis dies Assumptionis Dei Genitricis illuxerat, et uir Domini orandi gratia monasterium Aduentinum ingressus, ut missam celebrem publice celebraret, Balduini abbatis precibus urgebatur. Respondit spiritus prophetie qui erat in eo, id agere non posse, quia duo ex fratribus eius in extremo positi uite uiaticum prestolarentur ab eo, nuntium presto esse, qui eum ad fraternas exsequias inuitaret. In hec uerba nuntius adfuit; curritur ad sanctum Paulum, uiaticum datur agentibus in extremo. Presentialiter alter ex duobus migrat; alter, seruatus ad uitam, octauo pie sequenti quieuit in Domino.



Nepotem ex Nortmannis oratione liberat.


40. Nortmannorum gens effera Turonorum uastabat prouinciam. Regionem Turonicam uenerabilis Odo subierat, cum ei nepotulus suus, necdum renatus ex aqua et spiritu, cum nutrice sua raptus incursu hostium nuntiatur. Indoluit ex animo, et innocentis animam sine baptismi remedio pereuntem equaliter pati non potuit. Accumbit precibus, insudat lacrymis, oratione Deum interpellat, quietem suo spiritui non daturus, donec ereptum reciperet innocentem. Octo dierum spatio a Turonis hostes abierant, transeuntes fluuium cum captiuis, quem ipsius profunditas euadari siue nauigio non sinebat. Nutrix infantuli spiritum concepit audacie. Infantem sustulit, medias irrupit acies, fluuium sicco pene uestigio pertransiuit, et in triduo iter dierum octo conficiens, beato uiro adductum puerum reportauit; quem susceptum regenerari fecit in Christo, et prece effusa  ad Dominum ut post triduum puerulus migraret obtinuit. O miraculum multis in se nouitatibus admirandum! eadem unius orationis uirtus tria pariter obtinet, ereptionem corpori, regenerationem spiritui, utrique simul salutis perpetue libertatem.



Naufragio subducitur.

41. uice quadam beatus Odo Rhodanum fluuium, qui totus decurrit in preceps, nauigio transmeabat. Equus impatiens equum alterum pede tentauit, sed ictus elapsus in nauim locum illum attigit unde ramus erumpere uidebatur. Percussionis locum dum planius edolare contendunt, ramum funditus absciderunt. Auulso nodo fluuialis incongruentia locum inuenit, et ita nauis exundauit ad cumulum, ut eam enatare, nec submergi miraculo proximum non negares. uir Domini stabat immotus, et quod eius meritis cymba staret, ipsius constantia testis erat. Delata est ad portum nauis, et omnibus emissis ad terram, auctor salutis eorum Odo ultimus egressus.  Nauis destituta presidio, quo salua erat, uirum Domini sensit abesse, elementi naturam secuta disparuit, et submersa in momento intuentium oculis se subduxit. Sic enim ratio postulabat, ut cuius imperiis cetera queque fauebant, eidem reuerentie debitum flumina non regarent.



Item precipitio.

42. Per Appenninas Alpes beatus Odo aliquando iter agebat. Tantus ibi niuium cumulus superexcreuerat, ut transire uolentibus strata uie publice non paterent. uir Domini horrendum ingressus periculum, cum post meridiem totus mons ille tetra caligine densaretur, in manus Domini se commisit. Preibant socii: solus ex more uir Domini sequebatur. Repente equus, cui insederat, obliquauit, et continuo discerpendus in immane precipitium pedes dedit. Remisit habenas uir Dei, palmas erexit in celum, et inuocato nomine Domini, de celo auxilium precabatur. Nec defuit celeste adiutorium supplicanti.  Inter brachia uiri Dei subito ramus apparuit, cui tandiu innixus est, donec precedentes eum uocibus reuocati, ipsum ex horrore illo periculi incolumem sustulerunt. Disparuit illico ramus ille qui prius apparuerat, et equus ille cui insederat nusquam inuentus est.



Latrones conuertit.

43. Diuersis ex causis uarios labores itineris subiens uir beatus, huc et illuc urgentibus uite negotiis discurrebat. Contigit ut die quadam quadraginta latrones irruerent super eum, qui ad tollenda spolia et discerpendos homines tanta rabie ducebantur, ut nemini parceret eorum immanitas. Qui ceteris preerat, et fuerat maior in scelere, uibrauit oculos in seruum Dei, et in eo uultus reuerentiam et orandi frequentiam admiratus, compunctus spiritu ad misericordiam maior inuentus est. Deinde conuersus ad socios: Nunquam, inquit, huiusmodi  homines recolo me uidisse. Non cederet nobis in prosperum, si in eos aduersum aliquid moliremur. uir enim est inter eos multe reuerentie et splendoris, quem celestibus armis uideo circumseptum. Ad hec uerba cum ceteri nullatenus a suo furore mitescerent, et uirum sanctum occidere, sociosque illius in predam trahere minarentur: Non, inquit, ita fiet, nec capillus ex eis cadet in terram, nisi prius gladiis me petentes uitam meam cum sanguine fuderitis. Sic ait, et sociis huc illucque dispersis, ipse sancti pedibus aduolutus, sceleri suo deinceps finem imponere se promisit.

44. Alius tunc latro corde compunctus, cum a beato Odone post repulsas innumeras in monachum susceptus esset, ad custodiam cellarii deputatur. Qui post tempus tactus molestia corporali, extremo spiritu ducebatur; confitetur uiro Dei quod in monachatu deliquerat. Nudo pauperi tunicam suam sine licentia se dedisse, funem subductum cellario  circumfigasse se uentri suo non sine lacrymis protestatur. Nocte preterita sibi per uisum personalem dominam astitisse, que misericordie matrem se uocans, tertia sequenti die eum pronuntiauit migraturum. Stupefactus uir Domini manum immisit, funem circumuolutum carne et sanie simul auulsit, Deumque mirabilem predicans in latrone, tertia die defuncti fratris exsequias celebrauit.



Liber intactus a pluuia.

45. Rome apud beatum Paulum, ut libello, quem de uita beati Martini Postumianus et Gallus ediderant, correctoris manum apponeret, abbatis precibus pulsabatur. Assensum dedit, et insistens operi destinato, obscura loca glossis appositis deducebat in lucem. uespertina synaxis reuocauerat eum a studio, et liber in claustri angulo derelictus sequente nocte pluuiam, que in domo illa copiosius exundauit, tanta equalitate sustinuit, ut margine uix contacta incorrupta littera permaneret. Adnimaduersum  est sequenti mane enatantis in pluuia, sed intacti libri miraculum, et aliorum quidem fauor in Martinum erupit, alii uero miraculum Odonis meritis ascribebant. Nos autem hoc signum utrique pariter assignamus, ut et Martini prouidentia seruauerit codicem uite sue, et Odonis uirtus effecerit, ne liber pereat commendatus.



Odonis pietas in sanctum Martinum.

46. Quid deuotionis habuerit sanctus Odo, quanto amore incaluerit erga Martinum, uix aut difficile dici potest. Tota mens eius, tota affectio ex Martini gratia dependebat; ipsum sibi patronum fecerat, ipsum elegerat preceptorem. Martinum uerbo sonabat et opere, et ei indifferenter adherens, indiscreta miracula sepe cum eo uisus est operari. Ad cuius memoriam ampliandam, et amorem fidelibus inserendum, solemnes illas antiphonas in transitu beati Martini dicendas ipse composuit, que fere per omnem  Ecclesiam celebri tripudio frequentantur.



Monachi insolentis mors subita.

47. Fama religionis, uirtutis et fidei, que mirabiliter claruerat in Odone, dilatabatur ubique, et ampliabatur in dies. Conferebant se ad eum monasteria monachorum, que a sui propositi rigore defecerant, ut per eum ad integritatem uite et discipline ordinem formarentur. In quodam ex monasteriis commendatis ipse cum suis aduenerat; uesperascente Sabbato regulare mandatum ex consuetudine parabatur. uidit unus ex fratribus loci illius de sociis Odonis unum, calcearia sua ex Cluniacensi traditione lauantem. Indigne tulit, et spiritum elationis in blasphemie uerba resoluens, cum ibi omnia fierent in silentio: Num, inquiens, ablutionem sotularium Benedictus unquam aut fieri uoluit, aut precepit? Cumque frater, cui hec dicebantur, signo humili responsum daret, ille crudeliter efferatus, conuiciis lacessere, et maledicta cepit euomere in  insontem. Sequenti capitulo, cum eum argueret super hoc uir beatus, et ille impatientius responderet, quia dies Dominica erat, procrastinauit sententiam, ne in die letitie aliquis tristaretur. Dominus autem, quem ille in seruo suo non timuit prouocare, suam minime distulit ultionem, et contemptorem illum officio lingue priuans, tertia dehinc die sine confessionis remedio lamentabili morte damnauit.



Item aliorum.

48. Quisquis contra uoluntatem Odonis aliquid presumpsisset, suum illico sentiebat excessum diuina ultione multari. Frater quidam cum sine licentia sanguinem minuisset, uir beatissimus egre tulit, presumptorem illico pena secuta est, et uena inordinate decisa ita dirupta est, ut nullo medicamine curari posset, donec frater spiritum exhalauit. Alius apud sororem suam cum assari carnem preciperet, eam urgente ingluuie non exspectans, particulam  prunis iniectam et minus coctam auide momordit, sed morsum nec in se traiicere, nec reiicere ualens, infelicem uitam misera morte finiuit. Alius gallinam, quam ipse occiderat, sibi appositam nimia gulositate tentauit, sed buccellam glutire non ualens, miserum uiuendi finem excepit.



uiuarium ad pisces obtentum.

49. In loco qui dicitur Suppentonia, monasterium sibi commendatum exceperat beatissimus Odo. Fratres admonuit, ut, uite ordine custodito, secundum regulam ab esu carnium abstinerent. Cui cum fratres opponerent, pisces apud eos inueniri non posse, meritis beati uiri uiuarium piscium formauit eis diuina pietas in hunc modum. Torrens exiguus defluens per illam uallem que monasterio subiacet, dum non inuenit exitum, montibus sibi oppositis collectus in lacum, uiuarium effectus est. In quo uno die miseratio duo preclara fecit, dum economi laborem minuit, et fratribus murmuris occasionem  exemit.



Floriacense monasterium reformatum.

50. Floriacense monasterium, in quo sanctum Benedictum quiescere celebris habet opinio, penitus a cultu religionis exciderat. Defecerat ibi uirtus: iustitia recesserat de loco illo in tantum, ut etiam beatus Benedictus relinquere sedes illas, et alias se conferre nocturnis uisionibus et diurnis manifestationibus monstraret. Quod prudenter aduertens uir nobilis Elisiardus, datum sibi manu regia monasterium Floriacense Odoni beatissimo tradidit regulariter ordinandum. Qui in manu forti episcoporum et procerum illuc adueniens, cum ei per triduum aditus negaretur, tandem solus intrans, presentem se obtulit, et ex sola humilitatis specie quam gerebat, turbulentam insaniam monachorum domesticam reddidit et quietam. Pene omnes eius pedibus aduoluti, ut eis preesse et prodesse uir Domini dignaretur intensius obsecrabant. Ita omnibus plena  honestate compositis  filiorum animos adhuc rudes diuinis institutionibus exercebat.



S. Benedicti ibidem festum et presentia. Ieiunium ad missam indictum.

51. Dies erat, in qua beati Benedicti festiuitas uotiuo concursu et celebri frequentia populorum publice colebatur. Intererat numerosa languentium multitudo, qui morbis diuersis et uariis molestiis aggrauati, ad beati Benedicti suffragia promerenda confluxerant. Beatus Odo, qui toti cenobio abbatis preerat dignitate, solemne sacrificium oblaturus ingreditur. Ponit edictum, ut uniuersi qui aduenerant, et precipue morbis oppressi, ieiuni sacrificiis interessent. Ingressis omnibus ad mysteria diuina suspensis hymnum angelicum Gloria in excelsis Deo uenerabilis abbas imposuit. Concutiuntur ingenti strepitu fores ecclesie, sere soluuntur, munimenta  disiecta resiliunt, lampades accenduntur, calamitosi et languidi sospitate integra conualescunt. Fit terror in populo, stupor subitus omnes inuasit, et Odone interprete beati Benedicti presentiam adfuisse cognoscunt. Tanta fuit deuotio, tantus gratie feruor omnium corda repleuit, ut fere nullus a lacrymis temperaret. O dignitas! celestes animos tanta sibi nouitate concilians Benedictus pater, qui de loco illo sese promiserat migraturum, Odonis gratia reuocatus, signa dedit idonea se uenisse. In quo facto Odonis meritum purius elucescit, qui abundantia uirtutis sue, et filiis abdicatis Benedictum in gratiam reformauit, et tanta morborum uarietate depressis celeste leuamen obtinuit.



Epilogus.


52. His et aliis magnis operibus seriem uite sue continuans beatus Odo, multis et necessariis argumentis, et Deo carissimus, et apud homines honore colendus et gratia comprobatur. Ita quippe uixit, ut ei uiuere Deus esset: tanta operatus est, ut per eum et in eo Deum operari dubium nulli esset. De quo plurima dicenda restarent, nisi fastidiosa prolixitas prohiberet. Plurima enim operatus est, quam nostre relationis ordo contineat, que uel ipse suppressit, ut gloriam fugeret, uel humana diligentia pretermisit, ne notam superstitionis incurreret. Pauca que diximus, et beato uiro ad gloriam, et nobis sufficiant ad exemplum.



Odonis morbus Rome, reditus Turonos, uerba extrema, obitus et sepultura, annus mortis.

53. Beatissimus Pater Odo, plenus dierum et uite, inter exercitia sanctimonie et uirtutis consummauerat cursum, et uitam deduxerat temporalem. Aderat  tempus, dies instabat, in quo sublatus de exsilio et erumna, incolatum patria, laborem requie, miseriam gloria commutaret. Rome positus acri febre corripitur, et inter acutos ignes seuientis accessus, innocens et reus Dei, duris passionum molestiis agitatur. Alii interpretantur ad libitum, presentem dolorem successure salutis gaudio temperantes. Ille hoc genus solatii egre ferens, se in proximo nuntiat dissoluendum. Tangitur precordiali memoria Martini sui, cuius amorem et gratiam fere cum ipso lacte carnis meruerat ebibisse. Martini sepulcrum uisitare disponit, ut cui uixerat, etiam moreretur; et cui dedicauerat spiritum, exuuias carnis et cineres consignaret. Adest et in uisu persona conspicabilis, celestis glorie preferens candidatum. Insinuat tempus sue uocationis instare, sed Martini precibus illud differri: resumat spiritum, uires exacuet, iter acceleret; ubi se presentem dederit preceptori, diuturnis eius laboribus quies dabitur et corona. Signa secuta  sunt uisum, ut fides accederet uisioni. Fit remissior egritudo, sanctus animo magis quam corpore conualescit. Aggressus iter in festo beati Martini Turonis adfuit, et diem letum ex obitu beati pontificis geminata letitia reddidit clariorem. Gaudio et lacrymis detinuit diem illum, et uiuam hostiam immolans semetipsum, ad horam sue discessionis ad Dominum suspenso desiderio aspirabat. Dies quarta post festiuitatem illuxerat, cum rediuiua febris incaluit, que uirum Domini compulit in extrema. Fratres euocat, monasteria sibi commissa disponit. Cluniacense cenobium Deo, qui eius fundator fuit et exstruxit, consilio  commitit. Capellam solummodo suam ad misse celebrationem retinuit, Cluniacum cetera retransmittens. Filios suos qui assistebant ei, ut in Deo proficerent exhortatur: lacrymas eorum et suspiria compensatione sequentis glorie temperabat. Martinum sua mente referens, ore sonans, uerbis ingeminans, illud familiarius inculcabat: Tu  Christe, parce redemptis. Tandem manum benedictionis emisit in filios, et astantibus ultimum uale dixit. Ita spiritus ille felix spirituali munitus uiatico, quartodecimo Kalendas Decembris, corporis mole deposita, liber excessit ad celum. Sepultus est autem in ecclesia beati Iuliani, quam ipse a fundamentis construxerat: ubi Dominus quanta sit ab eo gloria coronatus, quanta apud homines reuerentia excolendus, signis perspicuis declarauit. Migrauit itaque gloriosus Pater Odo anno ab incarnatione Domini nongentesimo quadragesimo  quinto, ordinationis sue octauo decimo, apud urbem Turonorum, regnante Domino Iesu Christo, cui est honor et gloria in secula seculorum. Amen.





SANCTI ODONIS ABBATIS CLUNIACENSIS II MORALIUM IN IOB LIBRI XXXu  , Primum e uetere ms. eruti ac in lucem editi studio et diligentia domni Martini MARRIER monasterii S. Martini de Campis Parisiensis, eiusdem ordinis monachi professi






LECTORI.

 Sanctissimi Odonis Cluniacensis nostri antistitis secundi opus in Iobum habenti in publicum edere, illud breuiter de sensibus quibus sancta Mater Ecclesia catholica sua sensa conceptusque suos non uno modo suis aperire, enucleare, eosque docere solet, ea potissimum ratione perstringendum est, quod instar Magni illius Gregorii suum hocce scriptum Moralium titulo donauerit, in quo preter moralem, allegorico, typico, tropico, mystico, et aliis id genus utitur sensibus. In ipsa igitur Scriptura sacra octo numero sensus precipue commendari propriissimis locis comperiuntur, scilicet: litteralis, uel historicus; allegoricus, uel parabolicus; tropologicus, uel etymologicus; anagogicus, uel analogicus; typicus, uel exemplaris; anaphoricus, uel proportionalis; mysticus, uel apocalypticus; et ultimus boarcademicus, uel primordialis. Quorum exempla et loca sequuntur. Et ut melius intelligantur, ex uno loco Scripture pro omnibus est etiam necesse illos confirmare, expresso eiusdem Scripture testimonio ex  aliis locis. Locus igitur ille in quem nobis sunt isthec  omnia exempla reducenda, est Pauli ad Galat., Iu, ubi dicit: Hec autem dicta sunt per allegoriam. Iam ergo ex illo loco duos habemus sensus expressos, primum litteralem, secundum allegoricum. Est autem allegoria perpetua et continuata parabola, quando scilicet unum dicitur, et aliud intelligitur. Illi duo sensus probantur ex tertio Ioannis, ubi dicit: Scrutamini Scripturas. Est enim ibi commendatio sensus litteralis. Allegoricus autem probatur ex plerisque prophetarum et euangelistarum locis, ubi dicitur: In parabolis aperiam os meum; et: Non nisi per parabolas loquebatur eis. Ergo apparet illos iam duos sensus contineri in Scripturis. Tertius elicitur ex eodem loco, uidelicet sensus tropologicus, ubi dicit: Nos esse filios libere, ut sicut Isaac fuit heres Abrahe, ita etiam nos simus heredes promissionis. Est enim tropologia comparatio quedam moralis ante actorum superioribus temporibus ad nostra usque tempora, ut similiter agamus. Et uno uerbo, tropologia est discursus morum. Confirmatur iste  sensus , ubi dicit Apostolus: Sicut protulimus  imaginem primi hominis Adam, ita nobis secundi Adam noui hominis uultus referendus est. Sequitur ex eodem loco sensus anagogicus, id est, sensus reductiuus a terrestribus ad celestia. Continetur ubi dicit esse Isrelem Dei, et Isrelem carnis, id est, ut sicut filii Abrahe illius heredes fuerunt secundum carnem, in obtinenda terra quam promiserat illi Deus, ita etiam filii Dei erunt heredes regni sui secundum spiritum in obtinenda promissione uite eterne, que est terra uiuentium. Confirmatur iste sensus ab apostolo Paulo , ubi dicit electos Dei fore glorificandos. Quintus sensus est typicus. Ex hoc ipso loco, id est, in persona una, alius persone representatiuus. Ita autem se habet. Sicut Abraham habuit duos filios, ita Deus, cuius Abraham fuit typus, habet duo federa spiritualis contubernii cum hominibus, ex quo nascantur liberi diuersi, secundum fedus legis, serui, quorum typus fuit Ismel, et illius soboles perpetuo seruiens;  et secundum fedus Euangelii nascuntur liberi, quorum typus fuit Isaac, et sue propagines libertate pietatis donate in regnum Dei. In quo etiam successit alter typus suimetipsius cum Deo, Iacob cum electis, Esau uero cum reprobis. Confirmatur iste sensus a Christo Domino, ubi dicit de Ioanne Baptista: Si me uultis recipere, ipse est Elias. Atqui non erat Elias nisi typicus, nam reiicienda est metempsycosis Pythagorica, qua opinione falsa laborabant etiam aliqui ex Iudeis. Sed ideo est typicus Elias, quia in spiritu et uirtute Elie, hoc est eadem qua Elias, reparauit populum per baptismum suum, ad excipiendum Messiam suo tempore. Sequitur sextus anaphoricus  sensus, qui est relatiuus temporum, ut qualia fuerint tempora sub Isaaco et Ismele, talia sint sub Ecclesia et Synagoga, et ut Ismel persequebatur Isaacum, ita Synagoga insectetur Ecclesiam. Probatur iste sensus a Domino, ubi dicit: Cum uideritis abominationem desolationis stantem in loco sancto, etc., sicut predictum est a Daniele. Ostendit enim his uerbis talia futura tempora. Superest mysticus. Sensus ille est totus diuinus, et in hoc etiam loco continetur in ratione libertatis glorie, que cum nulla re humana aut creata omnino comparari potest. Mysticus autem idem est atque ineffabilis, in quo declaratur non posse id concipi intellectu humano, nedum angelico. Quia quodcunque concipere potest homo in intellectu, simul et effari ualet sermone. Probatur autem absolute, ubi dicitur apud Isaiam: Non potest ascendere in cor hominis, quod Deus preparauit diligentibus se. Ultimus sensus boarcademicus, id est, quo ipsa principia rerum comparantur cum  beatitudine eterna, et tota dispensatione salutis, ueluti loquendo de regno Dei quod omnia sint ad Deum ipsum, unde manarunt, reditura. Probatur iste sensus apud Iu Esdram XIII, ubi dicit in comparatione electorum Dei esse aurum ex puluisculo et glebula in uisceribus terre, quia que optima sunt ualde rara creauit Deus. Sed iste sensus est tantum usitatus apud Iudeos cabalistas. Alii sensus sunt celebres in doctoribus: litteralis in Hieronymo, allegoricus in Gregorio, tropologicus in Ambrosio, anagogicus in Augustino, typicus in Basilio et Bernardo, anaphoricus in Clemente, Petri successore, et mysticus in Nazianzeno.



SANCTI ODONIS PRAEFATIO.


 Cum iuxta capacitatem paruitatis mee sedulo lectioni sacre operam darem, quadam die manibus paruitatis mee liber adhesit, a beato Gregorio editus in historia sanctissimi Iob. Is etenim doctor egregius diuino afflatus Spiramine, atque de fonte potatus superno, ceu rutilans flumen in prefati uiri Historiam diffundens, tanto eam facundo protelauit eloquio, ut ex ea uelut clarificos soles, triginta et quinque ederet libros, quos in codicibus sex arctare decreuit. At dum ego ex his primam legendo percurrerem partem, nimio accensus amore, pellectusque ita est animus dulcedine quadam, ut totum sagax uellet, si posset, mandere librum. Sed quoniam pre ubertate eloquentie prefati uiri, uelut paruulus lacte suetus, illo quo fortes aluntur cepi  deficere cibo. His etenim mirabilis doctor diuinis nimbibus auctus [imbribus auctus], studuit luculento enodare affatu, eaque in exponendo menti occurrentium sententias Patrum. Ex quibus protensis numerosa in prefatam historiam contraxit uolumina, quas nempe norunt quibus sacra non latet Scriptura a sancto uiro Paterio nomine mirabili opere abstractas, propriisque uoluminibus redditas, lucida sibi reposuisse uolumina. Ex quibus et ipse ante biennium in Regnorum libro aggregatis omnibus Patrum sententiis, maxime autem sanctissimi Patris Gregorii, unum quem non puto  temnendum coniunxi libellum. Quapropter fragilitatis sensui, corporisque mei infirmitati, meoque similium utilitati consulens, erexi me contra memet, non fastu arrogantie turgidus, nec superbie spiritu tumidus, uentosis fauoribus nitens incumbere, Deus scit; sed igne lectionis prefate historie flagrans, quam toto nisu memoriter ut intellectam retinere ualeam, laborans, hunc operis parui contraxi libellum. In quo opere nempe nullum meo, ut reor, sensu fuscatum sermonem permiscui, sed eiusdem uenerabilis uiri dicta perlustrans, eas duntaxat diuersorum librorum prolixo sermone expositas, quas supra taxaui, linquens sententias, non abiiciens ut prauas, quas segregatim habeo ut utiles, sensum non meis, sed iam sepe prefati uiri uerbis  expositum, breuiter attraxi, ut potui; atque lectionis cause compendio, unicuique sententie mysticum moralemque sicut reperi, subieci sensum, ne uagans animus dum huc illucque quereret sensum, ut sepe assolet, amitteret intellectum. Libuit etiam primas historie litteras discretionis causa minio scribere, ut dum historia agnoscitur, expositio historie utilius carpatur, ne forte dum a rudibus ignoratur sensus patenter expressus, obscurius implicetur. Ergo teneo sibi illa quibus est facultas numerosa aggregare uolumina, quibus sensus intellectusque uiget, quibus suppetit non tantum  enucleata, uerum etiam in enigmate prolata cognoscere, dum saltem mihi meique similibus concedant  hunc operis exigui penurie causa ceptum meditari libellum.



EIUSDEM PRAEFATIO METRICA.


 Gregorii sancti nitidos percurrere campos
Ut cepi, micuere quidem ceu sidera celi
uerba salutifera, nostros componere mores,
Que norunt, nimium et duras mollescere mentes,
Lumine preclaro et tenebras depellere tetras:
Cuius ab ore fluens fluuius per compita mundi,
Pronesie [Phronesis] pariterque sophie clare refulget,
Lucidior auro, uitro quoque clarior omni,
Mellifluo gustu cuncta redolentia uincens.
O mens flenda nimis, se que subtraxerit istis
Mellifluis undis, celo uenientia linquens,
Et peritura sequens, nulli que profuit unquam.
O si mille forent docte mihi millia lingue,
Mille meumque sonos posset depromere guttur,
Aerea uoxque mihi posset dare ferrea uerba,
 Hac in laude uiri, totus quem concinit orbis,
Ut digna fieri possent que pauca relatu,
Presulis in tanti nitor componere carmen,
Qui meruit cunctos hominum cognoscere sensus,
Et potuit uerbis prauos ostendere mores,
Qui docuit resecare malos de corpore motus,
Et monuit placidos mente recondere mores,
uirtutum reserans fontem et pariter uitiorum,
Hic modice reflexit iter percurrere sacram
Historiam Iobab, cuius per compita mundi
Laus ueneranda nitet, claro quem climate tensa
Ecclesia reboans laudat, hunc arbiter ipse
Ore suo laudans, monuit uenerari per orbem,
Ex qua mirifice ter bina uolumina condens
Tradidit Ecclesie plures distincta libellos,
 Qui seu prata uirent diuerso gramine fulta
Floribus aspersa redolent pulcherrima uisu:
Hinc etenim uiole rutilant, hinc lilia candent,
Emicat hinc rosa, narcissus seu nardus, amomum,
Cum uariis fragrant unguentis balsama iuncta.
Hos ego florigeros cupiens percurrere campos,
Multigenasque mihi perpes decerpere flores,
Extensis manibus nitebar carpere, iamque,
Cum subito stupuere mee ceu marmora plante,
Obriguere manus, cepit pallescere uultus,
Sensus et extimuit * crebra suspiria iactans
uocibus et magnis quasi sub pondere clamans:
Quis, ait, hos hominum poterit percurrere campos,
Aut quis hos poterit flores decerpere cunctos?
Ut stipatus eat, alacerque quiescat in euum.
 Hec mea nec uis est, tantum nec pectoris exstat
Robur, ut eximias ualeam comprendere gazas
Pauper et exiguus, misero de germine cretus.
Magniloqui studeant ista qui grandia poscunt,
Est quibus et sensus fortis, quibus exstat anhelus.
Sufficiant dum parua mihi que uascula possunt
Exigua retinere mea, ne grandia poscens
Amittam modica. Quapropter grandia linquens
Hoc opus exiguum cepi non corde cothurno,
Arbiter hec nouit superus, qui sidera sentit.
Non ergo hoc spernant modici, nec illa supremi.
Hoc teneant habetes, teneant sed et illa sagaces:
Illa sciant iuuenes, discant hoc denique noti,
Illa quidem norunt magnos, hec pascere paruos:
Illa dapes tribuunt, nouit hoc porrigere lacten.



LIBER PRIMUS.



CAPUT PRIMUM.


uERS. 1. uir erat in terra Hus, nomine Iob:---Idcirco sanctus uir ubi habitauerit dicitur, ut eius meritum uirtutis exprimatur. Hus namque quis nesciat quod sit terra gentilium? Gentilitas autem eo obligata uitiis exstitit, quo cognitionem sui conditoris ignorauit. Neque enim ualde laudabile est bonum esse cum bonis, sed bonum esse cum malis. Hinc isdem sibimet attestatur dicens: Frater fui draconum, et socius struthionum. Hec per historiam facta credimus, sed per allegoriam iam qualiter sint impleta uideamus. Iob namque interpretatur dolens, Hus uero consiliator. Quem uero alium beatus Iob suo nomine exprimit, nisi eum de quo propheta loquitur  dicens: »Dolores nostros ipse portauit?«  Qui Hus terram inhabitat, quia in corde populi consiliatoris regnat. Paulus quippe »Christum Dei uirtutem, et Dei Sapientiam« dicit . Atque hec ipsa Sapientia per Salomonem dicit: »Ego sapientia habito in consiliis, et eruditis intersum cogitationibus .« Tropice autem si Iob dolens, et Hus consiliator dicitur, non immerito per utraque nomina doctus quisque figuratur, qui nimirum consiliatorem animum inhabitat, qui dolens de presentibus ad eterna festinat. Cum ergo uidet quam sit eternum quod perdidit, salubre consilium temporale hoc despicere quod percurrit. Unde bene per Salomonem dicitur: »Qui  apponit scientiam, apponit et dolorem .« Sequitur. Simplex et rectus. Nonnulli namque ita sunt simplices, ut rectum quid sit ignorent. Sed eo uere simplicitatis innocentiam deserunt, quo ad uirtutem rectitudinis non assurgunt. Qui dum cauti esse per rectitudinem nesciunt, nequaquam innocentes persistere per simplicitatem possunt. Hinc est quod Paulus discipulos admonet dicens: »uolo uos sapientes esse in bono, simplices autem in malo .« Hinc ueritas ait: »Estote prudentes sicut serpentes, et simplices sicut colombe .« Sed quoniam in rectitudine iustitia, in simplicitate autem mansuetudo designatur, incarnatus Dominus simplicitatem cum rectitudine tenuit, quia nec in mansuetudine districtionem iustitie,  nec rursum in districtione iustitie uirtutem mansuetudinis amisit. Unde ei per Prophetam dicitur: »Intende, prospere procede et regna. Dilexisti iustitiam .« Tropice namque quisquis eternam patriam appetit, simplex procul dubio et rectus uiuit. Simplex uidelicet opere, rectus fide. Sed quisquis in bonis que agit, non retributionem interius, sed fauorem exterius querit, simplex non est. Unde per quemdam sapientem dicitur: »ue peccatori terram ingredienti duabus uiis .« Sequitur. Timens Deum et recedens a malo.---Deum timere est, nulla que facienda sunt bona preterire. Unde per Salomonem dicitur: »Qui Deum timet, nichil negligit .« Sed quia nonnulli sic bona faciunt, ut tamen a quibusdam malis non recedant,  bene postquam Timens Deum dicitur, recedens quoque a malo esse perhibetur. Scriptum quippe est: »Declina a malo et fac bonum .« Et Iacobus: »Quicunque, inquit, totam legem seruauerit, offendat autem in uno, factus est omnium reus .« Sed bene hoc ex Redemptoris nostri uoce dicitur. Iuxta humanitatis enim naturam Deum timuit, quia ut superbum hominem redimeret, mentem pro illo humilem sumpsit. Scriptum namque de illo est: »Et replebit eum spiritus timoris Domini .« Recessit autem a malo, non quod faciendo contigit, sed quod inueniendo reprobauit. Sancta etiam electorum Ecclesia, simplicitatis sue et rectitudinis uias a timore inchoat. Cui tunc est funditus a malo recedere, cum ex amore Dei ceperit iam  nolle peccare. Qui uero timore bona agit, a malo penitus non recessit, quia eo ipso peccat quo peccare uellet, si multe [si multum] peccare potuisset. Sequitur:

uERS. 2. Natique sunt ei septem filii et tres filie.---Sepe ad auaritiam cor parentis ducit fecunditas prolis. Ut ergo beati Iob quam sancta mens fuerit, ostendatur et iustus dicitur, et multe prolis pater fuisse perhibetur. MYSTICE. Quid in septenario, nisi summa perfectionis accipitur? A septenario quippe numero, in duodenarium surgitur. Si enim quatuor per tria, uel tria per quatuor ducantur, septem in duodecim uertunt. In septem ergo filiis ordo predicantium. Unde sancti apostoli, qui Trinitatem in quatuor partibus mundi predicare mittebantur, duodecim sunt  electi. In tribus uero filiabus, multitudo signatur auditorum. Que si et per perfectionem operis nequaquam forti uirtute permanent, fidem tamen Trinitatis cognitam constanter tenent. Possunt etiam per tres filias tres ordines fidelium designari, Pastorum uidelicet, continentium atque coniugatorum. Unde et Ezechiel propheta tres liberatos uiros audisse se asserit. Ne scilicet, Danielem, et Iob. Septem quippe etiam nobis filii nascuntur, cum per conceptionem bone operationis sancti Spiritus, septem in nobis uirtutes oriuntur. De quibus propheta dicit: »Requiescet super eum Spiritus Domini, Spiritus sapientie et intellectus,« et reliqua . Nascuntur et tres sorores. Quia quidquid uirile hi uirtutum sensus faciunt, fidei, spei caritatique  coniungunt. Neque enim ad donarii perfectionem septem filii perueniunt, nisi in fide, spe et caritate fuerit omne quod agunt. Sequitur:

uERS. 3. Et fuit possessio eius, septem millia ouium, et tria millia camelorum, quingenta quoque iuga boum, et quingente asine, ac familia multa nimis.---Scimus quia ad maiorem dolorem mentem commouent damna maiora. Ut igitur ostendatur quante uirtutis exstitit, multum fuisse dicitur quod pariter amisit. Nunquam quippe sine dolore amittitur, nisi quod sine amore possidetur. Quid enim mystice in septem millibus ouibus, nisi Hebreos a pascuis legis innocenter ad fidem uenientes, accipimus? Quid uero in tribus millibus camelorum, nisi ad plenitudinem fidei ueniens tota gentilium uitiositas, onusta idolorum  cultibus designatur? Potest namque per camelos, quia commune sunt animal, Samaritanorum uita signari. Qui quasi ruminant, ut camelus, quia ex parte uerba legis recipiunt, et quasi ungulam non findunt ut camelus, quia eam pro parte contemnunt. Qui etiam graue onus portant, quia sine spe resurrectionis laborant. Sed quia incarnatus Dominus, et Hebreorum populum et Samaritanorum quosdam ad fidem perduxit, septem millia ouium, et tria millia camelorum possedit. In Scriptura sacra cameli nomine aliquando ipse Deus exprimitur, ut illud: »Liquantes culicem, et camelum glutientes. .« Aliquando autem populus gentilis. Unde et Rebecca ad Isaac ueniens, typum Ecclesie preferens, dorso cameli deducitur. MORALITER.  Oues etiam nos possidemus, cum cogitationes innoxias possidemus. Camelos quippe possidemus, si quod altum sapimus, humiliter deponimus, cum cogitationes nostras ad infirmitatis fraterne compassionem flectimus. Quod quidem sine cognitione fidei Trinitatis agere non ualemus. Possunt autem per camelos, terrenarum rerum bone dispensationes intelligi. Quia igitur non se penitus anima ab omni terreno opere disiungit, ungulam non findit, sed tamen ruminat, quia bene dispensando temporalia, celestia sperat. Quas dum nos Trinitati committimus, camelos possidemus. Sequitur: Quingenta quoque iuga boum, et reliqua.---In Scriptura autem sacra boum nomine, aliquando bene operantium uita  signatur, ut illud: »Non alligabis os boui trituranti .« Aliquando hebetudo fatuorum, ut illud Salomonis: »Statimque eam sequitur quasi bos ductus ad uictimam .« Asinorum quoque nomine, aliquando stultorum pigritia designatur, ut illud Moysi: »Non arabis in boue simul et asino .« Aliquando immoderata petulantium luxuria, ut illud prophete: »Quorum carnes sunt ut carnes asinorum .« Aliquando gentilium simplicitas: unde Ierusalem tendens Dominus, asellum sedisse perhibetur. Quid enim bos, nisi Iudaicus populus exstitit, cuius ceruicem iugum legis attriuit? Et quid asinus nisi gentilitas fuit? Quam quilibet seductor repetit, quasi brutum animal  quo uoluit errore substrauit? Quid uero per quingentesimum numerum qui a quinquagenario, qui septem hebdomadibus ac monade addita, adimpletur, nisi requies signatur? Quid per denarium, nisi summa perfectionis exprimitur? Quia ergo ad eternam requiem pro electorum parte Iudea gentilitasque colligitur, recte quingenta iuga boum, quingenteque asine haberi perhibentur. MORALITER. Iuga etiam boum in usum nostre possessionis sunt, cum concordes uirtutes exarant duritiam mentis. Asinas possidemus, cum lasciuientes motus restringimus, uel cum cogitationes intra nos simplices regimus. Dum enim de hoc quod prudenter sapimus, uel quod humiliter ignoramus eterne pacis requiem querimus, quasi intra iubelei [iubilei]  numerum tenemus. Sequitur: Ac familia multa nimis.---Quia enim ad cognitionem fidei prius stulta mundi collecta sunt, ut post eius etiam astuta uocarentur, animalium prius multitudo et familia in extremo memoratur. Paulo attestante, qui ait: »Non multi sapientes secundum carnem, non multi potentes, non multi nobiles; sed que stulta sunt mundi elegit Deus, ut confundat fortia .« MORALITER. Multam nimis familiam possidemus, cum cogitationes innumeras sub mentis dominatione restringimus. Sicut enim absente domina ancillarum lingue perstrepunt, operis officia negligunt, repente domina ueniente, lingue perstrepentes reticent, ad opus reuertuntur; sic igitur si domina mentis ratio discedat, cogitationum se clamor multiplicat; ut  autem ratio redierit, cogitationum se tumultuosa turba compescit. Sequitur: Eratque uir ille magnus inter omnes Orientales.---Orientales uiros esse prediuites, quis ignorat? Magnus ergo inter Orientales exstitit, quia et diuitibus ditior fuit. MYSTICE. Oriens Redemptor noster dicitur, ut illud prophete: »Ecce uir, Oriens nomen eius .« Omnes ergo qui in hunc Orientem fide consistunt, recte Orientales uocantur. Sed quia omnes homines tantummodo homines, ipse autem Oriens, Deus et homo, recte dicitur: Erat magnus inter omnes Orientales. MORALITER. Inter omnes Orientales magni efficimur, cum eis spiritibus qui orienti luci inherent, pressa carnalis corruptionis nebula, discretionis  nostre radiis, in quantum possibilitas suppetit, sociamur. Ut Paulus ait: »Nostra conuersatio in celis est .« Sequitur:

uERS. 4. Et ibant filii eius, et faciebant conuiuium per domos.---O inestimabilem paterne institutionis laudem? Et pater diues dicitur, et filii concordes. MYSTICE. Filii per domos conuiuia facturi ibant, cum predicatores apostoli in diuersis mundi regionibus, uirtutum epulas audientibus quasi edentibus ministrabant. Unde et eisdem filiis esurientibus plebibus dicitur: »Date illis uos manducare .« Si enim ignorantie obscuritas sine dubitatione nox est cordis, intellectus non immerito dies uocatur, ut Paulus ait: »Alius iudicat diem inter diem. Alius iudicat omnem diem « Unusquisque  ergo filius in die suo conuiuium exhibet, quia sanctus quisque predicator iuxta mensuram illuminate intelligentie mentes audientium epulis ueritatis pascit. Sic quippe Paulus faciebat, cum dicebat: »Beatiores erunt si sic permanserint, secundum meum consilium .« Sorores filii ad conuiuium uocant, quia infirmis auditoribus sancti apostoli refectionis superne gaudia predicant, eorumque mentes pabulo ueritatis ieiunas diuini eloquii epulis pascunt. Scriptura enim sacra aliquando cibus est, ut illud prophete: »Paruuli petierunt panem, et non erat qui frangeret eis .« Aliquando potus, ut illud prophete: »Omnes sitientes uenite ad aquas .« Et in Euangelio: »Si quis sitit ueniat, et bibat .«  MORALITER. Filii per domos conuiuium faciunt, dum uirtutes singule iuxta donum proprium mentem pascunt. In die suo.---Dies uniuscuiusque filii est illuminatio uniuscuiusque uirtutis. Sapientia in die suo conuiuium facit, quia mentem de eternorum spe et certitudine replet. Intellectus, cum audita penetrat, et cordis tenebras illustrat. Consilium, conuiuium facit, cum esse precipitem prohibet. Fortitudo, cum aduersa non metuit, et cibos confidentie apponit. Scientia conuiuium facit, quia ignorantie ieiunium superat. Pietas, cum cordis uiscera misericordie operibus replet. Timor in die suo conuiuium parat, dum premit mentem ne de presentibus superbiat, de futuris illam spei cibo confortat. Sorores etiam filii ad conuiuium uocant, cum uirtutes  nostre in omne quod agunt, spem, fidem et caritatem adsciscunt, ut fides, spes et caritas gaudeant in opus bonum, quod unaqueque uirtus administrat. Sequitur:

uERS. 5. Cumque in orbem transissent dies conuiuii, et reliqua.---Cum dicit, mittebat et sanctificabat illos, aperte monstratur quid districtionis erga illos presens ageret, quibus absens sollicitudine non deesset. uir quippe sanctus nouerat quia celebrari conuiuia sine culpa uix possent. Nam dum corpus in refectionis delectatione resoluitur, cor ad inane gaudium relaxatur. Unde scriptum est: »Sedit populus manducare et bibere, et surrexerunt ludere .« Quod uero octauo die beatus Iob sacrificium offert,  mysterium surrectionis colit. MYSTICE. In orbem dies conuiuii transeunt, cum predicationis ministeria peraguntur. Peractis conuiuiis holocaustum Iob pro filiis obtulit, quia pro apostolis de predicatione redeuntibus Patrem Redemptor exorauit. Mittit Iob et sanctificat filios, quia per Spiritum sanctum, qui ex se procedit, discipulorum cordibus Redemptor noster quidquid culpe potuit emundauit. Diluculo holocausta offert, quia tenebras mentis humane intercessionis sue petitione illustrauit. MORALITER. Peracto orbe dierum conuiuii, mittere ad filios, eosque sanctificare est, post uirtutum sensum, intentionem cordis dirigere, ne bona estimentur, que mala sunt. Diluculo namque consurgimus, cum compunctionis luce perfusi, humanitatis nostre noctem deserimus,  et ad ueri luminis radios, oculos mentis aperimus: atque holocaustum pro singulis filiis offerimus, cum pro unaquaque uirtute Domino hostias nostre precis immolamus. Holocaustum totum incensum dicitur. Holocaustum dare est totam mentem igne compunctionis incendere. Sequitur: Dicebat, ne forte peccauerint filii mei, et reliqua.---Perfectos esse in opere et sermone docuerat, quibus de sola Pater cogitatione metuebat. Ut enim de alienis cordibus temere non iudicemus, sancti uiri uerbis agnoscimus, qui non ait, ne benedixerint, sed, ne forte benedixerint. Hinc Paulus ait: »Nolite ante tempus  iudicare, quoadusque ueniat Dominus, qui et illuminabit abscondita tenebrarum, et manifestabit consilia cordium .« MYSTICE. Deo benedicere est, id est maledicere, de eius munere sibi gloriam prebere. Unde apostolis redeuntibus a predicatione Dominus pedes lauit, quia plerumque in bono opere puluis praue cogitationis sumitur. Quod dicit, ne forte, nostram ignorantiam suscipit, ut illud: »Filius hominis ueniens, putas inueniet fidem super terram?«  MORALITER. Filii in cordibus Deo maledicunt, cum recta nostra opera non rectis cogitationibus prodeunt, cum se mentes nostre de se estimant habere quod sunt, cum de bonis operibus propriam laudem querunt. Sequitur: Sic faciebat Iob cunctis diebus.---Scriptum quippe est:  »Qui perseuerauerit usque in finem, hic saluus erit .« In sacrificio sancta actio, in cunctis diebus constantia sancte actionis exprimitur. MYSTICE. Sine intermissione holocaustum Redemptor noster immolat, quia sine cessatione Patri suam pro nobis incarnationem demonstrat, que nostre oblationis emundatio est. MORALITER. Incassum bonum agitur, si ante tempus uite deseratur. Hinc reprobis dicitur: »ue his qui perdiderunt sustinentiam .« Hinc electis ueritas dicit: »uos estis qui permansistis mecum in tentationibus meis .«



LIBER SECUNDUS.


 uERS. 6. Quadam die cum uenissent filii Dei ut assisterent coram Domino, adfuit inter eos etiam Satan.---Diuina enim Scriptura qualitates rerum exprimit terminosque causarum. Aliquando a positione loci, ut Isrel uerba Dei in monte audire non potuit, postea non crediturus . Aliquando a positione corporis, ut Stephanus Iesum stantem uidit . Stare enim pugnantis est. Aliquando ab eris qualitate, ut in Euangelio: »Hiems erat ,« nullum credere docens. Aliquando a qualitate temporis, ut ad tradendum Dominum nocte Iudas exiit. Quia ergo beati Iob tentatio ad uictoriam ducitur, a die cepi perhibetur. Dei filii electi angeli uocantur, qui ad nos spirituali presentia foras exeunt et tamen se interne  contemplationis gaudiis non priuant. ueniunt ergo, unde Paulus ait: »Nonne omnes sunt administratorii spiritus, in ministerium missi propter eos qui hereditatem capiunt salutis?«  A Deo autem non recedunt, ut Deus ait: »Angeli eorum semper uident faciem Patris .« Satan quippe inter eos a quibus per superbiam recesserat uenit, quia etsi beatitudinem perdidit, naturam tamen eis similem non amisit. Eo enim intuitu quo cuncta Deus spiritalia conspicit,  eum etiam uidit, ut illud: »Oculi Domini contemplantur bonos et malos .« uisus est, sed non uidit, ut cecus a radiis solis perfunditur, cum lumen eius ipse non uideat. Cui dicitur: Unde uenis? Nescire Dei reprobare est, ut illud: »Nescio uos .« ALLEGORICE. Quadam die uenisse Satan dicitur, non quod apud Deum cursus temporis mutatione diei noctisque uarietur, sed sacra Scriptura temporaliter editis loquens, temporalibus utitur uerbis. Ea quippe ui iustitie immundus spiritus penetratur, quia uidelicet mundorum spirituum corda replentur. In die enim Dominus Satanam uidit, quia uias eius in sapientie sue incarnatione corripuit. Unde uenis? dicere est occulti hostis insidias detegere. Filii Dei electi sunt omnes, qui ad  eterne patrie uocationem Deo collecti sunt, qui diuinitatis presentia intrinsecus assistebant. MORALITER. Inter filios Dei etiam adest, quia plerumque bonis nostris cogitationibus, que in corde nostro aduentu sancti Spiritus operatione seminantur, antiquus ille callide se subiungit inimicus, ut bene cogitata perturbat. Unde uenis ei dicere est eius nobis insidias declarare. Sequitur:

uERS. 7. Circuiui terram et perambulaui eam.---Satan ergo laborans terram circuit; quia quietus  in celi culmine stare contempsit. Cui non transuolans, sed perambulans circuit, quia in imis peccati pondere grauatur. ALLEGORICE. Satan terram circuit, quia ab Adam ante aduentum Domini omnes post se nationes gentium traxit. Circuiuit et perambulauit, quia per corda gentium iniquitatis sue uestigia impressit. TROPICE. Satane terram circuire est carnalia corda perscrutari, et unde occasionem accusationis inuenire possit exquirere. Circuit circumueniendo, ut bona tollat et mala inserat. Sequitur:

uERS. 8. Nunquid considerasti seruum meum Iob, quod non sit ei similis in terra, uir simplex et rectus, ac timens Deum, et recedens a malo?---Discutienda quippe est quenam sit ista locutio. Neque enim uel  a Domino qui summus atque incircumscriptus est spiritus, uel Satan qui nulla carnea natura uestitus, humano modo ereus flatus folle uentris attrahitur. Sed angelis loquitur Deus, cum quidquid agere debeant in ipsa contemplatione ueritatis legunt. Quasi enim audientibus dicitur, quod uidentibus inspiratur. uox namque angelorum est, in laude Conditoris ipsa admiratio intime contemplationis, uirtutis diuine miracula. Animarum Deo uerba, ipsa sunt eorum desideria. Nam si desiderium sermo non esset, Propheta non diceret: »Desiderium cordis eorum audiuit auris tua .« De loqui animabus est, cum retributionis eas certitudine confirmat. Loqui enim Dei est ad diabolum, uias eius ac negotia animaduersione occulte districtionis increpare.  Sicut hic dicitur: Unde uenis? Diaboli ei respondere est omnipotenti maiestati eius nil posse celare. Unde hic ait: Circuiui terram et perambulaui eam. Quatuor modis loquitur ad diabolum Deus, tribus diabolus ad Deum. uias suas insinuat qui ait: Circuiui terram. Electorum innocentiam accusat, qui dicit: Nunquid frustra Iob timet Deum? Tentandum postulat, cum dicit: Extende manum tuam, et reliqua. Dicere Dei est: Unde uenis? eum increpare. Dicere Dei est: Considerasti seruum meum Iob, tales electos facere, qualibus diabolus possit inuidere. Dicere Dei est: Ecce uniuersa que habet in manu tua sunt, ad probationem fidelium eum relaxare. Dicere Dei est: In eum ne extendas manum tuam, ab immoderata eum tentatione restringere. Ac per  hoc diabolus non contra Iob, sed contra Deum certamen sumpsit. Materia uero certaminis beati Iob in medio fuit, et si in sermonibus suis dicimus Iob inter flagella deliquisse, Deum dicimus in sua promissione perdidisse. ALLEGORICE. Allegorice Iob interpretatur dolens. Dolens uero ueraciter per figuram dicitur, qui portare dolores nostros propheta attestante perhibetur. Cui similis in terra non est, et si adoptiuus quisque filius ad percipiendam diuinitatem proficiat, nequaquam tamen ut Deus naturalis esset accepit, qui seruus dicitur, secundum quod Apostolus ait: »Semetipsum exinaniuit formam serui accipiens, et reliqua .« ueniens namque inter homines mediator Dei et hominum,  homo Christus iehsu, ad prebendum exemplum uite hominibus. simplex; ad non parcendum malignis spiritibus, rectus; ad debellandam superbiam, timens Deum; ad detergendam uero in electis suis uite immunditiam, recedens a malo. De ipso enim per Isaiam dicitur: »Et replebit cum spiritus timoris Domini .« Et Petrus: »Qui peccatum non fecit, nec dolus inuentus est in ore eius .« Dei autem ad Satan per figuram dicere est: Nunquid considerasti seruum meum Iob? unigenitum Filium contra eum in forma serui admirabiliter demonstrat. TROPICE. Nunquid considerasti seruum meum Iob? quem diuina inspiratio contra hostem roborat: hunc quasi in Satane auribus Deus laudat. Laudare quippe eius est,  et prius bona concedere, et post concessa custodire.

uERS. 10. Nunquid frustra Iob timet Deum? Nonne tu uallasti eum, ac domum eius, uniuersamque substantiam per circuitum? operibus manuum eius benedixisti, et possessio eius creuit in terra?---Ac si patenter dicat: Qui tot bona in terra recipit, quid mirum est si pro eis sese innocenter gerit? Innocens uere esset, si bonus inter aduersa existeret. ALLEGORICE. Quia igitur antiquus hostis redemptorem passibilem uidit, non Deum natum, sed Dei gratia custoditum credidit, unde dicit: Nunquid frustra Iob timet Deum? Eum quippe ac domum eius a Deo uallatam dicit, quia tentando eius conscientiam penetrare non potuit; substantiam eius uallatam,  quia electos eius inuadere non presumit. Operibus manuum eius benedixisse Deum et possessionem eius excrescere in terra queritur, quia fides eius innocentiam hominum predicantibus apostolis multiplicatur. Possessio quippe excrescere dicitur, dum, laborantibus predicatoribus, fidelium quotidie numerus augetur. Hec itaque diabolo dixisse est de his tabescendo doluisse. TROPICE. Nunquid frustra Iob timet Deum? Ac si diceret, cur laudas, quem protegendo roboras? Despecto enim me dignus tuis laudibus homo esset, si suis contra uiribus staret. Sequitur:

uERS. 11. Sed extende paululum manum tuam, et tange cuncta que possidet, et reliqua.---Cum sanctum uirum Satan tentare appetit, et tamen  Domino ut manum suam extendere debeat dicit, notandum est quia sibi uires feriendi non tribuit. Hinc est quod in Euangelio legio dicebat: »Si eiicis nos, mitte nos in porcos .« Paululum manum postulat extendi, cum exteriora appetit conteri, quia facere multum non se putat, nisi cum animam sauciat, ut feriendo eam a celesti patria reuocaret. Dei facies respectus eius gratie intelligitur. Nisi in faciem benedixerit tibi. Ac si dicat: Ea que dedisti subtrahe, nam si accepta perdiderit, respectum tue gratie sublatis temporalibus non requirit. Si enim ea in quibus delectatur non habuerit, fauorem tuum etiam maledicendo contemnit. ALLEGORICE. Redemptorem nostrum quem tranquillitatis  tempore Dei gratia custoditum credidit, peccare posse per passionem putauit. Ac si dicat: Interrogatus afflictionibus, homo et peccator agnoscitur, qui in miraculis Deus putatur. TROPICE. Plerumque enim dum uirtutum fructus fecunde reddimus, dum continua prosperitate pollemus, aliquantulum mens erigitur, ut a semetipsa sibi existere bona que habet, arbitretur. Que nimirum bona hostis attrectare appetit, sed Deus nonnisi benigne concedit: fitque mira dispensatione pietatis, ut unde malignus hostis cor tentet ut interimat, unde misericors Conditor erudiat ut uiuat; quatenus imbecillitate sua cognita, in spe diuini adiutorii robustius solident. Sequitur:

uERS. 12. Ecce uniuersa que habet in manu tua sunt, et reliqua.---Consideranda est dispensatio Dei  pietatis, quomodo hostem nostrum permittit et retinet, relaxat et refrenat. Substantiam prodit, sed corpus protegit post persecutori traditurum. Non simul ad omnia relaxat hostem, ne undique feriens frangat ciuem. Hinc Paulus ait: »Fidelis Deus qui non patietur uos tentari supra id quod potestis, sed faciet cum tentatione etiam exitum ut possitis sustinere .« Intelligi et aliter potest, pugnatori suo Dominus diuidere certamina uoluit, ut hostis prius uictus denuo ueniret, tuncque ei aliud iterum uincendo, concederet, ut eo famulus mirabilis uictor existeret, quo contra eum uictus hostis se adbellare pararet. ALLEGORICE. Manus Satane non potestas, sed tentatio accipitur. Redemptor igitur noster qui Iudeam, que prius substantia eius fuerat, amisit  per infidelitatem, et post eius caro patibulo crucis est affixa, quasi prius habita perdidit, et postmodum in semetipso aduersarii nequitiam pertulit. TROPICE. Ac si dicat: Electi uniuscuiusque bona sic tentanda exterius tribuo, ut tamen ipse noueris quia perseueranter mihi illum in mentis radice conseruo. Sequitur: Egressusque est Satan a facie Domini.---Quo exitur ab eo qui ubique est? Hinc namque ait: »Celum et terram ego impleo .« Sed quandiu Satan, pressus maiestatis potentia, appetitum sue malitie exercere non ualuit, quasi ante faciem Domini stetit. A facie autem Domini exiit, quia relaxatus diuinitus ab interne retentionis angustia, ad sui desiderii effectum uenit. MYSTICE. Sicut superius a facie exiit Domini, quia ad desiderii  sua uota peruenit. MORALITER. A facie Domini exiit, quia per hoc quod usque ad effectum cordis preualere nequaquam permittitur, exclusus ab intimis exterius uacat, quia etiam si uires mentis plerumque turbat, eo ipso foris est, quo assistente Deo usque ad interitum bonorum corda non uulnerat. Sequitur:

uERS. 13. Cum autem quadam die filii et filie eius comederent et biberent, et reliqua.---Tunc quippe diabolus tentandi opus elegit quando beatus Iob filios in conuiuio inuenit. Quod uidelicet nobis Deo dispensante proditur, quia prenuntiat tribulationem letitia societatis. Boues arantes nuntiat, ut uidelicet memorato fructu operis causa crescat doloris.  Aucta est etiam mensura gemituum particula nuntiorum. TYPICE. Beati Iob filios ac filias uel apostolorum ordinem, uel cunctorum fidelium diximus multitudinem designasse. Quis autem maior Domini filius, nisi Iudaicus accipi populus debet, qui ei dudum date legis fuerat doctrina generatus? Minor autem gentilis populus qui in mundi extremitate collectus est. In domo fratris primogeniti conuiuantur filii, quia uidelicet adhuc sancti apostoli, quibus dictum fuerat, »In uiam gentium ne abieritis ,« sacre Scripture epulis in solius Iudaici populi collectione uescebantur. Ut illud: »Non ieiunabunt filii sponsi, quandiu cum illis est sponsus, et reliqua .«

uERS. 14. Boues arabant, et asine pascebantur.---Quid  boues, quam bene operantes? quid aliud asinas, quam quosdam simpliciter uiuentes accipimus? Que bene iuxta boues pascuntur, quia prudentibus coniuncti tardiores, eorum intelligentia aluntur, dum eis bona sua fraterna caritate credunt.

Sabei autem captiuantes interpretantur. Captiuantium autem nomine immundi spiritus designantur, qui eos quos sibi subiiciunt, infideliter captiuos ducunt. Qui et pueros gladio feriunt, quia tentationis sue iaculis eos uulnerant, quos nondum iuuenilis constantia liberos uel robustos seruat. Puer qui nuntiat euadens, sermo est propheticus, qui dum fiunt mala omnia que predixit, quasi sanus ad Dominum redit. TROPICE. In electorum corde prior bonorum sequentium quasi primogenita proles sapientia nascitur,  que profecto nostra est fides, ut propheta ait: »Nisi credideritis, non intelligetis .« In domo ergo fratris primogeniti filii conuiuantur, dum uirtutes nostre in habitaculo fidei sacri eloquii cibo satiantur. Quid arantes boues, nisi grauiores nostras cogitationes accipimus? Quid pascentes intelligimus asinas, nisi simplices motus cordis? Sed plerumque hostis callidus graues cogitationes uoluptatis delectatione corrumpit, et motus simplices cordis laude subtilitatis etsi non interimit, subrepens tamen nocet. Aliter. Arantes boues, cogitationes sunt caritatis, quibus predicando prodesse aliis conamur. Per asinas uero patientia et mansuetudo signari potest. Sed malignus arantes boues subtrahit, cum nos in torporem mergit, ut aliis prodesse  non libeat, etiam cum a propriis uacamus et dum tolerantiam cogitationis uel ad momentum turbat, quasi abstulisse se ab agro cordis asinas exsultat. Aliis ergo pereuntibus, unus ad domum redit, dum turbatis in tentatione motibus, discretio ad conscientiam recurrit, ut quod repentinis incursibus preoccupata mente perdidisse se pensat, hoc compunctionis studio afflicta recipiat. Sequitur:

uERS. 16. Cumque adhuc ille loqueretur, uenit alius et dixit: Ignis Dei cecidit e celo, et tactas oues, etc.---Intuendum quippe est quam callide dicitur ignis Dei. Ac si diceretur: Illius anima animaduersionem sustines, quem tot hostiis placare uoluisti, eius iram toleras, cui quotidie seruiens insudabas.  TYPICE. Celum hoc in loco sacerdotes uel Phariseos, uel legis doctores non inconuenienter accipimus, ut Moyses ait: »Attende, celum, et loquar.« Qui per celeste officium superlucere uidebantur. Sed quia ipsi summopere in Redemptoris nostri aduersitate commoti sunt quasi ignis de celo cecidit, dum ad decipiendum imperitum populum ab his etiam qui uera docere putabantur, flamma inuidie exarsit. Quid autem in ouibus atque pueris, nisi innocentes quosque, si tamen adhuc infirmos accipimus? qui dum aduersitatem Phariseorum ac principum tolerare timuerunt, infidelitatis concrematione consumpti sunt. A prepositorum ouium cordibus flamma inuidie corruit, et quidquid boni in plebibus oriebatur, incendit. Unus  fugit, quia dum impletur predicta causa malitie, fallacie interitum euadit sermo propheticus qui ait: »Et nunc ignis aduersarios consumit .« MORALITER. Quid per oues, nisi cogitationis innocentia, uel bonorum cordium munditia designatur? Et quia ab eris potestatibus qui celum dicitur, contra cogitationum nostrarum munditiam flamma liuoris irruit, de celo ignis uenit, qui ignis Dei dicitur, quia etsi non faciente Deo, tamen permittente Deo generatur. Sed unus fugit cum perturbatis cogitationibus discretio non succumbit, ut damna sua animo renuntiet, et quasi dominum ad lamentum uocet. Sequitur:

uERS. 17. Chaldei fecerunt tres turmas.---Ecce iterum ne quid minus de humana aduersitate doluisset,  Chaldeorum turmas irruisse denuntiat. TYPICE. Chaldei interpretantur feroces, quo nomine designantur persecutionis Domini auctores, qui dicebant: »Crucifige, crucifige .« Tres turme Pharisei, Herodiani, et Sadducei sunt. Camelos rapiunt, dum Samaritanos et quosdam ex Iudea, uel tortuosas mentes infirmantium persuadendo ad interitum trahunt. Pueros etiam gladio feriunt, quia et si qui in populo uti iam ratione potuerant, eis ipsis non uirtute rationis, sed potestatis ratione contraibant. A quibus euadens puer qui nuntiat, fugit; quia illis iniqua patrantibus, eos nimirum deserens, sermo propheticus conualescit, qui ait: »Et tenentes legem, nescierunt me .« TROPOLOGICE. Per camelos qui mundum aliquid dum ruminant, immundum  dum nequaquam ungulam findunt habent, supra diximus bonas rerum temporalium dispensationes intelligi. In quibus quo est cura distentior, eo nobis multiplicius insidiatur inimicus. Omnis enim terrenis rebus dispensandis presidens, occulti hostis iaculis latius patet. Quasi enim tres turmas contra camelos facere, est terrenarum rerum dispensationum studia, modo illicito opere, modo superflua locutione, modo inordinata cogitatione uastare. Unus autem fugiens redit, quia discretionis ratio mentis nostre oculis occurrit, et sollicita sibimet anima, quod subito impulsu tentationis intrinsecus amittit, intelligit. Sequitur:

uERS. 18. Loquebatur ille, et ecce alius intrauit et  dixit: filiis tuis et filiabus uescentibus, et bibentibus uinum, et reliqua.---Latenter infert Satan quod ipse contra illum elementa mouerit, qui moueri permisit. Quamuis et ipse semel accepta a Domino potestate ad usum sue nequitie etiam elementa concutere preualet. Et notandum quia in extremo filiorum mortem intulit, ne uilia pater rei familiaris damna duceret, si illa iam orbatur audiret. Quanquam enim conuiuia peragi sine culpa uix possint, absit ut tanti uiri filios per conuiuiorum studia ingurgitando uentri uacasse suspicemur. In die ergo primi fratris, filios obruit, quia antiquus hostis in minorum morte subuersionis aditum per negligentiam maiorum querit. MYSTICE. Filii et filie predicantes apostoli ac plebes designantur, qui in domo  fratris primogeniti conuiuari referuntur, quia in habitatione adhuc Iudaici populi sacre predicationis deliciis uescebantur. Regio deserti, cor infidelium est, quod dum Creator deserit, nullus inhabitator colit. uentus uehemens a regione deserti irruit, quia in passione Redemptoris nostri contra fideles eius fortis tentatio a cordibus Iudeorum uenit. uel certe regio deserti immundorum spirituum est multitudo, qui corda persecutorum commouerunt. Domus est synagoga. Quatuor anguli, quatuor ordines regentium, sacerdotum scilicet et Scribarum, et seniorum populi, atque Phariseorum. Ab immundis spiritibus quippe uentus, id est tentatio, irruit: et mentes quatuor ordinum malitia persecutionis excitauit. Domus liberos oppressit, quia dum Iudea  incredulitate Dominice persecutionis cadit, apostolorum fidem desperationis formidine obruit. Unus euadit, quia conualuisse sermo propheticus qui hec nuntiauerat ostenditur, dicens: »Dilectus meus in domo mea fecit scelera multa ;« et illud: »Percutiam pastorem, et dispergentur oues gregis .« MORALITER. Domus, nostra conscientia est. Quatuor anguli, quatuor sunt uirtutes, scilicet: Prudentia, Fortitudo, Temperantia, et Iustitia. Regio deserti immundi sunt spiritus, qui a Deo sunt derelicti.

uentus ergo uehemens quatuor angulos domus concutit, quia fortis tentatio occultis motibus quatuor uirtutes quatit: quassatis angulis domus ruit, dum pulsatis uirtutibus conscientia turbatur. Intra hos  autem quatuor angulos domus filii conuiuantur, quia intra arcana mentis cor principaliter his quatuor uirtutibus ad summe rectitudinis culmen erigitur, et uirtutes cetere, quasi quedam cordis soboles, se inuicem pascunt. Euersa igitur domo, moriuntur filii, quia turbata in tentatione conscientia, obruuntur genite in corde uirtutes. Cum quibus etiam et tres sorores occumbunt, quia in corde nonnunquam per flagella turbatur caritas, per formidinem concutitur spes, per questiones pulsatur fides. Unus euadit, quia mentis discretio etiam in tentamenta incolumis permanet, ut dolens animus uires, quas quasi amittere ceperat penitendo conseruet. Sequitur:

 uERS. 20. Tunc surrexit Iob, et scidit uestimenta sua, et tonso capite corruens in terram adorauit.---Nonnulli magne constantie philosophiam putant, si discipline asperitate correcti, ictus uerberum doloresque non sentiant. Nonnulli uero tam nimis percussionum flagella sentiunt, ut immoderato dolore commoti, etiam in excessu lingue dilabantur. De illis quippe dicitur per prophetam: »Percussisti eos, nec doluerunt. Attriuisti eos, et renuerunt accipere disciplinam .« De istis Psalmista ait: »In miseriis non subsistent .« Beatus itaque Iob quia uere philosophie regulam tenuit, contra utraque mira se arte seruabat. Quod uestimenta scidit flagelli dolorem sensit. Quod uero adorauit, contra flagellantis iudicium non excessit.  Duo enim sunt precepta caritatis: amor uidelicet Dei et proximi. Ut dilectionem proximi exsolueret, impendit luctum; ut Dei non desereret, expleuit inter gemitus orationem. Mos ueterum fuit ut quisquis capillos nutriendo seruaret, eos tempore afflictionis abscinderet: et qui tranquillitatis tempore capillos abscinderet, eos in afflictione enutriret. Beatus itaque Iob tranquillitatis tempore capillos seruasse ostenditur, eum ad dolorem caput totondisse memoratur. MYSTICE. Surgere Domini est peccatores, qua districto iudicio ne derelinquat ostendere. Surrexit quia quando iudicio persecutores suos desereret, monstrauit. Quid enim uestimentum Domini, nisi Synagoga exstitit? Sicut enim his nunc uestitur, a quibus diligitur, ut Paulus ait: »Ut exhiberet  sibi gloriosam Ecclesiam, non habentem rugam aut maculam ,« ita cum incarnandum eum prophetis predicantibus Iudea credidit, adherendo nichilominus uestis fuit. Sed uestem scidit, dum in Iudea alios ab infidelitate sustulit, alios in infidelitate dereliquit. Scissa enim uestis erat, de qua Euangelista ait: »Alii autem dicebant quia bonus est, alii autem non, sed seducit turbas .« Quid per decisos capillos, nisi sacramentorum subtilitas? Quid per caput, nisi summa sacerdotii designatur? Unde ad Ezechielem prophetam dicitur: »Tu, fili hominis, sume tibi gladium acutum radentem capillos, et assumes eum, et duces per caput tuum et barbam .« Quid per terram hoc loce, nisi peccator homo exprimitur. Primo  enim homini dictum est: »Terra es, et in terram ibis .« Terra ergo nomine peccatrix gentilitas designatur. Mediator igitur noster quasi detonso capite in terram corruit, quia sacramenta legis, a sacerdotio Synagoge sustulit, eamque deserens, ad notitiam gentium uenit. Corruere Dominus dicitur, ut illud: »uerbum misit Dominus in Iacob, et cecidit in Isrel .« Bene autem dicitur quod corruens adorauit, quia dum ipse humilitatem carnis suscepit, in se credentibus uota humilitatis infudit. Fecit enim que fieri docuit, sicut et de eius spiritu dicitur: »Postulat pro nobis gemitibus inenarrabilibus .« Qui Patrem etiam ante passionem pro nobis exorauit. MORALITER. Auditis  ergo aduersis surgere est expertis tentationibus mentem ad certamina robustius parare. uestimenta scindimus, dum discernendo nostra opera retractamus. Quod nostra nos opera uelut uestimenta ante Deum tegant, angelus dicit: »Beatus qui uigilat et custodit uestimenta sua, ne nudus ambulet .« Quid moraliter per capillos nisi animi affluentes cogitationes accipimus? Quid per caput, nisi mens ipsa signatur? Caput ergo detondere est cogitationes superfluas a mente resecare. Et detonso capite in terram corruit. Qui repressis presumptionis sue cogitationibus, quam in semetipsum infirmus sit, humiliter agnoscit. Ergo aduersis auditis detondetur caput, cum tentationibus uehementer irruentibus, a presumptionis sue cogitationibus mens  nudatur. Et notandum quod in terram corruens, adorauit. Ille enim ueram Deo orationem exhibet qui semetipsum quia puluis sit humiliter uidet. Sequitur:

uERS. 21. Nudus egressus sum de utero matris mee, nudus reuertar illuc.---Quia uero omnes nos terra genuit, hanc non immerito matrem uocamus, ut scriptum est: »Graue iugum super filios Adam a die exitus de uentre matris eorum, usque in diem sepulture in matrem omnium .« Ac si dicat: Nudum me huc intrantem terra protulit, nudum me hinc exeuntem terra recipiet. MYSTICE. Redemptoris mater iuxta carnem Synagoga exstitit, ex qua ad nos per corpus uisibilis processit. Sed nudus de utero matris exiit, quia Synagoge carne prodiens, conspicuus ad  gentes uenit. Quod bene Ioseph qui relicto pallio fugit, signatum est. Nudus quippe ad uterum matris reuertitur, cum in mundi huius termino is qui in seculo factus homo despicitur, Synagoge sue oculis Deus ante secula declaratur. Hinc Paulus ait: »Cecitas ex parte contigit in Isrel, donec plenitudo gentium intraret, et tunc omnis Isrel saluus fiet .« MORALITER. Ac si tentatus animus, et infirmitatis sue inopia deprehensus dicat. Nudum me in fide prima gratia genuit, nudum eadem gratia in assumptione saluabit. Est namque magnum turbati animi solatium, ut pulsatus uitiis, cum se quasi nudari uirtutibus conspicit, ad solam misericordie spem recurrat, et eo se nudari non sinat, quo se a uirtutibus humiliter nudum putat. Sequitur: Dominus  dedit, Dominus abstulit.---Sanctus uir tentante aduersario cuncta perdiderat, sed tamen sciens quia contra se Satan tentandi uires, nisi permittente Deo non haberet, non ait, Dominus dedit, diabolus abstulit, sed Dominus dedit, Dominus abstulit. Fortassis enim fuerat dolendum, si quod Conditor dederat, hostis abstulisset, at postquam non abstulit, nisi ipse qui dedit, sua recepit, non nostra abstulit. Addit dicens: Sicut Domino placuit ita factum est.---Si igitur iusta placere Domino scimus, pati autem nulla, nisi que Domino placuerint, possumus, iusta sunt cuncta que patimur, et ualde iniustum est, si de iusta passione murmuramus. Sequitur. Sit nomen Domini benedictum.---Ecce omne quod rectum sensit,  Domini benedictione conclusit. Ut hinc aduersarius inspiciat ad penam suam unde erubescat, quia ipse Deo contumax etiam in beatitudine conditus exstitit, cui homo hymnum glorie etiam percussus dicit. Redemptor autem noster per hoc quod dictus est, cum Patre dat omnia, per hoc uero quod homo est, a Patre accipit omnia. Dicat igitur de Iudea cum uenturum incarnationis eius mysterium crederet: Dominus dedit: Dicat de Iudea cum exspectatam Incarnationis presentiam contempsisset: Dominus abstulit. Quod autem Dominus gratias egisset, Euangelium attestatur: accepto enim pane gratias egisse perhibetur . Gratias itaque agit, qui flagella aliene iniquitatis suscepit, et qui nil dignum percussione exhibuit, humiliter in percussione benedicit.  Ut hinc uidelicet ostendat quid unusquisque in flagello proprie culpe facere debeat, si ille equanimiter flagella culpe portauit aliene, et quid faciat subditus, si hec fecit Patri equalis. MORALITER. Tentationibus eruditus crescit, qui et in uirtute habita largitatem dantis, et in perturbatione fortitudinis potestatem tollentis agnoscit. Que tamen fortitudo non tollitur, sed perturbatur, cum a mente humili sedulo custoditur. In hoc uero quod interna perturbatione concutimur, dignum est ut ad Conditoris iudicium recurramus, ut inde cor nostrum adiutorio suo maiores laudes exhibeat, unde pulsatum uerius imbecillitatem infirmitatis sue pensat. Sequitur:

uERS. 22. In omnibus his non peccauit Iob labiis  suis, etc.---Quia tacito cogitationis motu possumus non loquendo peccare, et de beato Iob dictum est non  peccauit, constat quod murmurationis uitium a cogitatione restrinxit. Et cum dicit. Stultum locutus non est, patet quia culpam a lingua compescit. Nec peccauit ergo, nec stulte locutus est, quia nec per conscientiam tacitus tumuit, nec linguam in contumaciam relaxauit. ALLEGORICE. Quod nec peccasse, nec stultum aliquid contra Deum locutus sit Dominus, Petrus attestatur dicens: »Qui peccatum non fecit, nec dolus inuentus est in ore eius .« MORALITER. Solerti enim cura custodire animus dolens debet, ne cum se intus tentatio stimulat, in uerbis forte illicite locutionis erumpat. Ne de probatione murmuret, ne ignis qui hunc uelut aurum concremat, per excessum sermonis illiciti in palee fauilla uertat. Nil uero obstat, si hoc quod de uirtutibus  diximus, de his que in ostensione uirtutis dantur donis Spiritus sancti sentiamus »Alii namque prophetie, alii genera linguarum, alii uirtutes curationum« donantur . Sed quia hec ipsa dona non semper in mente eodem modo sint, liquido ostenditur. Quod ne se mens in presumptione eleuet, aliquando utiliter subtrahuntur. Alie namque sunt donationes sancti Spiritus, sine quibus ad uitam nequaquam pertingitur: ut est mansuetudo, humilitas, fides, spes, caritas; alie quibus uite sanctitas pro aliorum utilitate declaratur: ut est prophetia, uirtus curationum, genera linguarum. Illa ergo sine periculo amitti non possunt; ista plerumque sine dispendio subtrahuntur. Sed cum subtrahuntur dicamus: Dominus dedit, Dominus abstulit.  Sit nomen Domini benedictum.



LIBER TERTIUS.



CAPUT II.


uERS. 1-3. Factum est cum quadam die uenissent filii Dei, et assisterent coram Domino, uenisset quoque Satan inter eos, et staret in conspectu eius, ut diceret Dominus ad Satan: Unde uenis? Qui respondens ait, Circuiui terram, et perambulaui eam. Et dixit  Dominus ad Satan: Nunquid considerasti seruum meum Iob, quod non sit ei similis in terra, uir simplex et rectus, ac timens Deum et recedens a malo?---Hec quia latius superius disseruimus, melius est ut silendo pretereamus. Quamuis quod ei dicitur unde uenis? non ut prius dicatur, ac si enim Dei uox dicat: Ecce ab uno, et in infirma carne posito uinceris, qui te contra me auctorem omnium erigere conaris. Unde mox Dominus cum beati Iob bona, sicut prius, diceret; hec cum uictorie triumphis enumerans adiungit: Adhuc retinens innocentiam suam. Ac si aperte dicat: Tu quidem malitiam exercuisti, sed ille innocentiam non amisit. Sequitur: Tu autem commouisti me aduersus eum, ut affligerem eum frustra.---Queramus ergo quomodo frustra, quomodo  non frustra. Quia enim iustus est Deus, affligere frustra non potest. Sed rursum quia uerax est, aliter non potuit dixisse quam fecit. Necesse quippe erat, ut sanctus uir soli Deo sibique notus, quanta uirtute polleret, ad imitandum cunctis innotesceret. Aperta namque aliis uirtutis exempla non daret, si  ipse sine tentatione remaneret. Frustra ergo percussus est, cui culpa nulla reciditur, et non frustra, cui uirtus ad meritum cumulatur. Quid est quod dicit: Commouisti me? Nunquid Satane uerbis ueritas in subditorum suorum cruciatibus accenditur? Absit. Sed quia nos ferire nisi commoti nescimus ipsa diuina percussio commotio dicitur, et ad nostra uerba, diuina uoce descenditur, ut eius factum utcunque capiatur. Sed quia hec iam allegorice supra discussimus, replicare uitamus. Hinc ergo initium sumimus. Itaque ait: Commouisti me frustra. Cum Iob Redemptoris nostri speciem teneat, eique una sit cum Patre substantia, unaque potestas, quomodo per Satan motum se aduersus eum asserit? Satan itaque ad huius afflictionem Dominum tunc commouit,  quando in paradisum primum hominem a culmine, iustitie, inobedientie culpa, prostrauit. Nisi enim Adam primus per uoluntarium uitium in anima mortem traxisset, Adam secundus sine uitio in carnis mortem non ueniret uoluntariam. De quo et bene additur frustra. Frustra quippe afflictus est, qui, et culpe ultione pressus est, et culpe contagio inquinatus non est. Hinc est quod Patri quidam sapiens dicit: »Cum sis iustus, iuste disponis omnia ,« eum quoque qui non debet puniri condemnas. Sequitur:

uERS. 4. Pellem pro pelle, et cuncta que habet homo, dabit pro anima sua.---Sepe enim dum uenire ictum contra faciem cernimus, manum palpebris opponimus, ut ab ictu oculos defendamus, et corpus uulneri obiicimus, ne in corpore teneriori uulneremur.  Satan ergo hec consuere sciens fieri, dicit: Pellem pro pelle. Ac si aperte dicat: Idcirco Iob tot extra se flagella equanimiter patitur, quia pauet ne ipse feriatur. Sequitur:

uERS. 5. Mitte manum tuam, et tange os eius et carnem, et reliqua.---Superius dixit. Tange cuncta que possidet, nunc quasi prioris propositionis oblitus, fractus de aliis, alia postulat. MYSTICE. Malignus spiritus Redemptorem nostrum miraculis coruscare conspiciens, clamat: »Scimus quia sis Sanctus Dei .« Qui hec dicens, cognoscendo Dei Filium pertimescit. Sed tamen uim superne pietatis ignorans, nonnunquam dum passibilem considerat, hominem purum putat. Multos autem substantialis specie in pastorali positos loco didicerat, quia a uisceribus  caritatis alieni, ualde pro minimo aliena damna pensabant. Hunc ergo quasi ex illis colligens, quia subtractis multis superari non uidit, usque ad eius carnem per tactum passionis exarsit, uelut diceret: Pellem pro pelle, et reliqua. Ac si aperte dicat: Moueri de his que extra se sunt, negligunt; sed tunc ueraciter qui sit agnoscitur, si in seipso quod doleat experitur. Hec per se Satan cum fieri appetit, non uerbis, sed desideriis, dixit. Hec per membra sua et uerbis et desideriis intulit. Ipse quippe loquitur, cum iuxta prophete uocem eius sequaces dicunt: »Mittamus lignum in panem eius .« Sequitur:

uERS. 6. Ecce in manu tua est, uerumtamen animam eius serua.---Manui itaque aduersarii sanctus uir  traditur, sed tamen in intimis adiutoris sui manu retinetur. De illis quippe ouibus erat, de quibus ueritas dicit: »Non rapiet eas quisquam de manu mea .« Et tamen expetenti hosti dicitur: Ecce in manu tua est. Isdem ergo in manu Dei, isdem in manu diaboli. Pius enim adiutor: quia tenuit quem concessit, et dando non dedit, quem aduersarii sui iaculis eiectis abscondit. Seruare autem animam Satan dicitur, irrumpere non audere, sicut Patri dicimus: »Et ne nos inducas in tentationem .« MYSTICE. Membrum diaboli Pilatus, corpus eius sacerdotum principes exstiterunt. Cum ergo se pro nostra redemptione Dominus membrorum Satane manibus tradidit, quid aliud quam  eiusdem Satane manum in se seuire permisit? Si igitur potestas Satane, eius accipitur manus, eius manus iuxta carnem pertulit; cuius potestatem corporis usque ad sputa, colaphos, flagella, crucem, lanceamque tolerauit. Unde et Pilato dixit: »Non haberes in me potestatem, nisi tibi datum esset desuper. Animam uero eius serua .« Non quo hanc tentare prohibetur, sed quo hanc tentare non posse conuincitur. Neque enim sicut nos tentatione concutimur, ita Redemptoris nostri anima tentationis est necessitate turbata. Etenim si tentationem exterius est dignatus suscipere, mens tamen eius exterius diuinitatis sue inherens, inconcussa permanebat. Potest etiam eius anima electorum uita signari, et cum Satan ad feriendam Redemptoris  carnem permittitur, ab anima separatur. Quia cum corpus eius ad passionem accipit, electos eius a iure sue potestatis amittit. Cumque illius caro per crucem moritur, horum mens contra testamenta solidatur. Sequitur:

uERS. 7. Egressus Satan a facie Domini.---Sepius hec sunt superius dicta. Percussit Iob ulcere pessimo, a planta pedis usque ad uerticem eius.---Sepe enim multa flagella ex qualitate, si uidelicet cum multa sunt, non sint grauia, et sepe grauia ex quantitate, si non sint multa, leuigantur. Aduersarius uero in sanctum uirum non solum per nequitiam, qualitatis ut illud: Percussit Iob ulcere pessimo; sed etiam per pondus quantitatis exarsit, ut illud: A planta pedis usque ad uerticem eius. MYSTICE. Corpus Domini  omnes sunt electi. Ab ipso itaque mundi exordio Redemptoris nostri corpus expugnare conatus est. A planta ergo pedis usque ad uerticem uulnus intulit qui a puris hominibus inchoans, usque ad ipsum caput Ecclesie seuiendo peruenit. Nullus itaque electorum in hac uita uenit qui non huius hostis aduersa sustinuit. MORALITER. Sic nos quippe diuina pietas deserit, ut deserendo custodiat. Sic custodit, ut tamen permisso tentationis articulo, statum nobis nostre infirmitatis ostendat. A planta nos pedis usque ad uerticem hostis uulnerat, quia nimirum cum licentiam percipit, a minimis incipiens, usque ad maiora peruenit. Qui corpus lacerat, sed ad animam non peruenit, cum cunctis cogitationibus interior, inter ipsa uulnera delectationum que suscipit,  arcani propositi intentio resistit, ut quamuis delectatio mentem mordeat, deliberatione tamen sancte rectitudinis usque ad consensum molliter non inflectat. Sequitur:

uERS. 8. Qui testa saniem radebat, sedens in sterquilinio.---Quid testa, nisi lutum? quid sanies, nisi lutum? Luto ergo tergebat lutum. Pensabat quippe uir sanctus unde sumptum fuerat quod gestabat, et corpus quod sibi sanum subdiderat, percussum fragmento fictili curauit. In sterquilinio ponebat corpus, ut ex terra sumptum que esset carnis substantia, bene proficiens perpenderet animus. Intueri libet quare omnipotens Deus in hoc seculo sic uehementer despicit, quos sic sublimiter ante secula  elegit. Idcirco quippe nos sic premit in infimis, quia uidet quomodo remuneret in summis. Hinc ergo unusquisque colligat, quid illic sint passuri quos reprobat, si hic sic cruciat quos amat? TYPICE. Quid aliud in manu Domini est testa, nisi caro ex nostre substantie luto sumpta? Etenim testa igne solidatur, et caro Domini per passionem robustior exstitit, ut illud Prophete: »Aruit uelut testa uirtus mea .« Sanies itaque putredo est sanguinis, et peccata carnis, ex longa uetustate peior sanies est. uulnus itaque in saniem uertitur, cum neglecta culpa usu deterius grauatur. Redemptor itaque noster corpus suum in manibus persequentium tradens, saniem testa rasit, quia peccata nostra carne sua deleuit. uenit, ut scriptum est, »in similitudinem  carnis peccati ,« ut de peccato damnaret peccatum. Testa ergo sanies raditur, cum carne culpa superatur. Qui non in foro ubi lex perstrepit, sed in sterquilinio residet; quia attestante Paulo: »Infirma mundi elegit, ut confunderet fortia .« Ecce dolens in sterquilinio sedet, quia post perpetratas culpas libenter corda penitentium possidet. Qui dum mala sua flendo considerant, quasi ante se stercora sese abiiciendo coaceruant. Unde per prophetam dicitur: »Ad quem respiciam, nisi ad humilem et quietum?«  Quotidie etiam nunc usque peruersa tolerat, cum a reprobis eius electi lacerantur. Prauis enim moribus in Ecclesia Redemptoris uitam multi insequuntur, non gladiis, sed malis actibus. Qui non solum praue  actioni seipsos inferunt, sed etiam iustorum rectitudinem inflectere ad peruersa moliuntur. MORALITER. Quid per testam nisi uigor districtionis, quid per saniem nisi fluctus illicite cogitationis accipitur? Percussi ergo testa saniem radimus, cum post pollutionem cogitationis illicite nosmetipsos aspere dimicando mundamus. Aliter: Per testam fragilitas mortalitatis intelligitur. Testa ergo saniem mundare est mortalitatis cursum fragilitatemque pensare. Cum ergo praua se cogitatio menti influit, quasi ex uulnere sanies decurrit. Sed citius sanies tergitur, si in consideratione nostra fragilitas quasi in manu testa teneatur. Sanies itaque tergitur, cum culpa non solum ab opere, sed etiam a cogitatione resecatur. Hinc Dominus: »Dico, inquit, uobis, quod  si quis uiderit mulierem ad concupiscendum eam, iam mechatus est eam in corde suo .« In sterquilinio sedet, qui infirmitatem suam sollicitus respicit, et se de bonis que per gratiam percipit, non extollit. In sterquilinio nobis sedere est, ad ea que illicite gessimus, mentis oculos penitendo reducere. Sequitur:

uERS. 9. Dixit autem illi uxor sua. Adhuc tu permanes in simplicitate tua. Benedic Deo, morere.---Antiquus hostis humanum genus duobus modis tentare consueuit. Ut uidelicet corda stantium aut tribulationibus frangat, aut persuasionibus molliat. In utrisque ergo contra beatum Iob se uehementer exercuit. Nam patrifamilias intulit damna rerum,  uictusque ad subtilia tentandi argumenta conuertitur. Cor igitur mulieris tenuit, et quasi scalam qua ad cor uiri ascendere potuisset, inuenit, sed nichil hac arte preualuit. Cum enim cor nostrum antiquus hostis sua persuasione non subruit, ad hoc nimirum per linguas adherentium subrepit. Hinc enim scriptum est. »A filiis tuis caue, et a domesticis tuis attende .« Et rursum: »Inimici hominis domestici eius .« MYSTICE. Cuius speciem male persuadens mulier renuit, nisi quorumlibet carnalium in Ecclesie sinu positorum? Qui quo uerbis professe fidei intus sunt, eo bonos incorrectis suis moribus peius premunt. Suadent namque nos aliquando uerbis, aliquando exemplis illiciunt. Sed hoc ipsum aliquando metu, aliquando  uero audacia agere moliuntur. Quorum Petrus et Saruie filius speciem tenuerunt. Ille uidelicet passione Dominum prohibendo, hic uero maledicentem regi exstinguere cupiens. Sed ualde deteriores sunt, qui huic culpe non formidine sed elatione succumbunt. MORALITER. Uxor namque male suadens, est carnalis cogitatio mentem lacescens. Sepe enim et foris flagellis atterimur, et intus carnali suggestione fatigamur. Hinc Ieremias ait: »Foris interficit gladius, et domi mors similis est .« Sed hec aliter aguntur a reprobis, aliter ab electis. Illorum namque corda ita tentantur ut consentiant; istorum non tentationes quidem suscipiunt, sed repugnant. Sequitur:

uERS. 10. Respondens autem Iob dixit: Quasi una  de stultis mulieribus locuta es.---Ecce ubique hostis frangitur, ubique superatur, quia enim sensus praue mulieris, non autem sexus in uitio est, nequaquam ait: locuta es quasi una ex mulieribus, sed ex ineptis mulieribus, ut uidelicet ostendatur, quia quod prauum sapit, accedentis stultitie, non autem condite sit nature. Sequitur. Si bona suscepimus de manu Domini, mala quare non sustineamus?---Bona, scilicet dona Dei, uel temporalia uel eterna; mala autem flagella presentia appellans. De quibus Dominus per prophetam dicit: »Ego Dominus et non, est alter, formans lucem et creans tenebras, faciens pacem et creans malum .« Magna quippe consolatio tribulationis est, si cum aduersa patimur,  auctoris nostri ad memoriam dona reuocemus, nec frangit quod ex dolore obuiat, si menti citius hoc quod ex munere subleuat, occurrat. Hinc namque scriptum est: »In die bonorum, ne immemor sis malorum, et in die malorum ne immemor sis bonorum .« MYSTICE. Sancti uiri tribulationum bello deprehensi, cum uno eodemque tempore alios ferientes, alios suadentes sentiunt, illis opponunt scutum patientie, istis iacula intorquent doctrine. Hos docentes corrigunt, illos tolerantes premunt. Insurgentes namque hostes patiendo despiciunt; infirmantes uero ciues, compatiendo ad salutem educunt. Quia enim electis dicitur: »uiriliter agite, et confortetur cor uestrum ,« mentes carnalium que in fluxa Deo intentione deseruiunt,  non immerito mulieres uocantur. Ac si dicatur: Si ad bona eterna tendimus, quid mirum si temporalia mala sufferamus? Hinc Paulus ait: »Non sunt condigne passiones huius temporis ad futuram gloriam, que reuelabitur in nobis .« MORALITER. Quisquis subigere uitia appetit, et ab eterna intentione retributionis culmina uere intentionis gressibus tendit, quo magis uallari se uitiorum bello undique conspicit, eo se uirtutum armis robustius accingit, et tanto minus iacula metuit, quanto contra hec iacula uenientia fortiter pectus munit. Sequitur: In omnibus his, non peccauit Iob labiis suis.---Duobus modis labiis delinquimus, cum aut iniusta dicimus, aut iusta reticemus. Nam et si aliquando reticere culpa non esset, propheta  non diceret: »ue mihi, quia tacui .« Beatus Iob in cunctis que egit, in labiis suis minime peccauit, quia nec contra ferientem superba dixit, nec contra suadentem reticuit. MYSTICE. Sancti uiri cum persecutionem foris intusque patiuntur, non solum in Dei iniuriis minime excedunt, sed neque contra ipsos aduersarios contumeliosa uerba iaculantur. Hinc Petrus ait: »Nemo uestrum patiatur quasi homicida, aut fur, aut maledicus .« Maledicus enim patitur, qui passionis sue in tempore sui saltem iniuria persecutoris effrenatur. Sequitur:

uERS. 11. Igitur audientes tres amici Iob omne malum quod accidisset ei, et reliqua.---Qui ex condicto ad afflicti consolationem ueniunt, et inter se  et erga percussum quante caritatis fuerint demonstrantur. Quamuis et per hoc quod Scriptura hos tanti uiri amicos fuisse testatur, quia boni studii et recte fuerint intentionis ostenditur, sed tamen hec ipsa illorum intentio eis ad uerba prorumpentibus ante districti iudicis oculos suborta indiscretione fuscauit. MYSTICE. Amici beati Iob, et si bona intentione ad eum conueniunt, hereticorum tamen idcirco speciem tenent, quia ad culpam indiscrete loquendo dilabuntur. Sancta itaque Ecclesia cum uulnera sustinet, cum membrorum suorum lapsus dolet, insuper alios sub Christi nomine tolerat hostes Christi. Ad augmentum namque doloris eius, etiam heretici in contentione conueniunt, eamque, quasi quibusdam iaculis, irrationabilibus  uerbis figunt. Sequitur: Conuenerunt de loco suo. Hereticorum quippe locus ipsa est superbia, sicut e contra humilitas locus bonorum, ut illud Salomonis. »Si ascenderit super te spiritus potestatem habens, locum tuum ne dimiseris .« Heretici igitur de loco suo ueniunt, quia contra sanctam Ecclesiam ex superbia mouentur. Eliphas interpretatur Dei contemptus. Baldad autem uetustas sola. Dum noue uite conuersionem heretici negligunt, et ex sola uetustate est quod intendunt; Sophar dissipatio specule, uel speculatorem dissipans. Montes namque fidelium ad contemplanda superna se erigunt, sed dum hereticorum uerba peruertere recta contemplantes appetunt, speculam dissipare  conantur. Bene autem loca de quibus ueniunt, congrua hereticorum actibus describuntur. Dicitur enim Themanites, austes [auster] Suites, loquens; Naamatites, decor. Prius enim heretios inordinatus calor accendit, nitor deinde loquacitatis erigit, et tunc demum decoros hominibus hypocrisis offendit. Sequitur: Condixerant enim ut pariter uenientes uisitarent eum et consolarentur. Condicunt sibi heretici, quando praua quedam contra Ecclesiam concorditer sentiunt, et in quibus a ueritate discrepant, sibi in falsitate concordant. Heretici autem qui sanctam Ecclesiam sua docere desiderant, ad eam quasi consolantes appropinquant. Nec mirum si amici nominantur, cum et ipsi traditori dicitur: »Amice, ad quid uenisti?«  MORALITER. Amici  consolari ueniunt, sed in contumelias erumpunt, qui uitia insidiantia, uirtutum faciem sumunt, sed hostili inuectione nos feriunt. Sepe immoderata ira, iustitia, dissoluta remissio, misericordia, sepe incautus timor humilitas uult uideri. Bene autem dicitur. Condixerant enim sibi. uicina namque est superbia ire, remissio timori. Condicendo enim ueniunt, que contra nos sibi ex quadam prauitatis cogitatione sociantur. Sequitur:

uERS. 12. Cumque eleuassent oculos procul, non cognouerunt eum.---Ordo quippe consolationis est, ut cum uolumus afflictum quempiam a merore suspendere, studeamus prius merendo eius luctui concordare. Dolentem namque non potest consolari, qui non concordat dolori. Sed inter hec sciendum est,  quia his qui afflictum consolari desiderat, mensuram necesse est dolori quem suscipit ponat; ne non solum dolentem non mulceat, sed intemperate dolens, afflicti animum ad pondus desperationis premat. Amici uero beati Iob plusquam necesse fuerat in consolatione doluerunt, qui dum percussionem cernunt, sed percussi mentem nesciunt, ita in immensum luctum uersi sunt, ac si percussus uir tante fortitudinis in plagam corporis, etiam corde cecidisset. MYSTICE. Heretici quique cum sancte Ecclesie facta considerant, oculos leuant, quia ipsi uidelicet in imis sunt. Sancta quippe Ecclesia appetit hic mala recipere, ut possit ad eterne remunerationis premium purgata peruenire. Heretici igitur quia pro magno presentia appetunt, eam in  uulneribus positam non cognoscunt. Hic namque quod in illa cernunt, in suorum cordium cognitione non relinquunt. Sequitur: Scissisque uestibus sparserunt puluerem super caput suum in celum.---Sicut uestimenta Ecclesie cunctos fideles accipimus, ut illud prophete: »Omnibus his uelut ornamento uestieris ,« ita hereticorum sunt omnes qui eis concordant, inherentes illorum erroribus inuoluuntur. Qui dum ad deteriora quotidie ruunt, et sentiendo peiora in multis se partibus scindunt. Sicque fit, ut scissis sequacibus malitia eorum cogitationis aperiatur, ut discordiam dolus patefaciat, quos spiritus grauis concordie culpa claudebat. Per puluerem, terrenam intelligentiam,  per caput mentem, per celum preceptum superne locutionis accipimus. Puluerem ergo super caput in celo spargere est, seculari intellectu mentem corrumpere, et de uerbis celestibus terrena sentire. Super capita igitur puluerem spargunt, quia in preceptis Dei per terrenam intelligentiam ultra suarum mentium uires nituntur. MORALITER. Afflictos enim nos uitia minime cognoscunt, quia triste cor mox ut pulsauerint reprobata resiliunt, et que nos letos quasi nouerant, qui penetrabant, merentes cognoscere nequeunt, quia ipso nostro rigore franguntur. Qui exclamantes plorauerunt. Signatur enim pietas per ploratum, discretio per scissionem uestium, affectus operum per puluerem capitum. Sequitur:

uERS. 13. Sederunt cum eo in terra septem diebus  et septem noctibus, et reliqua.---Utrum continuis septem diebus et septem noctibus cum afflicto Iob sederint, an certe diebus et noctibus totidem instantia ei crebre uisitationis adheserint, ignoramus. Sepe tamen Scriptura totum pro parte, et pro toto partem ponere consueuit. Intuendum uidelicet est, quia sunt nonnulli qui et loqui precipitanter incipiunt, et effrenate cepta effrenatius exsequuntur. Et sunt nonnulli qui tarde quidem loqui inchoant, sed semel inchoantes habere modum locutionis ignorant. Amici igitur beati Iob dolorem uidentes, diu tacuerunt, sed tarde inchoantes indiscrete locuti sunt, quia parcere dolenti noluerunt. Unde necesse est ut non solum intueamur quid agimus, sed etiam cum quanta discretione peragamus. MYSTICE.  In die que uidemus agnoscimus, in nocte autem aut cecitate nil cernimus, aut dubietate caligamus. Per diem itaque intelligentia, per noctem uero ignorantia designatur. Septenario autem numero summa uniuersitatis exprimitur. Septem enim diebus omne hoc tempus consumitur. Quid est ergo in terra septem diebus et noctibus sedere, nisi quod heretici, uel his in quibus uerum lumen intelligunt, uel in his in quibus ignorantie tenebras patiuntur, quasi  infirmitati sancte Ecclesie se condescendere simulant, et sub blandimentorum specie dolos deceptionis parant. In terra ergo consedere est, aliquid de imagine humilitatis ostendere, ut, dum humilia exhibent, persuadent superba que docent. Potest etiam per terram ipsa Mediatoris incarnatio designari. Unde ad Isrel dicitur: »Altare de terra facietis mihi .« In terra ergo sedere est uel in hoc quod aliquid de plenitudine ueritatis intelligunt, uel in hoc quod sue stultitie tenebris excecantur heretici, incarnationis mysterium negare non posse, ueramque Redemptoris carnem cum sancta Ecclesia credere. MORALITER. Cum afflictis nobis uitia sedent in terra, cum imaginem humilitatis ostentant, ut affectum utilitatis subtrahant,  ut dum se unusquisque indignum considerat, res in quibus prodesse proximis poterat, ministrare pertimescat. Sequitur: Et nemo loquebatur ei uerbum.---Tacentes enim aduersarios hahemus, si uere filios fidei predicando generare negligimus. Si autem loqui recte incipimus, graues mox contumelias ex eorum responsione sentimus. Nonnunquam tamen heretici cum torpore inertie fidelium corda considerant, erroris semen aspergere loquendo non cessant. Cum uero mentes bonorum uident alta sapere, de erumna huius exsilii strenue dolere, circumspectione sollicita linguam frenant. Quia uident quod contra corda dolentium in cassum loquentes citius obmutescunt. Unde mox subditur: uidebant enim dolorem esse uehementem.---MORALITER. Si enim  cor ueraciter dolet linguam contra nos uitia non habent. Nam cum plene uita rectitudinis queritur, superuacua suggestio prauitatis obduratur. Sepe autem si nos fortiter stringimus, uitia ad usum uirtutis immutamus. Sed dum iram rationi subiicimus, in sancti zeli ministerium uertimus, si cum superbia erigit, hanc ad defensionem iustitie immutamus: si cum fortitudo carnis illecebrat, pietatis lucra mercemur.



LIBER QUARTUS.



CAPUT III.


Qui textum considerat, et sensum sacre lectionis ignorat, non tam se eruditione instruit, quam ambiguitate confundit. Ecce enim beatus Iob maledixisse diei suo describitur, dicens:

uERS. 3. Pereat dies in qua natus sum.---Quis autem nesciat dies qua natus est nequaquam tunc stare potuisse? Cur ergo uir tantus malediceret rei quam nequaquam subsistere non ignoraret? Si enim subsistenti rei maledixit, perniciose egit. Si non subsistenti rei maledixit, otiose. Ideoque sic otiosa uelut etiam perniciosa formidanda sunt. Hinc enim scriptum est: »Omne uerbum otiosum, quod locuti fuerint homines, reddent de eo rationem .« Sequitur:

 uERS. 4. Dies ille uertatur in tenebras, non requirat eum Deus desuper et non lustretur lumine.---Dies qui lapsus cursu temporis scitur, cur uerti in tenebras dicitur, et qui non subsistit, quomodo umbra uoluit? Aut quam noctem tenebrosus turbo possidet, quam nullus status tenet? Aut quomodo optatur solitaria fieri, que transeundo iam fuerat nulla? Aut lucem quomodo exspectat, que sensu caret? Sequitur:

Quare non in uulua mortuus sum, egressus ex utero non statim perii? Quare exceptus genibus, cur lactatus uberibus? Nunc enim dormiens silerem, et somno meo requiescerem uERS. 11-13.---Nunquid si egressus ex utero statim periisset, retributionis meritum ex hac ipsa perditione perciperet? Nunquid eterna premia abortiui  perfruuntur? Quod uero apud nos ualet baptismus, hoc egit apud ueteres, uel pro paruulis sola fides; uel pro maioribus uirtus sacrificii, uel mysteria circumcisionis. Scriptum est: »Ecce enim in iniquitatibus conceptus sum, et reliqua .« ueritas autem dicit: »Nisi quis renatus fuerit ex aqua et Spiritu sancto non habet uitam eternam .« Quid est quod quiescere se asserit, si a reatu originalis culpe nequaquam diuina eum sacramenta liberassent? Sequitur: Cum regibus et consulibus terre.---Quis ignoret quod reges et consules a solitudine procul sint, uel quam difficile ad requiem tendant? Ut illud: »Iudicium durissimum in his qui presunt fiet .« Et illud: »Cui multum donatum est, multum queretur ab eo .« Sequitur:  Aut cum principibus qui possident aurum.---Rarum ualde est ut qui aurum possident ad requiem tendant. Cum ueritas dicat: »Difficile qui pecunias habent intrabunt in regnum celorum .« Quia igitur uerba hec in superficie a ratione discordant, ipsa iam littera indicat. Sed quid est quod Dauid, qui retribuentibus mala non reddidit , Gelbe tamen montibus maledixit?  Quid moriente Saul montes Gelbe peccauerunt? Hac ergo et aliis sacre Scripture maledictionibus discimus, quid apud beatum Iob in uoce maledictionis inquiramus. Ne quem Deus post uerbera remunerat; lector redarguere non intelligens presumat. Sed sciendum est quod Scriptura duobus modis maledictum memorat. Aliud  uidelicet quod approbat, aliud quod damnat. Aliter profertur iudicio iustitie, aliter liuore uindicte. Hinc scriptum est: »Benedicite, et nolite maledicere ;« et: »Neque maledici regnum Dei possidebunt .« Illinc: »Maledicta terra in opere tuo .« Hinc pensandum est, quia cum sancti uiri maledictionis sententiam proferunt, non ad hanc ex uoto ultionis, sed ex iustitia examinis erumpunt, ut Petrus Simoni, ut Elias quinquagenariis. Sed nec illud pretereundum est cur dicit, post hec, post illa, uidelicet que ei acciderunt. Nimis itaque incongruum est, ut suspicemur eum nullo instigante, nullo pulsante, ex impatientia ad uocem maledictionis erumpere, quem nimirum nouimus inter tot uerbera magna Creatoris preconia  humili mente reddidisse. ALLEGORICE. Pereat dies in qua natus sum. Per diem natiuitatis, omne hoc tempus nostre mortalitatis intelligi potest. Quisquis igitur iam diem eternitatis uidet, egre diem mortalitatis sue [sustinet] uidet. Et notandum quia non ait: Pereat dies in qua conditus, sed in qua natus sum. In die quippe iustitie homo est conditus, sed iam in tempore culpe natus. Ac si aperte dicat: Dies mutabilitatis pereat, et lumen eternitatis erumpat. Sed quia duobus modis perire dicimus, uel cum optamus aliquid ut non sit, uel cum optamus ut male sit, liquido hic ostenditur, quia dies iste non ita ut non sit, sed perire optatur, ut male sit, unde et paulo inferius dicitur: Obscuret eum  caligo, et inuoluatur amaritudine. Hoc autem tempus mutabilitatis non transiturum est ut male sit, sed ut penitus non sit. Ut illud angeli: »Per uiuentem in secula, quia tempus iam non erit .« Humana enim anima seu angelicus spiriritus et immortaliter mortalis est, et mortaliter immortalis. Nam beate uiuere siue per uitium, seu per supplicium perdit. Essentialiter autem uiuere, neque per uitium, neque per supplicium amittit. Igitur diei nomine, uir sanctus apostatam spiritum exprimere uoluit, qui in uiuendi essentia, etiam moriendo subsistit. Antiquus autem hostis dies est per naturam bene conditus, sed nox est per meritum ad tenebras delapsus. Dies est cum bona promittit, sed nox est cum mentes consentium [consentientium]  erroris tenebris obscurat. De illo enim Paulus ait: »Cum sit angelus tenebrarum, transfigurat se in angelum lucis .« Ac si ergo diceret: Pereat antiquus hostis, qui lucem promissionis ostendit, et peccati tenebras contulit. Pereat, id est, licentiam tentandi amittat. MORALITER. Quasi dies quedam est nobis, cum mundi huius prosperitas arridet, que in nocte desinit, quia sepe ad tribulationis tenebras perducit. Hinc propheta ait: »Diem hominis non desideraui, tu scis .« Hinc Dominus per Prophetam dicit: »Usque ad noctem increpuerunt me renes mei .« Potest autem per diem peccati delectatio, per noctem uero cecitas intelligi. Optat igitur perire diem, ut omne quod blandire culpa  cernitur, uigore iustitie interueniente, destruatur. Optat etiam perire noctem, ut cesata mens etiam per consensum perpetrat, animaduersione penitentie exstinguat. Sed querendum nobis est cur in die homo natus dicitur, in nocte autem conceptus. Scriptura sacra tribus modis hominem appellat, scilicet aliquando per naturam, ut illud: »Faciamus hominem ad imaginem et similitudinem nostram .« Aliquando per culpam, ut illud: »uos autem sicut homines moriemini .« Et Paulus ait: »Cum sit inter uos zelus et contentio, nonne homines estis?«  Aliquando per infirmitatem, ut illud: »Maledictus qui spem suam ponit in homine .« Homo ergo in die nascitur, sed in nocte concipitur,  quia nequaquam a delectatione peccati rapitur, nisi prius per uoluntarias mentis tenebras infirmetur. Pereat ergo delectatio, que in culpa hominem rapuit. Pereat incauta mentis infirmitas, que usque ad tenebras praui consensus excecauit. Sequitur: Dies illa uertatur in tenebras. In tenebras dies uertitur, cum malignus hostis qualis est ex merito seuiens, talis perspicitur in blandimentis latens. Quasi enim lucet dies iste, cum prauitatis eius persuasio prospera creditur. Sed, cum iniquitas illius sicut est, agnoscitur; dies false promissionis tenebris obscuratur. Dies in tenebras uertitur, cum culpa ipso delectationis exordio, ad quem perditionis finem rapiat, uidetur. In tenebras diem uertimus,  cum nosmetipsos districte punientes, ipsa delectationis praue blandimenta per districta penitentie lamenta cruciamus, cum flendo insequimur quidquid in corde taciti ex delectatione peccauimus. Sequitur: Non requirat eum Deus desuper et non illustret lumine.---Duas omnipotens Deus ad se intelligendum creaturas fecerat, angelicam uidelicet et humanam. Utramque uero superbia percutit. Sed eam redimere debuit misertus, quam in perpetratione culpe ex infirmitate aliquid constat habuisse. Hinc enim Propheta ait: »Recordatus est quia caro sunt .« Et eo altius angelum apostatam repellere debuit, quo nil infirmum ex carne gestauit. Est adhuc aliud quo et perditus homo reparari debuit, et superbiens spiritus reparari non possit. Quia nimirum  angelus sua malitia cecidit, hominem uero aliena prostrauit. Ac si de eo dicatur. Quia ipse tenebras intulit, toleret sine fine quod fecit, nec unquam pristini luminis status recipiat, quia hoc etiam non suasus amisit. MORALITER. Requirit que iudicando discutit, non requirit que ignoscendo in suo iam iudicio impunita dereliquit. Hic itaque dies, id est, hec peccati delectatio a Domino non requiretur, si animaduersione spontanea punitur, Paulo attestante qui ait: »Si nosipsos diiudicaremus, non utique a Domino iudicaremur .« In iudicio namque Dominus apparens, omne quod tunc redarguit lumine illustrat. Quasi enim sub quadam obscuritate tegitur, quidquid tunc in memoriam non reuocatur iudicis. Scriptum quippe est: »Omnia  autem que arguuntur, a lumine manifestantur .« Quia ergo omne quod tegitur uelut in tenebris occultatur, in die extremi iudicii non illustratur lumine, quod non discutitur ultione. Scriptum est enim: »Beati quorum remisse sunt iniquitates, et quorum tecta sunt peccata .« Sequitur:

uERS. 5. Obscurent eum tenebre, et umbra mortis.---Per umbram mortis obliuio debet intelligi, quia sicut mors interimit uitam, ita obliuio exstinguit memoriam. Quia ergo apostata angelus eterne obliuioni traditur, umbra mortis obscuratur. Ac si dicat: Sic enim eum erroris sui cecitas obruat, ut nequaquam ulterius ad lucem penitentie per diuini respectus memoriam resurgat. MORALITER. Diem tenebre  obscurant quando delectationem mentis inflicta penitentie lamenta transuerberant. Possunt etiam per tenebras occulta iudicia designari. Occulta enim iudicia quasi quedam ante nostros oculos tenebre sunt, quia perscrutari nequaquam possunt. Unde de Domino scriptum est: »Posuit tenebras latibulum suum ,« Diem igitur tenebre obscurant, cum flendo nostre delectationis gaudium ab illo iuste animaduersionis radio inscrutabilia eius iudicia misericorditer occultant. In Scriptura enim sacra umbra mortis aliquando obliuio mortis accipitur, ut illud: »Illuminare his qui in tenebris et umbra mortis sedent .« Aliquando imitatio diaboli. De illo quippe dicitur: »Nonne illi  mors .« Hinc utique scriptum est: »Sedentibus in tenebris et umbra mortis, lux orta est eis .« Aliquando mors carnis, ut illud: »Humiliasti nos in loco afflictionis, operuit nos umbra mortis .« uera enim mors est cum anima separatur a Deo. Quia ergo Redemptor solam pro nobis mortem carnis accepit, umbram mortis pertulit, et ante oculos culpam quam fecimus abscondit. Ac si ergo diceret: Ille ueniat qui ut a morte carnis et spiritus debitores eripiat, mortem carnis non debens soluat. Sequitur: Occupet eum caligo, et inuoluatur amaritudine.---Quia enim antiquus hostis a luce intimi ordinis cecidit, nunc semetipsum intrinsecus erroris caligine confundit. Sed post hoc amaritudine inuoluitur, quia ex merito spontanee  caliginis eterno gehenne tormento cruciatur. Quia enim in caligine oculus confunditur, ipsa per penitentiam mentis nostre confusio caligo nominatur. Nam sicut caligo nebulosa congerie obscurat diem, ita confusio perturbatis cogitationibus subnubilat mentem. Hinc scriptum est: »Et confusio adducens gloriam .« Hec caligo eorum mentem oppresserat, quibus Paulus dicebat: »Quem enim fructum habuistis tunc in illis, in quibus nunc erubescitis ?« Dies enim amaritudine inuoluitur, cum ad cogitationem mente redeunte, peccati blandimenta cruciatus penitentie sequuntur. Quidquid enim inuoluitur ex latere omnis partis operitur. Diem ergo amaritudine inuoluimus, cum praue delectationis gaudium quod supplicia sequantur  ex omni parte aspicimus, et asperis hoc fletibus circumdamus. Sequitur:

uERS. 6. Noctem illam tenebrosus turbo possideat.---Scriptum quippe est: »Ignis in conspectu eius ardescet, et in circuitu eius tempestas ualida.« Tenebrosus ergo turbo hanc noctem possidet, quia apostatam spiritum a conspectu districti iudicis ad eterna illa supplicia pauenda illa tempestas rapit. Turbine nox ista possidetur, quia superba eius cecitas districta animaduersione percutitur. MORALITER. Quasi enim quidam turbo tempestatis est, concitatus spiritus meroris. Nam dum peccatum quisque, quod fecit, intelligit, merore mentem obnubilat, et quasi concusso serene letitie ere, omnem in se tranquillitatem cordis penitentie turbine deuastat. Hinc  enim scriptum est: »In spiritu uehementi conteres naues Tharsis .« Tharsis interpretatur exploratio gaudii, id est, perpetrationem culpe non blandimenta secure quietis foueant, sed pie deseuiens amaritudo penitentie irrumpat. Sequitur: Non computetur in diebus anni, nec numeretur in mensibus anni.---Annum predicationem superne gratie non inconuenienter accipimus. Quia sicut in anno congestis diebus tempus perficitur, ita in superna gratia uirtutum multiplex uita completur. Potest per annum etiam multitudo intelligi redemptorum, quia sicut ex dierum multitudine annus dicitur, ita ex collectione bonorum omnium illa electorum innumerabilis uniuersitas expletur. Hinc Isaias ait: »Spiritus Domini  per me .« Et post paululum infert: »Ut predicarem annum placabilem Domino .« Quid uero per dies, nisi singule queque electorum mentes? Quid per menses, nisi multiplicate eorum Ecclesie, que unam catholicam faciunt, designantur? Illa ergo nox non computatur in diebus anni, quia antiquus hostis superbie sue tenebris pressus, aduentum quidem Redemptoris conspicit, sed nequaquam ad ueniam cum electis redit. Hinc enim scriptum est: »Nusquam enim angelos apprehendit, sed semen Abrahe apprehendit .« Possunt dici hi, qui interna luce permanent, angelici spiritus; menses autem, eorum ordines et dignitates intelligi. Singuli quique enim spiritus, quia lucent, dies sunt. Sed quia certis quibusdam dignitatibus  distinguuntur, ut alii Throni, alii Dominationes sint, menses uocantur. Sed quia antiquus hostis nequaquam ad meritum lucis, nequaquam ad ordinem supernorum agminum reducitur, nec in diebus anni, nec in mensibus numeratur. MORALITER. Illuminationis nostre annus tunc perficitur, quando apparente eterno iudice sancte Ecclesie, peregrinationis sue uita completur. Tunc laboris sui remunerationem recipiet, cum expleto hoc belli tempore, ad patriam redit, ut illud Prophete: »Benedices coronam anni benignitatis tue .« Dies uero anni huius sunt singule queque uirtutes, menses autem, multiplicia facta uirtutum. Ac si ergo districtum iudicem exoret dicens: Cum completo sancte Ecclesie tempore, extremo te examine manifestas, sic  dona que contulisti remunera, ut mala que commisimus, non requiras. Si enim nox illa computatur, omne quod egimus ex prauitatis nostre estimatione confunditur; et dies uirtutum iam non lucent, si hos in conspectu tuo annumerata nostre noctis tenebrosa confusio obscuret. Sequitur:

uERS. 7. Sit nox illa solitaria.---Nox illa solitaria efficitur, quia districtione perpetua a frequentia superne patrie separatur. Aliter. Ad perditionem quippe socium hominem fecerat sibi, quem Redemptoris gratia reformat. Solitaria ergo nox efficitur, cum sublatis eis qui electi sunt, solus antiquus hostis cum suo corpore eternis ignibus gehenne mancipatur. Sequitur: Nec laude digna.---Cum enim humanum genus erroris tenebris pressum, deos lapides  crederet, quid aliud quam noctis tenebras laudauit? Hinc Paulus ait: »Scimus quia idolum nichil est .« Sed que immolant gentes demoniis immolant. Sed ecce iam cernimus, quia nox illa non esse digna laude cognoscitur, cum a redempto humano genere, idolorum ueneratio reprobatur, et solitaria nox relinquitur, quia cum damnato apostata spiritu ad tormenta non it. MORALITER. Sunt nonnulli qui non solum nequaquam deflent quod faciunt, sed etiam laudare et defendere non desistunt. Et nimirum cum defenditur culpa, geminatur. Contra quod recte dicitur: »Peccasti? ne adiicias iterum .« Ac si ergo dicat: Culpa quam fecimus sola remaneat, nec laudatur et  defenditur, in conspectu nos iudicis multiplicius adstringat. Peccare quidem non debuimus, sed utinam non unguentes uel ea que fecimus sola descramus. Sequitur:

uERS. 8. Maledicant ei qui maledicunt diei.---In ueteri translatione dicitur: »Maledicant eam, qui maledixit diem, qui capturus est grande cetum.« Antichristi enim his uerbis perditio [preuidetur] prouidetur futura. Malignus namque spiritus, qui per meritum nox est, diem se in mundi finem simulat, cum se quasi Deum hominibus ostendat. Noctem igitur maledicit, qui maledicit diem, quia ille nunc eius malitiam destruit, qui illustratione aduentus sui, tunc etiam potentiam eius fortitudinis exstinguit. Huius enim ceti fortitudo in aquis capitur,  quia antiqui hostis uersutia baptismi sacramento superatur. Hic autem de electis eius angelis dicitur: Diem se quippe superbiens spiritus ostentare etiam angelicis potestatibus uoluit, cum se quasi in potentia diuinitatis super ceteros extollens, tot post se ad interitum legiones traxit. Sed hi qui in auctore suo humili corde perstiterunt, cum errori eius noctem inesse conspicerent, diem claritatis illius de semetipsis humilia sentiendo calcauerunt, qui nunc nobis doli eius tenebras indicant, et quam sit illis despicienda facta claritas demonstrant. MORALITER. Illi ueraciter mala transacta per animaduersionem penitentie corrigunt, qui iam ad bona fallentia nulla delectatione rapiuntur. Non quos adhuc noxia alia delectant, falsum est quod cernitur, quia perpetrata  alia deplorant. Aliter: Illi transactas culpas uere puniunt, qui maligni seductoris insidias in ipsa blanda suggestione deprehendunt. Sequitur: Qui parati sunt suscitare Leuiathan.---Leuiathan quippe additamentum eorum interpretatur, hominum scilicet, quia postquam primam culpam mala suggestione intulit, hanc quotidie augere grauioribus persuasionibus non desistit. uel certe per exprobrationem additamentum hominum dicitur. Eos namque in paradiso immortales reperit, sed diuinitatem promittendo, immortalitatem calliditate subtraxit. Electi enim spiritus superbum apostatam comprimunt, quia humiles hunc sequi noluerunt, ipsisque administrantibus disponitur, ut ad internecionem apti certaminis destruendus funditus quandoque reuocetur.  MORALITER. Omnes qui ea que mundi sunt mente calcant, et ea que Dei sunt plena intentione desiderant, Leuiathan contra se suscitant, quia eius malitiam instigatione sue conuersationis inflammant. Nam qui eius uoluntati subiecti sunt, quasi quieto ab illo iure possidentur. Et quasi dormit, dum sopitus in eorum prauo corde quiescit. Sed excitatur in prouocatione certaminis, cum ius amiserit peruerse dominationis. Hi ergo contra peccatum forti iudicio districtionis se erigunt, qui in suis tentationibus excitare antiquum aduersarium non formidant. Sequitur:

uERS. 9. Obtenebrentur stelle caligine eius.---In Scriptura sacra aliquando sanctorum iustitia designatur,  ut Paulus apostolus ait: »In medio nationis praue et peruerse, inter quos lucetis sicut luminaria in mundo .« Aliquando hypocritarum fictio demonstratur, ut illud: »Misit draco caudam, et traxit partem stellarum .« Ac si ergo dicat: Contra eos quante  humanos oculos, quasi bonis operibus splendent, malitia antiqui hostis obscura preualeat, et hoc quod ante humana iudicia sumpserant, lumen laudis deponant. MORALITER. Stelle quippe noctis caligine tenebrantur, quando et hi qui magnis iam uirtutibus splendent, adhuc de obscuritate culpe aliquid retinentes sustinent, ut etiam magna claritate luceant, et tamen adhuc noctis reliqua nolentes trahant. Unde et in terra repromissionis  in medio Ephraim tribui canentes tribu, talarius relinquitur Aliter. Nox est consensus ad culpam, que ad nos primi parentis est excessu propagata. Nosque iam post penam ad hanc uitam damnati, cum mortis merito uenimus. Multi tamen in tenebris uite presentis dum superiora de se exempla exhibent, astrorum more nobis desuper lucent. Qui tamen quantolibet se igne compunctionis accendant, dum corruptibili adhuc carne grauati sunt, eternum lumen, sicut est, uidere non possunt. Dicat ergo: Obtenebrentur stelle caligine eius. Id est etiam illi in contemplatione sua antique noctis adhuc tenebras sentiant, de quibus nimirum constat quod humano generi in huius uite caligine uirtutum suarum radios expandant. Sequitur: Exspectet lucem, et non  uideat.---Lux Dominus est. Ipse quippe ait: »Ego sum lux mundi .« Nox uero tenebrosus hostis, cum membris suis est, que lucem exspectat et non uidet. Quia uel hi qui fidem sine operibus retinent cum pro eadem fide in extremo iudicio saluare se posse confidunt, spes illorum frustrabitur, ut hi qui pro humana laude in bona actione se exhibent, in cassum aduenientem iudicem retributionem bonorum operum sperant, ueritate attestante, que ait: »Amen dico uobis, receperunt mercedem suam .« Sequitur: Nec ortum surgentis aurore.---Aurora quippe Ecclesia dicitur, que a peccatorum suorum tenebris, ad lucem iustitie permutatur. De qua dicitur: »Que est ista que progreditur, quasi aurora consurgens?«   In illa igitur luce, que in districti iudicis aduentu monstrabitur, corpus damnati hostis ortum surgentis aurore non uidet, quia iniquus quisque suorum caligine meritorum pressus, quanta claritate sancta Ecclesia in internum cordis lumen surgat, ignorat. Que etiam Ecclesia in iudicio adhuc aurora erit, sed in regno dies. Ortus itaque aurore est exordium clarescentis Ecclesie, quem uidere reprobi nequeunt, quia in conspectu districti iudicis malorum suorum pondere pressi ad tenebras pertrahuntur. De quibus propheta ait: »Tollatur impius ne uideat gloriam iusti .« Aliter: Iudea lucem exspectauit, et non uidit, quia humani generis Redemptorem uenturum, quod est prophetando,  sustinuit; sed uenientem minime cognouit. Que et surgentis aurore ortum non uidit, quia infirma illa sancte Ecclesie primordia uenerari contempsit. MORALITER. Quantalibet intentione adhuc peregrina mens satagat, uidere lucem sicut est, non ualet, quia hanc ei damnationis sue cecitas abscondit. Ortus uero est aurore illa noua natiuitas resurrectionis Ecclesie. Hinc Dominus ait: »In regeneratione cum sederit filius hominis in sede maiestatis sue .« Sed quantalibet uirtute electi nunc fulgeant, penetrare nequeunt que erit illa noue natiuitatis gloria, qua tunc carne ad contemplandum eternitatis lumen abscondunt. Sequitur:

uERS. 10. Quia non conclusit ostia uentris qui  portauit me, nec abstulit mala ab oculis meis.---Quod unicuique homini uenter est matris, hoc uniuerso humano generi exstitit illa summa paradisi. Ex ipsa namque humanum genus uelut ex uentre prodiit. Sed huius uentris ostia serpens aperuit, cum persuasione callida in corde hominis mandatum celeste dissoluit. Nec moueat quod non conclusisse queritur, quem aperuisse paradisi ianuam detestatur. Non conclusit enim dicit, aperuit, et mala non abstulit, irrogauit. Quasi enim auferret, si quiesceret, et quasi clauderet si ab irruptione cessaret. MORALITER. Ostia quippe uentris sunt desideria concupiscentie carnalis, de quibus per prophetam dicitur: »Intra in cubicula tua, et claude ostia tua .« Nox uero est culpa peccati, que ostia  uentris aperuit, quia concepto a peccato homini desideria concupiscentie reserauit, non conclusit, ut supra aperuit, et non abstulit, irrogauit. Sequitur:

uERS. 11. Quare non in uulua mortuus sum? et reliqua.---Quatuor quippe modis peccatum perpetratur in corde, quatuor consummatur in opere. In corde namque suggestione, delectatione, consensu et defensionis audacia perpetratur. Iisdem etiam quatuor modis peccatum consummatur, in opere: Prius namque latens culpa agit, postmodum etiam ante oculos hominum sine confusione reatus aperitur, ac hinc in consuetudinem ducitur, ad extremum quoque aut false spei seductionibus uel obstinatione  misere desperationis enutritur. Beatus igitur uir humani generis lapsus aspiciat, et dicat: Quare non in uulua mortuus sum? Id est, in ipsa occulta perpetratione peccati, cur a carnis uita mortificare me nolui? Sequitur: Egressus ex utero, non statim perii?---Id est, postquam ad apertam iniquitatem exii, cur me tunc saltem perditum non cognoui? Periisset quippe in suo iudicio, si se perditum cognouisset. Sequitur:

uERS. 12. Quare exceptus genibus?---Id est, post apertam culpam, cur me adhuc in illa etiam consuetudo suscepit, ut ualentiorem ad nequitias redderet, et prauis motibus sustinens foueret? Sequitur: Cur lactatus uberibus?---Id est, postquam in culpe consuetudinem ueni, cur me ad atrociorem nequitiam, uel  false spei fiducia, uel lacte misere desperationis enutriui? Augetur etiam culpa fauoribus enutrita. Hinc Salomon ait: »Fili mi, si te lactauerint peccatores, ne acquiescas .« Sciendum quoque quod tres illi motus peccantium, iuxta discessus sui ordinem facilius corriguntur, quartus uero iste difficilius emendatur. Unde et Redemptor noster puellam in domo, iuuenem extra portam, Lazarum de sepulcro, quartum uero non suscitat mortuum. Aliter: Quare non in uulua mortuus sum? Id est, cum serpentis suggestio me conciperet, tunc utinam que me mors sequeretur, agnouissem, ne usque ad delectationem suggestio raperet, et morti arctius ligaret. Sequitur: Egressus ex utero, non statim perii? Ac si dicat: Utinam ad exteriorem  delectationem exiens, quo interiore lumine priuabar, agnouissem, et saltem in ipsa delectatione occumberem, ne per consensum mors acrius puniret! Sequitur: Cur exceptus genibus! Ac si dicat: Utinam minime me consensus subiectis prauis sensibus excepisset, nec ipsa consentio me ad audaciam deterius raperet! Sequitur: Cur lactatus uberibus? Id est, utinam blandiri mihi saltim post mala perpetrata uoluissem, ne tanto me nequius astringerem, quanto mollius in illa me fouerem! Sequitur:

uERS. 13. Nunc enim dormiens silerem, et somno meo requiescerem.---Ad hoc homo in paradiso positus fuerat, ut si se Conditori suo astringeret, ad celestem angelorum patriam quandoque sine carnis morte transiret, in qua uel peccare, uel mori non  posset. Hoc quietis silentium homo habuit, cum contra hostem suum liberum uoluntatis arbitrium accepit, cui quia sua sponte succubuit, mox de se quod contra se perstreperet inuenit. Hinc Paulus ait: »uideo aliam legem in membris meis .« Ipsa enim carnis suggestio, quasi quidam clamor est contra quietem mentis, quam ante transgressionem homo non sensit. Sequitur:

uERS. 14. Cum regibus et consulibus terre.---Reges non immerito angelorum spiritus accipimus qui quo auctori omnium familiarius seruiunt, eo subiecta potius regunt. Qui bene consules uocantur, quia dum ipsis nuntiantibus uoluntatem Conditoris agnoscimus, in eis procul dubio consultum ab angustia nostre tribulationis inuenimus. Cum quibus  homo dormiret, quia nimirum cum eis quiesceret, si persuasoris linguam sequi noluisset. Aliter: Reges sunt sancti predicatores Ecclesie, qui et commissos sibi recte disponere, et sua bene regere corpora sciunt. Qui dum desideriorum in se motus temperant, super subiectis cogitationibus lege uirtutis regnant. Qui bene etiam consules terre uocantur, quia exstinctis peccatoribus uite consultum prebent. Qui et terrenas mentes per exhortationis sue consilium ad celestia pertrahunt. Consul enim erat qui dicebat: »De uirginibus autem preceptum Domini non habeo, consilium autem do .« Sequitur: Qui edificant sibi solitudines.---Omnes enim qui uel illicita appetunt, uel in hoc mundo  uideri aliquid uolunt, densis cogitationum tumultibus, in corde comprimuntur. Dumque desideriorum turbas intra se excitant, prostratam mentem pede misere frequentationis calcant. At contra sancti uiri, quia nichil huius mundi appetunt, nullis procul dubio in corde cogitationum tumultibus premuntur. Solitudines ergo edificare est a secreto cordis terrenorum desideriorum tumultus expellere, et una intentione eterne patrie, in amorem intime quietis anhelare. An non cunctos a se cogitationum tumultus expulerat qui dicebat? »Unam petii a Domino, hanc requiram ut inhabitem in domo Domini .« Et: »Ecce elongaui fugiens, et mansi in solitudine .« Et Ieremias ait: »A facie manus tue solus sedebam, quoniam comminatione  replesti me .« Sequitur:

uERS. 15. Cum principibus qui possident aurum, et replent domos suas argento.---Quos alios principes, nisi sancte Ecclesie rectores uocat? Quos indesinenter in loco precedentium predicatorum diuina dispensatio subrogat. De quibus eidem Ecclesie Psalmista ait: »Pro patribus tuis nati sunt tibi filii,« et reliqua . Quid uero aurum nisi sapientiam appellat? Ut illud Salomonis: »Thesaurus desiderabilis requiescit in ore sapientis .« Quid autem per domos nisi conscientie designantur? Unde sanato cuidam dicitur: »uade in domum tuam .« Quid per argentum, nisi eloquia diuina figurantur? De quibus per Psalmistam dicitur: »Eloquia Domini, eloquia casta,  argentum igne examinatum .« Si enim parentem primum nulla peccati putredo corrumperet, nequaquam ex se filios gehenne generaret. Sed hi qui nunc per redemptionem saluandi sunt, soli ab illo electi nascerentur. Eosdem ergo electos aspicit uir sanctus, atque quomodo cum eis quiescere potuisset, intendit. Sequitur:

uERS. 16. Aut sicut abortiuum absconditum non subsisterem.---Abortiuum dicitur, quod ante plenum tempus oritur, exstinctum protinus occultatur. Abortiuos enim cum quibus quiescere potuisset omnes uocat, qui ab ipso primordio mundi ante redemptionis tempus exorti sunt, et tamen huic mundo mortificare semetipsos curauerunt.  Qui conscripte legis tabulas non habentes, quasi ab utero mortui sunt, quia Auctorem suum naturali lege timuerunt. Tempus itaque illud, quod iuxta mundi initium mortuos huic seculo Patres nostros protulit, quasi abortiuus uterus fuit. Ibi namque Abel, Enoch et Ne, ibi Abraham, Isaac et Iacob fuerunt. Quia ergo a mundi primordio edita multitudo bonorum ex magna parte nostre notitie subtrahitur, abortiuum hoc absconditum uocatur. Neque enim tot solummodo iustos, usque ad acceptam legem exstitisse credendum est, quot Moyses breuissima descriptione perstrinxit, quod non substitisse dicitur, quia enumeratis paucis eorum frequentia nullo apud nos memorie scripto retineatur. Sequitur: uel qui concepti non uiderunt lucem.---Hi namque  qui post acceptam legem in hoc mundo nati sunt, Auctori suo eiusdem legis sunt admonitione concepti. Sed tamen concepti lucem minime uiderunt, quia ad aduentum Dominice incarnationis, quamuis hanc fideliter apertis prophetarum uocibus excitati crederent, peruenire nequiuerunt. Incarnatus quippe Dominus dicit: »Ego sum lux mundi .« Atque ipse, Lux ipsa ait. »Multi prophete et iusti desiderauerunt uidere que uidetis, et non uiderunt .« Sequitur:

uERS. 17. Ibi impii cessauerunt a tumultu.---Corda peccantium per hoc quod strepitus desideriorum possidet, grauis cogitationum instigantium tumultus premit. Sed in hac luce a tumultu impii cessauerunt, quia nimirum Mediatoris aduentum ad uite sue  requiem populi gentiles inuenerunt, Paulo attestante qui ait: »Quod querebat Isrel hoc non est consecutus, electio autem consecuta est .« In hac luce impii cessant, dum peruersorum mentes ueritate cognita laboriosa mundi desideria fugiunt, et tranquillitati intimi amoris acquiescunt. Hinc, ipsa Lux ait: »uenite ad me omnes qui laboratis et onerati estis, et ego reficiam uos. Tollite iugum meum super uos, et discite a me, quia mitis sum et humilis corde, et inuenietis requiem animabus uestris .« Sequitur: Ibi requieuerunt fessi robore.---Omnes enim qui in hoc mundo fortes sunt, quasi robore fortes sunt, non robore defessi. Qui uero in Auctoris sui amore roborantur, quo magis in concupita Dei fortitudine conualescunt,  eo a propria uirtute deficiunt. Hinc Psalmista ait: »Defecit in salutare tuum anima mea .« Et rursum: »Concupiuit anima mea, et defecit in atria Domini .« Ac si aperte dicat: Illic requies lucis remunerat, quos hic interius recreans prouectus fatigat. Notandum quia non ait in hac luce, sed ibi. Quam enim continere electos conspicit, quasi locum nostrum hanc esse deprehendit. Hinc Psalmista ait: »Tu autem idem ipse es, et anni tui non deficient. Filii seruorum tuorum habitabunt .« Sequitur:

uERS. 18. Et quondam uincti pariter sine molestia.---Iustos  enim quamuis nullus desideriorum carnalium possideat tumultus, duris tamen uinculis eos in hac uita positos sue corruptionis molestia ligat. Scriptum quippe est: »Corpus quod corrumpitur, aggrauat animam, et deprimit terrena inhabitatio sensum multa cogitantem .« Aliud namque de mente, aliud de corpore tolerant, et contra semetipsos quotidie in interno certamine exsudant. Iure ergo uincti dicimur, quia adhuc incessum nostri desiderii ad Deum liberum non habemus. Hinc Paulus ait: »Cupio dissolui, et esse cum Christo .« Hec autem uincula in resurrectione rumpenda conspexerat, qui dicebat gaudens: »Dirupisti uincula mea,« et reliqua . Bene autem dicitur, quondam uincti; quia  dum illa semper presens letitia cernitur, omne quod erit et defluit, quasi iam preteritum uidetur. Dum enim rerum finis attenditur, omne quod preterit quasi fuisse pensatur. Sequitur: Non exaudierunt uocem exactoris sui.---Exactor ille importunus est persuasor, qui humano generi semel nummum deceptionis contulit, et ob hoc quotidie expetere mortis debitum non desistit. De hoc ueritas dicit: »Et iudex tradet te exactori .« Huius uox est tentatio misere suggestionis. Huius uocem audimus cum tentatione pulsamur, sed non exaudimus cum tentanti resistimus. Cuius uocem iusti non exaudierunt, quinimo suggestionem eius, et si audiunt cum tentantur, non tamen exaudiunt, quia consentire contemnunt. Sequitur:

 uERS. 19. Paruus et magnus ibi sunt, et seruus liber a domino suo.---Quia in hac uita nobis est discretio operum, erit in illa procul dubio discretio dignitatum: ut quo hic alius alium merito superat, illic alius alium retributione transcendat. Hinc ueritas ait: »In domo Patris mei mansiones multe sunt .« Hinc Psalmista ait: »Imperfectum meum uiderunt oculi tui, et in libro tuo scribuntur .« Tanta enim uis in illa pace nos sociat, ut quod in se quisque non acceperit, se accepisse in alio exsultet.



LIBER QUINTUS.


 uERS. 20. Beatus etenim Iob cum supernam requiem contemplatus diceret, Paruus et magnus ibi sunt, et seruus liber a Domino suo. Illico adiungit: Quare data est misero lux?---In Scriptura sacra nonnunquam lucis appellatione prosperitas, noctis autem nomine aduersitas designatur. Unde et per Psalmistam dicitur: »Sicut tenebre eius, ita et lumen eius .« Lux enim miseris datur, quando hi qui sublimia contemplantes esse se in hac peregrinatione miseros agnoscunt, claritatem transitorie prosperitatis non accipiunt, et cum ualde  defleant, quia tarde ad patriam redeunt, tolerare insuper honoris onera compelluntur. Sequitur: Et uita his qui in amaritudine anime sunt?---In amaritudine quippe anime sunt omnes electi, quia punire flendo non desinunt que deliquerunt, uel graui se merore afficiunt, quia longe huc a facie Conditoris proiecti, adhuc in eterne patrie gaudiis non sunt. De quorum corde bene per Salomonem dicitur: »Cor quod nouit amaritudinem anime sue, in gaudio illius non miscebitur extraneus .« Sequitur:

 uERS. 21. Qui exspectant mortem et non uenit.---Desiderant quippe sancti mortificare se funditus, atque ab omni uita glorie temporalis exstinguere, sed occultis Dei sepe iudiciis, uel preesse in regimine, uel occupari iniunctis honoribus compelluntur. Desideriorum suorum detrimenta tolerant, ut maiora lucra conuersis aliis reportent. Sequitur: Quasi effodientes thesaurum.---Qui thesaurum effodiunt, illi, appropinquantes in effossione, enixius laborant; sic quippe qui mortificationem suam plene appetunt, quasi effodientes thesaurum querunt, et eo in opere delectabilius exsudant, quo iam uelut thesaurum premia propinquiora considerant. Unde Paulus ait: »Non deserentes collectionem nostram sicut est consuetudinis quibusdam, sed consolantes tanto  magis, quanto uideritis appropinquantem diem .« Aliter: Mundo morimur, si relictis uisibilibus, in inuisibilibus abscondamur. Thesaurum effodimus cum sapientiam perquirimus, de qua Salomon ait: »Si quesieris illam quasi pecuniam, et sicut thesauros effodies eam .« Quam facile inuenit, qui molem a se terrene cogitationis repellit. Sequitur:

uERS. 22. Gaudentque uehementer cum inuenerint sepulcrum.---Sicut enim in sepulcro absconditur corpus, ita in diuina contemplatione absconditur anima. Mundo adhuc uiuimus cum mente foris uagamur, sed mortui in sepulcro abscondimur cum mortificati exterius, in secreto interne contemplationis celamur. Hinc Paulus ait: »Mortui enim estis, et  uita uestra abscondita est cum Christo in Deo .« Aliter thesaurum in sepulcro gaudentes querimus, cum sacre Scripture paginas sapientiam perquirentes uoluimus, cum exempla precedentium perscrutamur, quasi ex sepulcro gaudium sumimus, quia mentis diuitias apud mortuos inuenimus. Sequitur:

uERS. 23. uiro cui abscondita est uia, et circumdedit eum Deus tenebris?---uia enim sua uiro abscondita est, quia etsi iam in qua sit uite qualitate considerat, adhuc tamen, ad quem finem tendat, ignorat. Et si iam superna appetit, etsi plenis hec desideriis querit, adhuc si in eisdem desideriis permaneat, nescit. Est autem et alia uite nostre absconsio,  quia nonnunquam et ad ipsa que recte nos agere credimus, an in districti iudicis examine recta sit ignoramus, Salomone attestante, qui ait: »Est uia que uidetur hominibus recta, nouissima autem eius deducunt ad mortem .« Sequitur: Et circumdedit eum Deus tenebris.---Tenebris namque homo circumdatur, quia quamuis celesti desiderio ferueat, quid de semetipso sit dispositum intrinsecus ignorat. Sequitur:

uERS. 24. Antequam comedam suspiro.---Comedere est namque anime, superne lucis contemplationibus pasci. Suspirat ergo antequam comedat, quia gemitu tribulationis afficitur, et postmodum contemplationis refectione satiatur. Sequitur: Et quasi inundantes aque, sic rugitus meus.---Aque,  cum inundant, cum impetu ueniunt, et crescentibus multipliciter uoluminibus intumescunt. Electi uero dum mentis sue oculi diuina iudicia opponunt, dum de occulta de se sententia trepidant, dum preteritorum suorum recolunt que deflent, dumque sibi adhuc futura que nesciunt pertimescunt, quasi quedam in eis aquarum more uolumina colliguntur, que in meroris rugitus, quasi in subiecta littora defluunt, Sequitur:

uERS. 25. Quia timor quem timebam uenit mihi.---Iusti igitur deflent et pauent, et magnis se lamentis cruciant, quia deseri formidant. Et quamuis de correctione gaudeant, eorum trepidam mentem correctio ipsa perturbat, ne malum quod tolerant, non pia percussio discipline sit, sed animaduersio iuste uindicte.  Ut illud Psalmiste: »Quis nouit potestatem ire tue?«  Sequitur:

uERS. 26. Nonne dissimulaui? nonne silui? nonne quieui? et uenit super me indignatio.---Quamuis quolibet in loco positi, cogitando, agendo, loquendo peccemus, tunc tamen per tria hec animus effrenatius rapitur, cum mundi huius prosperitate subleuatur. Nam cum auctoritate uocis a nullo restringitur lingua, licentius per abrupta diffrenatur. Sed sancti uiri cum mundi huius potestate fulciuntur, cor ad considerandam suam gloriam reprimunt, linguam ab immoderata locutione restringunt, opus ab inquietudinis uagatione custodiunt. Potestas quippe, cum habetur, et cogitanda est ad utilitatem et dissimulanda propter tumorem. Aliter: Silere est mentem a  terrenorum desideriorum uoce restringere. Quiescunt qui terrenarum actionum strepitus pro diuino amore postponunt. Sciunt enim quia nequaquam mens ad superna attolitur, si curarum tumultibus continue in infimis occupatur. Quid enim de Deo occupata obtineat, que de illo apprehendere aliquid etiam uacans laborat? Bene autem in Psalmis dicitur »uacate et uidete, quoniam ego sum Deus .« Quia qui uacare Deo negligit, suo sibi iudicio lumen eius uisionis abscondit. Sequitur: Et uenit super me indignatio.---Magna quippe arte doctrine dicturus, uerbera pretulit recte facta, ut unusquisque hinc consideret, que peccantibus postmodum supplicia maneant, si etiam iustos tam ualida  hic flagella castigant. Hinc Petrus ait: »Et si iustus uix saluabitur, impius et peccator ubi parebunt?«  Sequitur:



CAPUT Iu.

uERS. 1, 2. Respondens Eliphaz Themanites dixit: Si ceperimus loqui tibi, forsitan moleste accipies.---Eliphaz namque Latina lingua dicitur Domini contemptus. Et quid aliud heretici faciunt, nisi quod dum falsa de Deo sentiunt, eum superbiendo contemnunt? Loqui namque molliter Eliphaz inchoat, qui hereticorum speciem tenet, qui et primus amicorum loquitur, qui dum loquendi custodiam negligit, usque ad afflicti contumelias excedit dicens: »Tigris periit, eo quod non haberet predam .« Exasperare quippe heretici auditores suos  in exordio locutionis metuunt, ut uigilanter audiantur, et pene semper blanda sunt que proponunt, sed aspera que prosequendo subinferunt. Sequitur:

uERS. 3. Sed conceptum sermonem quis tenere posset?---Tria genera sunt hominum qui a se dissidunt: Sunt qui ad loquendum praua concipiunt, et nulla silentii grauitate refrenantur; et sunt qui cum praua concipiunt, magni silentii se uigore restringunt: et sunt qui uirtutum usu roborati, usque ad eam celsitudinem prouehuntur, ut ad loquendum ne in corde quidem peruersa concipiant, que silendo compescant. Eliphaz itaque ex quo sit ordine ostenditur, cum ait: Sed conceptum sermonem tenere quis poterit? Qui etiam loquendo se offensurum nouit. Praui igitur sicut in sensu leues sunt, ita in locutione  precipites. Hinc Salomon ait: »Qui emittit aquam, caput est iurgiorum .« Sequitur:

uERS. 4.---Ecce docuisti plurimos, et reliqua.---Magne celsitudinis iste uir fuit, qui inter curam domus, et multiplicium rerum custodiam, affectus pignorum, studiaque laborum, erudiendis ceteris se impendit. Temporalia regenda disposuit, eterna predicando nuntiauit. Sed seu heretici, seu peruersi quilibet, cum bona iustorum referunt, ea ad argumentum criminis flectunt. Nam sequitur:

uERS. 5. Nunc autem uenit super te plaga et defecisti.---Ab iniquis uero modo bonorum locuto, aut eiusdem lingue sue adiudicata testimonio in crimine uita succumbat. Qui etiam bona de iustis aliis cognita  loquuntur, sed hec ipsa protinus ad cumulum obiurgationis pertrahunt. Sequitur:

uERS. 6. Ubi est timor tuus, fortitudo tua, patientia tua et perfectio uiarum tuarum?---Que cuncta superiori coniungit sententie. Sed intuendum ualde est, quia quamuis inconuenienter inchoasset, congruenter tamen ordines rerum narrat. Quatuor quippe modis uitam beati Iob uirtutibus enumerando distinxit, dum et timori fortitudinem, et fortitudini patientiam, et patientie perfectionem iunxit. In uia namque Dei timor gignit fortitudinem, ut Salomon ait: »In timore Dei, fiducia fortitudinis .« Quia dum mens nostra recto metu Conditori omnium iungitur, potestate quadam supra omnia subleuatur,  fortitudo autem nonnisi in aduersitate ostenditur. Unde mox patientia subrogatur, et statim post patientiam uiarum perfectio subinfertur. Ille enim perfectus est qui erga imperfectionem proximi impatiens non est. Sequitur:

uERS. 7. Recordare, obsecro te, quis unquam innocens periit? et reliqua.---Sepe enim hic et innocentes pereunt, sed ad eternam gloriam pereundo seruantur. Quia hic innocens perit, propheta affirmat: »Iustus perit, et nemo est qui recogitet .« De rectis Sapientia dicit: »Raptus est ne malitia mutaret intellectum eius .« Sequitur:

uERS. 8, 9. Quin potius uide eos qui operantur iniquitatem, et seminant dolores, et metunt eos, flante  Deo perisse.---Dolores seminare est fraudulentiam dicere eos, et metere est dicendo preualere. uel certe dolores seminant qui peruersa agunt, metunt cum de eadem peruersitate puniuntur. Fructus quippe doloris est retributio damnationis. Seminant ergo, inquit, dolores et metunt, quia iniqua sunt que faciunt, et in ipsa iniquitate prosperantur, sicut Psalmista ait: »Polluuntur uie eius in omni tempore .« Flare Dei, uindicta retributionis dicitur. Bene itaque qui dolores seminant, flante Deo, pereunt, quia unde foris peruersa faciunt, inde ab intimis recte feriuntur. Flare irascendo dicitur, quia is qui in se tranquillus est pereuntibus turbulentus uidetur. Sequitur:

 uERS. 10. Rugitus leonis et uox leene, et dentes catulorum leonum contriti sunt.---Quid enim rugitus leonis appellat, nisi, ut paulo ante premisimus, seueritatem uiri? quid uocem leene, nisi loquacitatem coniugis? Quid dentes catulorum leonum, nisi edacitatem prolis? Quia enim filii conuiuantes exstincti sunt, dentium expressione signantur. Que cuncta dum contrita Eliphas exsultat [exaltat], quasi iure damnata denuntiat. Cuius adhuc duritiam increpationis ingeminat, cum subiungit:

uERS. 11. Tigris periit, eo quod non haberet predam, et catuli leonis dissipati sunt.---Quem enim nomine tigris nisi beatus Iob nota uarietatis signa? uel aspersum maculis simulationis? Sed nimirum omnis hypocrita tigris est, quia dum mundus color  dissimulatione ducitur, uitiorum nigredine interrumpente uariatur. Sepe dum de castitatis munditia extollitur, sorde auaritie fedatur. Que uidelicet tigris rapit predam, quia humanis sibi fauoribus usurpat gloriam. Quia enim rapta laude extollitur, quasi preda satiatur. Translatio autem Septuaginta Interpretum non habet tigris, sed, mirmicoleon periit. Mirmicoleon quippe paruum ualde est animal formicis aduersum? Dicitur autem Latine formicarum leo, uel certe formica et leo. Quid in mirmicoleontis nomine Eliphas in beato Iob nisi pauorem et audaciam reprehendit? Ac si aperte dicat: Non iniuste percussus es; contra erectos timidus, contra subditos audax fuisti. TYPICE. Leo, propter uirtutem, Dominum; propter seuitiam diabolum, designat. De Domino: »uicit  leo de tribu Iuda .« De diabolo: »Aduersarius uester diabolus, sicut leo rugiens .« Leene autem nomine aliquando sancta Ecclesia designatur, quia audax est in aduersis, ut isdem Iob ait: »Non pertransiuit per eam leena .« Aliquando Babylonia propter immanitatem. Catuli autem leonum sunt quilibet reprobi, ad iniquam uitam malignorum spirituum errore generati. Sancti etenim uiri sollicite custodiunt semetipsos, ne leo idem antiquus hostis eos sub aliqua imagine uirtutis occidat, ne leene uox auribus perstrepat, idem ne Babylonis gloria sensum ab amore celestis patrie auertat, ne catulorum dentes mordeant, id est ne reproborum suasio in corde conualescat.  Sed heretici iam quasi de sanctitate securi sunt, quia uite sue meritis cuncta se superasse suspicantur. In tigris etiam nomine propter multiformis astutie uarietatem non incongrue eum signauit, quem superius per leonem. Satan quippe modo stultorum mentes blande persuadet, modo ad culpam terrendo pertrahit. Item per mirmicoleon designatur, quia carnalibus leo est, spiritualibus autem formica. Sequitur:

uERS. 12. Porro ad me dictum est uerbum absconditum.---uerbum absconditum heretici audire se simulant, ut auditorum mentibus quamdam predicationis sue reuerentiam obducant. Qui scilicet, ut mira ostendere ualeant, noua semper exquirunt, ut Salomon ait: »Aque furtiue dulciores sunt,« et  reliqua . TYPICE. uerbum absconditum inuisibilis Filius uocatur, de quo Ioannes ait: »In principio erat uerbum,« et reliqua . Sed hoc uerbum absconditum electorum mentibus dicitur, cum potestas unigeniti Filii credentibus manifestatur. Potest etiam absconditum allocutio intime aspirationis intelligi, de qua Ioannes ait: »Unctio eius docet nos de omnibus .« Que nimirum aspiratio humanam mentem tangendo subleuat, et ex desideriis internis inflammat. Absconditum ergo uerbum audire est locutionem sancti Spiritus corde percipere. Que profecto sciri non potest, nisi a qua haberi potest. uerbum hoc absconditum dicitur, quia illud a quibusdam procul dubio in corde percipitur, quod a maxima parte  hominum nescitur. uel certe afflatio sancti Spiritus, absconditum uerbum est, quia sentiri potest, strepitu locutionis exprimi non potest. Sequitur: Et quasi furtiue suscepit auris mea uenas susurri eius.---uenas itaque susurri diuini suscepit furtiue, qui ad percipiendam uirtutis eius notitiam, deserto publice predicationis ostio, praue intelligentie rimas querit, de quibus Dominus dicit: »Qui non intrat per ostium in ouile ouium, hic fur est et latro .« TYPICE. uenas superni susurri auris cordis furtiue suscipit, quia subtilitatem locutionis intime afflata mens raptim et occulte cognoscit, quia et subtracta a uisibilibus inuisibilia conspicit, et repleta inuisibilibus uisibilia perfecte contemnit. Susurrum quippe occulti uerbi est, hec ipsa locutio aspirationis interne.  uene autem susurri dicuntur causarum origines, quibus hec ipsa aspiratio ad montem ducitur. Quasi enim uenam susurri sui aperit, cum nobis latenter insinuat quibus modis ad nostre intelligentie aurem uenit. Aliquando enim amore, aliquando terrore compungit. Aliter: Qui enim susurrat, occulte loquitur, et uocem non exprimit, sed imitatur. Cum ergo Omnipotens se nobis per rimas contemplationis indicat, nequaquam nobis loquitur, sed susurrat, quia et se plene non intimat; quiddam tamen de se humane menti manifestat. Tunc autem nequaquam iam susurrat, sed loquitur cum eius nobis certa species reuelatur. Hinc Dominus ait: »Palam de Patre annuntiabo uobis .«  Et Ioannes: »uidebimus eum sicuti est .« Sequitur:

uERS. 13. In honore uisionis nocturne, quando solet sopor occupare homines.---In nocturna quippe uisione, dubie cernitur. Rimas ergo susurri in pauore nocturne uisionis se percepisse heretici asserunt, quia ut ea que docent alta alii ostendant, uix ea se capere posse denuntiant. Sed hinc colligendum est, quomodo audientibus certa esse poterunt que ipsi dubie uiderunt. TYPICE. Horror nocturne uisionis est pauor occulte contemplationis Humana etenim mens, quo altius eleuata que sint eterna considerat, eo de factis temporalibus grauius tremefacta formidat. Sequitur: Quando solet sopor occupare homines.---Ac si dicant heretici. Cum homines  interius [inferius] dormiunt, nos ad percipienda superna uigilamus. Figurate autem tribus modis somnus accipitur: aliquando enim mors carnis accipitur, ut Paulus ait: »Nolo uos ignorare, fratres, de dormientibus,« et paulo post: »Ita et Deus eos, qui dormierunt, per Iesum adducet cum eo .« Aliquando torpor negligentie, ut illud: »Hora est iam nos de somno surgere ;« Et: »Euigilate, iusti .« Aliquando uero calcatis desideriis terrenis, quies uite accipitur ut illud: »Ego dormio, et cor meum uigilat .« Quisquis enim ea que mundi sunt agere appetit, quasi uigilat; quisquis uero internam requiem querens, huius mundi strepitum  fugit, uelut obdormiscit. Quia igitur nequaquam notitia interna concipitur, nisi ab externa implicatione cessetur, recte nunc dicitur: Quando sopor solet occupare homines, ut Dominus ait: »Nemo potest duobus dominis seruire .« Sequitur:

uERS. 14. Pauor tenuit me, et tremor, et omnia ossa mea perterrita sunt.---Quia enim heretici, de doctrine sue altitudine miri uideri appetunt, quasi pertimescunt quod dicunt. FIGURATE. Quid per ossa nisi fortia acta accipimus? De quibus Propheta ait: »Dominus custodit omnia ossa eorum .« Ac si diceretur: Subtilitatis intime arcana percipiens, unde me apud me fore credidi, ante conspectum iudicis inde titubaui. Districtionem quippe  iustitie contemplantes, etiam de ipsis operibus iuste pertimescimus, que nos fortia egisse putabamus. Sequitur:

uERS. 15. Et cum spiritus, me presente, transiret, inhorruerunt pili carnis mee.---Ut incomprehensibilia se cognouisse iudicent, non stetisse, sed transisse coram se spiritum narrat. Mystice autem nobis presentibus transit spiritus, quando inuisibilia cognoscimus, et tamen hec non solide, sed raptim uidemus. Non ergo stat spiritus, sed transit, quia in suauitate contemplationis intime diu mens fixa non permanet, que mox ad semetipsum ipse immensitate luminis reuerberata reuocatur. Pili carnis sunt quelibet superflua humane corruptionis, uel uite ueteris cogitationes. Transeunte ergo spiritu,  pili carnis inhorruerunt, quia ante compunctionis uim cogitationes superflue fugiunt, ut nil fluxum libeat, quia afflatam mentem etiam contra semetipsam uisitationis intime seueritas inflammat. Sequitur:

uERS. 16. Stetit quidem cuius non agnoscebam uultum.---uultum se uidisse incognitum heretici simulant, ut esse se ei cognitos, qui ab humana mente cognosci non ualet, ostendant. TYPICE. Quidam namque non dicimus, nisi de eo utique quem exprimere aut nolumus, aut non uolumus. Sed qua mente hoc loco dicitur quidam, exponitur cum protinus subinfertur: Cuius non cognoscebam uultum. Cum enim animus postponens omnia imaginem rerum, phantasmata, substantiamque semper ut est  idem est, et ubique presens est, cogitat, conspicit hanc. Quam si necdum quid sit apprehendit, agnouit certe quid non sit. Bene autem dictum est: Stetit. Omnis quippe creatura, quia ex nichilo facta est, et per semetipsam ad nichilum tendit. Stare ergo solius Creatoris est, per quem cuncta transeuntem transeunt, et in quo aliquo aliqua ne transeant retinentur. Sequitur: Imago eoram oculis meis.---Sepe heretici Deum sibi imaginaliter fingunt, quem intueri spiritaliter nequeunt, eiusque uocem quasi aure leuis audire se perhibent, qui ad secreta illius cognoscenda quasi esse se familiariores ceteris gaudent. Non enim ea docent que publice Deus loquitur, sed que eorum auri quasi latenter aspirat. MYSTICE. Imago Patris Filius est, sicut  Moyses de formatione hominis ait: »Ad imaginem suam fecit illum .« Et Apostolus. »Qui cum sit splendor glorie et figura substantie eius .« Cum ergo eternitas cernitur, prout infirmitatis nostre possibilitas admittit, imago eius mentis nostre oculis antefertur. Quia uero cum in Patre intendimus, hunc quantum accepimus per suam imaginem, id est per Filium, uidemus, ut ipse Dominus ait: »Nemo uenit ad Patrem nisi per me .« Sequitur: Et uocem quasi aure leuis audiui.---Quid enim per uocem aure leuis, nisi cognitio Spiritus sancti? Qui de Patre procedens, et de eo quod est Filii accipiens, nostre tenuiter notitie infirmitatis infunditur. Quia igitur humana mens, quantalibet uirtute tetenderit, uix de intimis  extrema cognoscit, recte nunc dicitur: Et uocem quasi leuis audiui.---Sequitur:

uERS. 17. Nunquid homo Dei comparatione iustificabitur?---Humana iustitia diuine iustitie comparata iniustitia est. Quia et lucerna in tenebris fulgere cernitur, sed in solis radio posita tenebratur. Bene autem subditur: Aut Factore suo purior erit uir?---Puriorem autem se uir Factori suo estimat, si contra flagellum querelam parat, eumque sibi procul dubio postponit, cuius iudicium de sua afflictione redarguit. Qui enim mire hominem ex nichilo fecit factum impie non affligit. Quapropter male se rectum putat, qui regulam summe rectitudinis ignorat. Sequitur:

 uERS. 18. Ecce qui seruiunt ei non sunt stabiles.---Natura quippe angelica etsi contemplatione Auctori inherendo in statu suo immutabiliter permanet, eo ipso tamen quo factura est, in semetipsa uicissitudinem mutabilitatis habet. Mutari autem ex alio ad aliud ire est, et in semetipsa stabilem non esse. Sola autem natura incomprehensibilis nescit moueri, que ab eo quod semper idem est, nescit immutari. Hanc autem in angelis mutabilitatem dicit, quamuis immutabiles sint per hoc quod ei qui semper idem est, uinculis ligantur. Sequitur: Et in angelis suis reperit prauitatem.---Hoc de apostatis spiritibus infertur. Mire autem Deus omnipotens naturam summorum spirituum bonam, sed mutabilem condidit, ut et qui manere nollent ruerent, et qui in conditione  persisterent, tanto in ea iam dignius, quanto ex arbitrio starent. Sequitur:

uERS. 19. Quanto magis qui habitant domos luteas.---Luteas quippe domos habitamus, qui in corpora terrena subsistimus, ut Paulus ait: »Habemus thesaurum istum in uasis fictilibus .« Et rursum: »Scimus quia si terrestris domus nostra dissoluatur,« et reliqua . Sequitur: Qui terrenum habent fundamentum.---Terrenum fundamentum est substantia carnalis, ut Psalmista ait: »Non est occultatum os meum a te quod fecisti in occulto, et substantia mea in inferioribus terre .« Sequitur: Consumentur uelut a tinea.---Tinea de ueste nascitur. et eamdem uestem de qua oritur, oriendo corrumpit.  Quasi quedam uero uestis anime caro est. Ex qua nimirum carnalis tentatio uelut tinea nascitur, ac per hanc ad interitum lacerata peruenit. Ac si dicatur: Si illi spiritus immutabiles esse nequeunt, qui nulla carnis infirmitate deprimuntur, qua temeritate se homines in bonis permanere constanter estimant? Possunt quoque per angelos sancti doctores intelligi, ut illud prophete: »Labia sacerdotis custodiunt scientiam, et legem requirunt ex ore eius, quia angelus Domini exercituum est .« Qui esse omnino sine culpa nequeunt, cum presentis uite iter gradiuntur, quantalibet uirtute fulgeant, quia eorum gressus tangitur, aut luto illiciti operis, aut puluerea cogitationis. Domus luteas habitant, qui de illecebrosa hac uita carnis exsultant. Hanc Paulus despexerat  habitare dicens: »Nostra conuersatio in celis est .« Qui enim seruiunt ei non sunt stabiles quia cum mens ad alta nititur carnis sue cogitatione dissipatur. Prauitas ergo in angelis reperitur, dum ipsos quoque qui ueritatem nuntiant, nonnunquam subreptio uite fallacis grauat Ac si dicat: Si electi mundi huius iniquitate feriuntur quibus ictibus penetrantur reprobi? Tinea quippe damnum et non solitum facit. Ita iniquorum mentes quia damna sua considerare negligunt, integritatem quasi nescientes perdunt. Amittunt namque a corde innocentiam, ab ore ueritatem, a carne continentiam et per accessum temporis, etatem uite. Sed hec nequaquam conspiciunt. Sequitur:

 uERS. 20. De mane usque ad uesperam succidentur.---De mane usque ad uesperam peccator succiditur, dum a uite sue exordio usque ad terminum, iniquitatis perpetratione uulneratur, ut Psalmista ait: »uiri sanguinum non dimidiabunt dies suos .« Sequitur: Et quia nullus intelligit, in eternum peribunt.---Nullus intelligit uel eorum qui pereunt, uel eorum qui perditos pereuntium mores imitantur. Ut illud: »Iustus periit, et nemo est qui recogitet .« Potest etiam per mane prosperitas, uespere huius mundi aduersitas designari. De mane ergo usque ad uesperam reprobi succiduntur, quia et per prospera lasciuientes depereunt, et per aduersa impatientes ad insaniam exsurgunt. Quos de mane usque ad uesperam culpa  nequaquam succideret, si uel prospera fomentum crederent, uel aduersa sectionem sui uulneris estimarent. Sequitur:

uERS. 21. Qui autem reliqui fuerint auferentur ex eis.---Reliquos autem huius mundi despectos dicit, quos presens seculum ad nullius glorie usum eligit, sed quasi minimos indignosque derelinquit. Sed hos Dominus eligere non dedignatur. Paulo attestante, qui ait: »Que stulta mundi sunt elegit Deus, ut confundat sapientes;« et: »Infirma mundi elegit, ut confundat fortia .« Sequitur: Morientur et non in sapientia.---Hoc loco Eliphas cum de electis diceret, qui reliqui fuerint auferentur et eis, illico adiungens: Morientur et non in sapientia, ad illud protinus recurrit, quod sapientius de reprobis  protulit dicens: Et quia nullus intelligit, et reliqua.---Mortem quidem et sapientiam pariter reprobi fugiunt, sed sapientiam penitus deserunt, mortis autem laqueos non euadunt. Et qui quando morituri uiuere moriendo potuerant, dum mortem que procul dubio uentura est metuunt, et uitam simul, et sapientiam perdunt. Sequitur:



CAPUT u.

uERS. 1. uoca ergo si est qui tibi respondeat.---Omnipotens Deus sepe eius precem in perturbatione deserit, qui precepta eius in tranquillitate contemnit. Unde scriptum est: »Qui auertit aurem suam ne audiat legem, oratio eius erit exsecrabilis .« uocare nostrum est humili Deum prece deposcere. Respondere Dei est  effectum precibus prebere. Ac si dicat: Quantumlibet afflictus clames, Deum respondentem non habes, quia uox in tribulatione non inuenit quem mens in tranquillitate contempsit. Sequitur: Et ad  aliquem sanctorum conuertere.---Ac si deridens dicat: Sanctos quoque inuenire in afflictione adiutores non uales, quos habere socios in hilaritate noluisti. Sequitur:

uERS. 2. uirum stultum interficit iracundia.---Hec nimirum sententia uera esset, si illata contra tanti uiri patientiam non fuisset. Scriptum quippe est: »Tu autem cum tranquillitate iudicas .« Sciendum uero quia quoties turbulentos motus anime sub mansuetudinis uirtute restringimus, redire ad similitudinem Conditoris conamur. Quam nimirum similitudinem, cum tranquillitatem mentis ira perturbat, amittit. Per iram sapientia perditur, ut illud: »Ira in sinu stulti requiescit .« Per iram iustitia relinquitur,  sicut scriptum est: »Ira uiri iustitiam Dei non operatur .« Per iram lux ueritatis amittitur, ut illud: »Sol non occidat super iracundiam uestram .« Duobus uero modis iracundia uincitur: Primus est, ut omnes sibi quas pati potest contumelias proponat. Secundus modus est, ut cum alienos excessus aspicimus, nostra quibus in aliis excessimus, delicta cogitemus. Sciendum uero est, quod alia est ira, quam impatientia excitat, alia quam zelus format. Illa ex uitio, ista ex uirtute generatur. De hac Psalmista ait: »Irascimini et nolite peccare .« De hac Salomon ait: »Melior est ira risu .« De illa: »uirum stultum interficit iracundia .« Ac si dicat: Ira per zelum sapientes turbat. Ira uero  per uitium stultum trucidat. Sequitur: Et paruulum occidit inuidia.---Inuidere enim non possumus, nisi eis quos in aliquo nobis meliores putamus. Paruulus ergo est qui liuore occiditur, quia ipse sibi testimonium perhibet, quod eo minor sit, cuius inuidia torquetur. Quia nisi ipse inferior existeret, de bono alterius non doleret. Hinc scriptum est: »Inuidia diaboli mors introiuit in orbem terrarum .« Inuidia enim cum mentem tabefecerit, cuncta que inuenerit bene gesta consumit, ut illud Salomonis: »uita carnium sanitas cordis, putredo ossium inuidia .« Qui ergo liuoris peste plene carere desiderat, illam hereditatem diligat, quam coheredum numerus non angustat. Imminutio ergo liuoris est affectus urgens interne  dulcedinis, et plena mors eius est perfectus amor eternitatis. Quia cum nulla terrena desiderat, nichil est quod eius erga proximum caritate contradicat.



LIBER SEXTUS.


 uERS. 3. Ego uidi stultum firma radice, et maledixi pulchritudini eius statim.---Stultus quippe Iudeorum populus exstitit, qui ipsam incarnationem eterne Sapientie spreuit. Qui quasi firma radice conualuit,  quia electorem uitam temporaliter exstinguendo superauit. Sed hunc Eliphas maledicendo despicit, quia nimirum omnes heretici quorum tenere speciem amicos beati Iob diximus, cum de nomine Christi  gloriantur, Iudeorum perfidiam ex auctoritate reprehendunt. MORALITER. Quasi firma radice stultus in terra figitur, quia totis desideriis in terreno amore solidatur. Cuius enim fortes gloriam aspiciunt, protinus post gloriam que pena sequatur, attendunt, et tacita intus cogitatione despiciunt. Pulchritudinem quippe stulti maledicere, est eius gloriam ex considerata damnatione iudicare. Statim ac si diceret: Contra stulti pulchritudinem moram in maledictione non habui, quia cum hec cernerem, simul etiam penam sequentem uidi. Nemini statim maledicerem, si qua me illius glorie delectatio tenuisset. Sequitur:

uERS. 4. Longe fiant filii eius a salute.---Filii eius stulti sunt omnes qui perfidie illius predicatione  generantur. Qui scilicet a salute longe sunt, qui etsi temporaliter uitam sine afflictione percipiunt, eterna grauius ultione feriuntur. Sicut de eisdem filiis illius dicitur: »ue uobis, Scribe et Pharisei hypocrite, qui circuitis mare et aridam, ut faciatis unum proselytum, et cum fuerit factus, facitis eum filium gehenne duplo quam uos .« MORALITER. Filii quippe stulti sunt qui in ambitione huius seculi, ex eius imitatione pascuntur, qui profecto a salute longius fiunt, quanto impetratione [in perpetratione] nequitie nulla infirmitate feriuntur. Sequitur: Et conterentur in porta, et non erit qui eripiat.---Quis porte nomine, nisi Mediator Dei et hominum debet intelligi? Qui ait: »Ego sum ostium. Per me si quis introierit, saluabitur .« Filii igitur huius stulti extra portam proiiciuntur, in porta conterentur, quia praue Iudeorum soboles ante Mediatoris aduentum in legis obseruatione floruerunt, sed in ipsa Redemptoris nostri presentia a diuinitatis obsequio perfidie sue meritis repulsi ceciderunt. Quos nimirum non est qui eripiat. Quia scilicet dum ipsum Redemptorem exstinguere persequendo conati sunt, oblate sibi remedium ereptionis absconderunt. MORALITER. Sicut urbis aditus porta dicitur, ita est dies iudicii porta regni, et per eum ab electis omnibus ad celestis patrie gloriam intratur. Hinc Salomon ait: »Nobilis in porta uir eius, quando se uiderit cum senatoribus terre .« Et rursum: »Date ei de fructu manuum suarum, et laudent eum in portis  opera eius .« Filii igitur huius stulti ante portum electi sunt, sed in porta conterentur, quia huius seculi amatores in presenti uita superbiunt, sed in ipso regni aditu eterna animaduersione feriuntur. Illos quippe ueritas eterna aduersitate eripit, quos in temporalibus prosperis per disciplinam premit. Qui ergo nunc renuit premi, tunc non ualet eripi. Sequitur:

uERS. 5. Cuius messem famelicus comedat.---Huius stulti messis fuerat sacre legis eloquia. Quam stultus comedet. Quia nimirum gentilis populus uerba legis intelligendo edidit, ad quam plebs Iudaica sine intellectu laborauit. Hinc ueritas ait: »Beati qui esuriunt et sitiunt iustitiam, quoniam ipsi saturabuntur  .« MORALITER. Habet etiam famelicus messem, quando iniquus quisque donum intelligentie recte accipit. Quam nimirum comedit famelicus, quia is qui ad Deum sanctis desideriis anhelat, discit quod audit, agit quod didicerit, et dum doctores praui recta predicatione reficiuntur, quid aliud quam stulti fruge satiantur? Sequitur: Et ipsum rapiet armatus.---Antiquus hostis Iudaicum populum armatus rapuit, quia in eo uitam fidei fraudulenta suggestione quasi iaculis exstinxit. MORALITER. Antiquus namque hostis quasi inermis uincitur, cum mala aperta suggerens, humane menti bona omnia simul destruere conatur. Sed armatus uenit, quando bona alia intacta deserens, latenter alia corrumpit. Sequitur: Et bibunt sitientes diuitias  eius.---Huius stulti diuitias sitientes bibunt, quia fluentis sacre locutionis, que Iudaicus populus in superbie ostentatione possidet, conuerse gentilium mentes irrigantur. Unde et eis per prophetam dicitur: »Omnes sitientes, uenite ad aquas,« et reliqua . MORALITER. Sepe stultus habet interni liquoris fontem, sed non bibit, quia ingenium quidem accipit intelligentie, sed tamen ueritatis sententias cognoscere loquendo contemnit. Diuitie quoque mentis sunt uerba sacre locutionis; sed has diuitias stultus oculis aspicit, et in ore mentis sue usum minime assumit. Ad comprehendenda enim uerba nullo studio amoris elaborat; at contra alius sitim habet, et sepe hoc in diuine legis eruditione quandoque studendo intelligit, quod per negligentiam  ingeniosus nescit. Hinc Salomon ait: »Stellio manibus nititur, et moratur in edibus regis .« Plerumque enim aues quas ad uolatum penne subleuant in uepribus resident. Sequitur:

uERS. 6. Nihil in terra sine causa.---Idcirco enim sepe desidiosus ingenium accipit, ut de negligentia iustius puniatur, quia quod sine labore assequi potuit, scire contemnit, et idcirco studiosus tarditate intelligentie premitur, ut eo maiora premia retributionis inueniat, quo magis studio inuentionis elaborat. Sequitur: Et de humo non egreditur dolor.---Dolor namque quasi de humo egreditur, cum homo ad Dei imaginem conditus, de rebus insensibilibus flagellatur. Sed quia per occulta merita mentium, aperta prodeunt flagella penarum, de humo dolor  non egreditur, quo modo sensus nostri malitia exigit, ut a rebus insensibilibus feriatur. Nequaquam pena de ea nascitur creatura que percutit, sed de ea procul dubio que peccando uim percussionis extorsit. Sequitur:

uERS. 7. Homo nascitur ad laborem, et auis ad uolandum.---Ad laborem quippe homo nascitur, quia nimirum is qui sui accepta est ratione preditus, considerat quod ualde sibi sit impossibile, ut hec peregrinationis sue tempore sine gemitu euadat. Sed in eo quod caro flagellis afficitur, mens ad appetenda subleuatur altiora, Paulo attestante, qui ait: »Et licet qui foris est noster homo corrumpatur, tamen is qui intus est, renouatur de die in diem  .« Inde enim mens ad summa euolat, unde caro in infimis durius laborat. Potest quoque appellatione hominis carnalium uita signari, unde Paulus ait: »Cum enim sit inter uos zelus et contentio, nonne homines estis et secundum hominem ambulatis?«  In hac itaque uita homo ad laborem nascitur, quia carnalis quisque contra se uitia appetit, desideriorum suorum se pondere affligit. Tanto enim quisque huius mundi ueraciter mala sentit, quanto eius bona inhianter appetit. At contra tanto animus a labore afflictionis se subtrahit, quanto per spem ad summa sustollit. An non quasi auis ad uolandum Paulus natus fuerat, qui tot aduersa sustinens dicebat: »Nostra conuersatio in celis est?«  Sequitur:

 uERS. 8. Quamobrem ego deprecabor Dominum, et ad Deum ponam eloquium meum.---Ac si aperte diceret: Illum rogo per quem hec tribui scio. Sequitur:

uERS. 9. Qui facit magna.---Quis omnipotentis Dei mirabilia perscrutari sufficiat? Quod cuncta ex nichilo creauit, quod ipsa mundi fabrica mira potentie uirtute disposita: et super ereum celum suspenditur, et super abyssum terra libratur? Bene autem adiunxit: Et inscrutabilia.---Minus enim fuerat magna facere, si tamen que facta sunt perscrutari potuissent. Sequitur: Et mirabilia absque numero.---Minoris autem esset magnitudinis, si qua inscrutabilia pauca fecissent. Sed inter hec  sciendum est, quia diuina miracula et semper debent considerari per studium, et nunquam discuti per intellectum. Sepe enim fit, ut dum nonnulli homines mortuorum corpora in puluerem redacta considerant, et resurrectionis uim colligere ex ratione non possunt, hec ad statum pristinum redire posse desperant. Sequitur:

uERS. 10. Qui dat pluuiam super faciem terre, et reliqua.---Omnipotens enim Deus terre pluuiam tribuit, cum arentia corda gentilium superne gratia predicationis perfundit; et aquis uniuersa irrigat, quia sterilitatem perditi hominis repletione spiritus ad fructificationem format, sicut per semetipsam ueritas dicit: »Qui biberit aquam,« et reliqua . Uniuersitatis autem nomine homo significatur, quia in ipso uera species et magna communicatio uniuersitatis ostenditur. Unde et ueritas discipulis dicit: »Euntes in mundum uniuersum, predicate Euangelium omni creature .« Quamuis hoc loco uniuersa intelligi et aliter possunt, cum enim diuites et pauperes, fortes et debiles, sapientes et insipientes spiritus ad suam cognitionem uocat, uniuersa Deus aquis irrigat. Possunt autem uniuersorum nomine ipse morum dissimilitudines designari. Alius namque elatione erigitur, alius libidine inflammatur, alius auaritia anhelat. Sed uniuersa Deus aquis irrigat, quia uim sui sermonis in singulis iuxta morum diuersitates format, ut hoc in eius eloquio quisque inueniat,  per quod uirtutis necessarie germen ferat. Sequitur:

uERS. 11. Qui ponit humiles in sublime, et merentes erigit sospitate.---In sublime humiles ponuntur, quia ii qui nunc pro Dei amore despecti sunt, tunc cum Deo iudices ueniunt. Hinc enim Dominus dixit: »uos qui secuti estis me, in regeneratione cum sederit filius hominis in sede maiestatis sue, et reliqua .« Tunc merentes Dominus erigit, quia hi qui eius desideriis prospera fugiunt, cruciatusque persequentium tolerant, tanto sublimiorem tunc sospitatem recipiunt, quanto nunc a cunctis mundi gaudiis deuoti moriuntur. Hinc est enim quod per Salomonem dicitur: »Cor quod nouit amaritudinem anime sue, in gaudio eius non  miscebitur extraneus .« Quod tamen de electis Dei etiam in hac uita nichil obstat intelligi. In sublime quippe humiles ponuntur, quia cum se ex humilitate substernunt, alte mentis iudicio cuncta temporalia transeunt. uideamus humilem Paulum; ait enim: »Non enim nosmetipsos predicamus, sed Iesum Christum Dominum nostrum; nos autem seruos uestros per Christum .« uideamus in sublime iam positum: »An nescitis quia angelos iudicabimus?« ; et rursus: »Conresuscitauit, et consedere nos fecit in celestibus .« Merentes etiam Dominus sospitate erigit, qui afflictos suos ad gloriam uere letitie soliditate sustulit. Sospitate quippe non insania erecti sunt, qui in bonis actibus  positi ipsi in Domino firmi gratulantur. Nonnulli enim et iniquitates perpetrant, et gaudere non cessant. De quibus dicitur: »Qui letantur cum malefecerint,« et reliqua . Hi certe non sospitate eriguntur, sed insania, qui superbiunt cum affligi debuerant. Sequitur:

uERS. 12. Qui dissipat cogitationes malignorum ne possint implere manus eorum que ceperant.---Reproborum mentes peruersis cogitationibus semper inuigilant, sed plerumque eis superna dispensatio obuiat. Et quamuis prauitatem consilii nec fracti aduersitatibus corrigunt, tamen ne contra bonos preualeant eorum uires refrenantur. Sequitur:

uERS. 13. Qui comprehendit sapientes in astutia eorum, et consilia prauorum dissipat.---Sapientes ergo  Dominus in ipsa eorum astutia comprehendit, quando eius consiliis humana facta etiam tunc congrue seruauit cum resistunt. Astute namque aliquid agere fratres Ioseph ausi sunt, ut Dei consilium mutaretur. Sed diuino iudicio quod declinare conati sunt, renitendo seruierunt. Ideo quippe ab eis Ioseph uenditus fuerat, ne adoraretur . Sed ideo est adoratus, quia uenditus. Sic diuinum consilium, dum deuitatur, impletur. Sic humana sapientia, dum reluctatur, comprehenditur. Comprehendit etiam Dominus sapientes in astutia eorum, quando et hoc ad pietatis sue obsequium, nostreque salutis augmentum redigit, quod contra illum humana incredulitas exarsit. Hinc Psalmista ait: »Magna opera Domini, exquisita in omnes uoluntates eius .« Hinc Salomon ait: »Non est sapientia, non est prudentia, non est consilium contra Dominum .« Sequitur:

uERS. 14. Per diem incurrent tenebras, et quasi in nocte, sic palpabunt in meridie.---Per diem tenebras incurrunt, qui in ipsa ueritatis presentia perfidie errore cecati sunt. Persecutores igitur Redemptoris nostri, dum diuine uirtutis miracula cernerent, et tamen in eius diuinitate dubitarent, in die tenebras passi sunt, quia uisum in luce perdiderunt. Hinc est quod de Iudea dicitur: »Occidit sol, cum adhuc esset dies .« Hinc iterum propheta dicit: »Quid de nocte, custos? quid de nocte, custos? uenit mane et nox .« De nocte enim custos uenit, quia humani generis protector et  manifestus in carne apparuit, et tamen hunc pressa perfidie sue tenebris Iudea minime agnouit. De cuius presentia et noua lux mundo inclaruit, et tamen in corde infidelium uetusta cecitas remansit. Iudei autem aperta Dei miracula uiderunt, et adhuc eum quasi palpantes querebant, cum dicerent: »Quousque animas nostras tollis? Si tu es Christus, dic nobis palam .« MORALITER. Mens quippe iniquorum bominum cum de aliena melioratione affligitur, de radio lucis obscuratur. Qui quasi in nocte, sic in meridie palpant, quia dum bonum quod uident accusare nequeunt cecati malitia malum quod non uident accusare querunt. Bona enim in proximis aperta uident, sed, si qua mala latent, inuestigant. Quod bene exprimitur, cum Loth protegentibus  angelis, in domo eius Sodomite ostium non inuenerunt. Sequitur:

uERS. 15. Porro saluum faciet egenum a gladio oris eorum, et de manu uiolenti pauperem.---Ipse quippe pauper est, de quo per Paulum dicitur: »Propter uos egenus factus est, cum diues factus esset .« Potest per oris gladium accusantium Hebreorum lingua signari, de quibus per Psalmistam dicitur: »Filii hominum, dentes eorum arma,« et reliqua . Ipsi quippe clamauerunt: »Crucifige, crucifige .« Per uiolenti uero manum, ipsa crucifigens gentilitas exprimitur, que in Redemptoris morte Hebreorum uoces opere impleuit. Redemptor autem noster et uires gentilium et linguam Hebreorum moriendo ex humilitate  pertulit, sed ex diuinitatis sue potentia resurgendo superauit. Moraliter quippe est quisquis apud semetipsum elatus non est. Unde ueritas dicit: »Beati pauperes spiritu,« et reliqua . Gladius namque oris est, inquitas persuasionis. Manus autem uiolenti est aduersitas potestatis. Ac si ergo diceret: Sed et in se Dominus mentes hominum solidat, ut eas ad perpetrandam nequitiam nec blandimenta suasionum pertrahant, nec dolores suppliciorum frangant. Sequitur:

uERS. 16. Et erit egeno spes.---Saluato enim paupere spem egenus recipit, quia resurgente carne Domino, fidelis quisque ad eterne uite fiduciam conualescit. Spes quippe in eternitate animum erigit,  et idcirco nulla mala exterius, que tolerat, sentit. Sequitur: Iniquitas autem contrahet os suum.---Os enim suum nunc adhuc iniquitas dilatat, quia humani generis lingua infidelium contumeliis lacessere nequaquam cessat. Sed tunc os contrahet, cum hoc quod non uult per studium, per studium claudet. Aliter: Clarescente miraculo resurrectionis Domini, dum copiosa multitudo infidelium credidit, ab Ereptoris sui iniuriis contumeliisque cessauit. Os enim suum quod Deum deridendo aperuit, infirmando contraxit. MORALITER. Nunc enim malus bonis derogat, et recta que agere negligit hec malus obtrectando lacerare non cessat. Sed tunc iniquitas os suum contrahit, cum iustos quanta appetat gloria retributionis agnoscit. Tunc malorum lingua digna  tormentorum retributione ligatur. Sequitur:

uERS. 17. Beatus homo qui corripitur a Domino.---Prima uirtus est, ne perpetrari debeant, sed uitari peccata. Secunda autem, saltem perpetrata corrigere. Sed plerumque culpas non solum imminentes minime uitamus, uerum etiam nec commissa agnoscimus. Turpis tamen animus percussione tangitur ut exerceatur, quatenus qui statum sue rectitudinis securus perdidit, afflictus consideret quo iacet. Hinc Salomon ait: »Quem diligit Dominus castigat, flagellat autem omnem filium quem recipit .« Sequitur: Increpationem ergo Domini ne reprobes.---Qui per culpam percutitur, sed ad querelam sue percussionis elabitur, increpationem Domini reprobat, quia hanc iniuste se perpeti accusat.  Qui autem non per purgationem criminis, sed per fortitudinis probationem feriuntur, cum causam sue percussionis inquirunt, nequaquam increpationem Domini reprobare dicendi sunt, quia in semetipsis satagunt inuenire quod nesciunt. Sequitur:

uERS. 18. Quia ipse uulnerat et medetur, percutit et manus eius sanabunt.---Duobus modis omnipotens Deus uulnerat quos reducere ad salutem curat: aliquando enim carnem percutit, et mentis duritiam suo pauore tabescit. uulnerando ergo ad salutem reuocat, cum electos suos affligit exterius, ut interius uiuant. Unde per Moysen dicit: »Ego occidam,« et reliqua ; aliquando intus uulnera infligit, quia mentis nostre duritiam suo desiderio percutit, sed percutiendo sanat, quia terroris sui  iaculo transfixos ad sensum nos rectitudinis uocat. Unde et sponsa dicit: »uulnerata caritate ego sum .« Sequitur:

uERS. 19. In sex tribulationibus liberabit te, et in septima non tanget te malum.---Per senarium numerum presentis uite operatio discursusque signatur. Sexto namque die omnia perficiens hominem condidit, et semetipso requieuit. Quapropter per septenarium numerum requies designatur. Paterna ergo pietas eruditione presentis uite labore nos atterit, sed in aduentu iudicii a uerbere abscondit, ut tanto tunc ad salutem exhibeat, quanto nunc nos flagella durius secant. Sequitur:

uERS. 20. In fame eruet te de morte, et in bello de  manu gladii.---Sicut fames carnis est subtractum subsidium corporis, ita et fames est mentis silentium diuine locutionis. Unde recte per prophetam dicitur: »Immittam famem in terram ;« non famem panis, neque sitim aque, sed famem audiendi uerbum Dei. Bellum quippe patimur, cum carnis nostre tentationibus impugnamur. De quo Psalmista ait: »Obumbrasti caput meum in die belli .« Quia igitur reprobi dum fame uerbi deficiunt, etiam belli gladio transfiguntur, electorum suorum Dominus mentes, dum uerbi sui pabulo reficit, contra tentationes corporis fortes reddit. Sequitur:

uERS. 21. A flagello lingue absconderis.---Flagellum lingue est exprobatio illicite contumelie. Flagello  lingue bonos feriunt praui, quia eorum opera irridendo persequuntur. Hinc scriptum est: »Ipse liberabit me de laqueo uenantium,« et reliqua . Sancta ergo anima a flagello lingue absconditur; quia, dum in hoc mundo est, honorem laudis non querit, nec contumelias detractionis sentit. Sequitur: Et non timebis calamitatem cum uenerit.---Habent enim sancti uiri contra famem diuini uerbi pabulum; contra belli gladium continentie scutum, contra flagellum lingue, protectionem patientie; contra exterioris calamitatis damnum, interni amoris adiutorium; quo enim eos hostis callidus numerosius tentat, eo circumspecti Dei milites uirtutibus diuinis ditiores fiunt. Potest etiam flagellum lingue sententia ultime animaduersionis intelligi,  quia districtus iudex reprobis dicet: »Discedite a me,« et reliqua . Sed iustus quisque in tanta districtione sententie, blanda tunc iudicis uoce refouetur, cum dicitur: »Esuriui, et dedistis mihi manducare,« et reliqua . Et: »uenite, benedicti,« etc. . Sequitur:

uERS. 22. In uastitate et fame ridebis.---Tunc quippe reprobos fames interficiet, quia suam illis faciem Redemptor abscondet. Ipse quippe de se dixit: »Ego sum panis uiuus,« et reliqua . Et scriptum est: »Tollatur impius, ne uideat gloriam Dei.« uastitas cruciat, quia gehenna concremat. Hinc Psalmista ait: »Pones eos ut clibanum igni,« et reliqua . Sed tunc iustus  ridebit, quia cum iniquos omnes extrema ultio percutit, ipse de gloria Domini digne retributionis hilarescit. Hinc Psalmista ait: »uidebunt iusti et timebunt,« et reliqua . Sequitur: Et bestias terre non formidabis.---Callidus quippe aduersarius, bestia terre dicitur, quia ad rapiendas mortis tempore peccatorum animas uiolenta crudelitate effrenatur. Sed tamen de Ecclesia dicitur: »Mala bestia non transibit per eam .« Illi igitur terre bestiam morientes timent, qui Conditoris sui potentiam uiuentes non timent. Sancti enim uiri quia diuine se formidini medullitus subdunt, omne de aduentu aduersarii pondus timoris abiiciunt. Hinc Psalmista orat dicens: »Nequando  rapiat ut leo animam meam .« Ac si ergo diceret: Quia blandiente hoste modo nunc uinceris, hunc postmodum seuientem non timebis. Sequitur:

uERS. 23. Sed cum lapidibus regionum pactum tuum.---Quid ergo regionum lapides, nisi Ecclesiarum electos accipimus? Quibus dicitur: »uos autem tanquam lapides uiui superedificamini .« De quibus Ecclesie pollicetur: »Ecce ego sternam per ordinem lapides tuos .« Qui igitur recte uiuit, pacto se lapidibus regionum sociat, uitam suam procul dubio ad sanctorum precedentium imitationem ligat. Sequitur: Et bestie terre pacifice erunt tibi.---Non ait pacate, sed pacifice, quia non pacem habent, sed pacem faciunt.  Terre ergo bestie electis pacifice fiunt, quia maligni spiritus cum honorum corda aduersantes deprimunt, hec nolentes ad amorem Domini impellunt; et afflicta mens tanto magis ad eternam patriam reditum dirigit, quantum in hoc erumnoso exsilio laboriosius uiuit. Possunt etiam per terre bestias motus carnis intelligi, qui dum mentem nostram irrationabilia suadendo lacessunt, contra nos bestialiter insurgunt. Sed cor sub diuina lege deprimitur, etiam cum carnis incentiua detumescunt, et si ad tentandum rugiunt, nequaquam tamen usque ad effectum operum quasi ad aperti morsus rabiem exsurgunt. Pacifice itaque sunt, quia motus carnis, etsi per desideria palpitant, aperta tamen nos contradictione non impugnant. uel certe  pacem nobiscum terre bestie faciunt, quia motus carnis dum nos tentando lacessunt, ad amorem quietis intime impellunt. Sequitur:

uERS. 24. Et scies quod pacem habeat tabernaculum tuum.---In Scriptura sacra aliter pax plena dicitur, atque aliter inchoata. De illa quippe dicitur: »Nunc dimittis seruum tuum, Domine, in pace .« De ista uero: »Pacem meam do uobis,« et reliqua . Pax enim nostra a desiderio Creatoris inchoatur, et manifesta uisione perficitur. Tabernaculum igitur iusti pacem habere dicitur, quia uidelicet eius corpus quod mente inhabitatur, a peruersis desideriorum motibus, sub iustitie dispositione refrenatur. Sequitur: Et uisitans speciem tuam non peccabis.---Species quippe nostra  dicitur proximus noster, quia in illo cernimus quod sumus ipsi. Speciem ergo suam uisitat quis, cum ad eum quem sibi similem per naturam conspicit, passibus amoris tendit: ut in altero sua considerans, ex seipso colligat qualiter infirmitati alterius condescendat. Hinc Paulus ait: »Factus sum Iudeis tanquam Iudeus, ut Iudeos lucrarer; iis qui sub lege sunt, quasi sub lege essem , ut eos qui sub lege erant, lucrifacerem; iis quisine lege erant tanquam sine lege essem , ut lucrifacerem eos qui sine lege erant. Factus sum infirmis infirmus, ut infirmos lucrifacerem. Omnibus omnia factus sum, ut omnes facerem  saluos ,« Tunc etiam plene uincitur peccatum, cum ex sua similitudine unusquisque perpendit quomodo in dilectione proximi dilatetur. Sequitur:

uERS. 25. Et scies quoniam multiplex erit semen tuum.---Cum uero a uitiis caro restringitur, cum mens uirtutibus exercetur, restat ut loquendo quisque doceat uitam quam moribus seruat. Ille enim uberes fructus predicationis colligit, qui semina bone operationis premittit. Et tanto eius fecundius predicationis tribuitur, quanto hoc in eius pectore perfecti operis exaratione preuenitur. Sequitur: Et progenies tua sicut herba terre.---Quia de eius imitatione nascitur, dum arentem presentis uite gloriam deserit, spe in eterna uiridescit. uel certe  iusti progenies sicut herba terre oritur, quia dum uiuendo monstrat quod predicando asserit, multitudo sequentium innumerabilis exsurgit. Sequitur:

uERS. 26. Ingredieris in abundantia sepulcrum.---Quid enim sepulcri nomine, nisi contemplatiua uita signatur? Actiua quoque uita sepulcrum est, quia a prauis nos operibus mortuos tegit. Sed contemplatiua perfecte sepelit, quia a cunctis mundi actionibus funditus diuidit. Hinc Paulus sepultis dicebat: »Mortui enim estis,« et reliqua . Hinc est quod Abraham coniugem mortuam in sepulcro duplici sepelit. uir quippe perfectus sepulcrum in abundantia ingreditur, quia prius actiue uite opera congregat, et postmodum carnis sensum per contemplationem mortuum, hunc mundo funditus occultat.  Actionis namque tempus primum est: contemplationis extremum. Unde necesse est, ut perfectus quisque prius mentem uirtutibus exerceat, atque hanc postmodum in horreum quietis condat. Hinc est quod Iacob pro Rachel seruiuit, et Liam accepit. Potest etiam per sepulcrum non solum in hac uita nostra contemplatio, sed quies eterne et intime  retributionis intelligi. In abundantia ergo sepulcrum ingreditur, qui post congesta uite presentis opera a mutabilitate sua plene mortuus in secreto ueri luminis occultatur. Unde per Psalmistam dicitur: »Abscondes eos in abscondito uultus tui,« et reliqua . Sequitur: Sicut affertur aceruus tritici in tempore suo.---Frumentum quippe in segete sole tangitur, quia in hac uita humana, anima respectu superni luminis illustratur. Pluuias percipit, quia ueritatis eloquio pinguescit. uentis concutitur, quia tempestatibus exercetur; et secum crescentes paleas portat, quia nequiorem contra se quotidie uitam peccantium tolerat; atque ad aream deductum triturationis pondere premitur, ut a palearum connexione soluatur. Quia mens nostra celesti  discipline supposita, dum correctionis flagella percipit, a societate carnalium mundior recedit, et relictis paleis, ad horreum ducitur: quia foris remanentibus reprobis, electa anima ad superne mansionis gaudia eterna subleuatur. Et in alieno quidem tempore percussiones sentiunt, sed in suo a percussione requiescunt. Electis quippe tempus est alienum uita presens, unde quibusdam adhuc infidelibus ueritas dicit: »Tempus meum nondum uenit, tempus autem uestrum semper est paratum .« Sequitur:

uERS. 27. Ecce hoc ut inuestigauimus ita est.---Liquet profecto quod in his nil ab eo iuxta superficiem dicitur, quia nimirum ante faciem non iacet quod inuestigatur. Qui ergo hec inuestigare se indicat, quia in uerbis exterioribus interiora quesierit  demonstrat. Sequitur: Quod auditum, mente pertracta.---Quantalibet enim doctrina mens polleat, grauis eius imperitia est uelle docere meliorem. Unde et ea que ab inimicis recta prolata sunt, ab interno arbitro non recta iudicantur. In eo namque uim sue rectitudinis amittunt, quod auditori non congruunt.



LIBER SEPTIMUS.



CAPUT uI.


uERS. 2, 3. Utinam apprehenderentur peccata mea quibus iram merui, et calamitas quam patior, in statera! quasi arena maris hec grauior appareret.---Statere nomine Dei et hominum Mediator exprimitur, qui ad pensandum uite nostre meritum uenit, ac secum iustitiam simul et misericordiam detulit. Sed misericordie lance preponderans culpas nostras, parcendo leuigauit. Calamitas quidem in statera grauis apparuit, quia malum quod pertulit, nonnisi in presentia Redemptoris agnouit. Magni autem arena maris est ponderis, sed calamitas hominis arena maris grauior dicitur, quia dura fuisse pena ostenditur, dum per misericordie iudicem culpa leuigatur. Sequitur: Unde et uerba mea dolore sunt plena.---Iusti uerba dolore plena sunt, quia quousque presentia  tolerat, ad aliud loquendo suspirat. Qui enim peregrinationem pro patria diligit, dolorem etiam inter dolores nescit. Sequitur:

uers. 4. Quia sagitte Domini in me sunt.---Sagittarum quippe nomine aliquando predicationum uerba signantur. De his Psalmista ait: »Sagitte tue acute,« et reliqua . Et Isaias: »Mittam ex his qui saluati fuerint ad gentes in mari, in Africa, in Lydia, tenentes sagittas, in Italiam, et Greciam .« Aliquando animaduersionis sententia designatur, sicut Ioas regi per Eliseum dicitur: »Iace sagittam .« Quo iacente ait: »Percuties Syriam, donec consumas eam .« Ac si ergo diceret: Ego in exsilio damnationis non gaudeo, quia uim percussionis agnosco. Sequitur: Quarum indignatio ebibit spiritum  meum.---Quid est spiritus hominis, nisi spiritus elationis? Sagitte autem Domini spiritum hominis ebibunt, cum superne animaduersionis sententia afflictam mentem ab elatione compescunt, cum superne sententie electos quos in peccatis inueniunt, dum uulnerant, immutant, ut duritiam suam transfixa mens deserat, atque ex salutifero uulnere sanguis confessionis currat. Sequitur: Et terrores Domini militant contra me.---Iustorum mens non solum perpendit quid tolerat, sed etiam pauet quod restat. uidet qualia in hac uita patitur, metuit ne post hanc grauiora patiatur. Hinc Psalmista ait: »In me transierunt ire tue, et terrores tui conturbauerunt me .« MORALITER. Iam quippe per fidem Mediatoris uiuimus, et tamen adhuc  per expurgationem uitiorum, quasi sagittas Domini dura animaduersionis intime flagella sustinemus. Sed ecce et diuine correptionis percussione configimur, et tamen adhuc illud est grauius quod de terrore uenturi Iudicis eternam animaduersionem formidamus. Sequitur:

uERS. 5. Nunquid rugiet onager cum habuerit herbam? aut mugiet bos cum ante presepe plenum steterit?---Per onagrum, agrestem asinum, gentilis populus designatur. Per bouem, plebs Iudaica significatur, que iugo superne dominationis supposita, ad spem proselytos colligens corda que ualuit uomere legis traxit. Multos enim ex gentili populo, seu Iudeorum, incarnationis Domini mysterium desiderasse, his uerbis congnoscimus. De quibus Dominus  ait: »Dico uobis, multi iusti et prophete uoluerunt uidere que uos uidetis,« et reliqua . Sed tunc onager herbam inuenit, cum gentilis populus diuine incarnationis gratiam accepit. Tunc etiam bos uacuum presepe non habuit, cum plebi Iudaice Domini carnem lex exhibuit, quam diu exspectante prohetauit. Unde et natus Dominus in presepe ponitur. Ipse enim ex nostra substantia carnem assumens fenum fieri uoluit, qui cibum semetipsum mentibus mortalium prebuit dicens: »Qui comedit carnem meam, et bibit sanguinem meum, in me manet, et ego in eo .« Ac si ergo dicat: Idcirco gentilitas gemit, quia eum necdum Redemptoris sui gratia refecit; atque ideo Iudea mugitus dilatat, quia legem tenens, sed legis  auctorem non uidens, stans ante presepe ieiunat. MORALITER. Qui alii onagri appellatione signantur, nisi qui in campo fidei constituti, nullius officii loris ligantur? Bouis uero nomine hos signat, quos intra sanctam Ecclesiam ad predicationis officium suscepti ordinis iugum premit. Herba uero onagri et pabulum bouis est interna refectio populi fidelis Quia enim longe ab interna sapientia positi, eternam hereditatem non cernimus, uelut bruta animalia a desiderata ieiunamus. De qua nimirum herba Redemptoris uoce dicitur: »Per me si quis introierit, saluabitur,« et reliqua . Sequitur:

uERS. 6. Aut poterit comedere insulsum, quod non est sale conditum?---Quisquis enim carnalibus obsequiis  intentus, legem intelligere spiritaliter noluerit, quid aliud quam insulsum cibum comedit? Sed quia preceptis eius dura iubentibus gentilitas subdi recusauit, insulsum cibum comedere noluit, que priusquam spiritus condimentum perciperet, seruare uim littere expauit. Sed in hoc cibo sal ueritas misit, et latere in lege saporem occulte intelligentie docuit dicens: »Si crederetis Moysi,« et reliqua . Et rursum. »Habete sal in uobis.« Et: »Pacem habete inter uos .« MORALITER. uerba quippe moresque carnalium, quasi cibum se nostris mentibus ingerunt, in delectationis uentre rapiuntur. Sed doctus quisque insulsa non comedit, quia prauorum dicta factaque diiudicans, ab ore [aure] cordis repellit. Hinc Psalmista ait: »Narrauerunt mihi  iniqui fabulationes suas,« et reliqua . Sequitur: Aut gustare aliquis potest, quod gustatum affert mortem?---Lex namque carnaliter degustata mortem intulit, quia commissa delinquentium dura animaduersione distrinxit, et per preceptum culpam innotuit, et hanc per gratiam non deleuit, Paulo attestante, qui ait: »Nihil ad perfectum perduxit lex .« Ad Christum uero conuersa gentilitas, que adhuc sonare per uerba legis intelligit, angustata sunt desideriis suis. MORALITER. Sancti igitur uiri cum eternis desideriis anhelant, in tanta uite altitudine se subleuant, ut audire iam que mundi sunt, graue sibi ac deprimens pondus credant. ualde namque intolerabile estimant, quidquid illud non sonat, quod intus amant. Sepe enim  mens superna appetit, et stulta in infimis contemnit, nec tamen adhuc pro amore ueritatis ad perferendos presentis uite cruciatus accingitur. Durum quippe est appetere quod cruciat, sequi quod uitam fugat. Sequitur:

uERS. 7. Que prius tangere nolebat anima mea, nunc pre angustia cibi mei sunt.---Absit enim ne uir sanctus in status sui incolumitate constitutus, amicorum suorum aliquando dicta despexerit. Sed quia beatus Iob membrum est Ecclesie sancte, eius etiam uoce loquitur. Quia nimirum amoris sui estibus anxia, cibum Scripture ueteris conuersa gentilitas esurit quem dudum superba despexit. Aliter: Quia societatem gentilium Iudea habere contempsit, insulsum cibum sumere fastidiuit, et quia diuina  sententia proposita morte uetuerat ne plebs Isrelitica fedus cum alienigenis iungeret, gustare noluit quod gustatum affert mortem. Sed ad Redemptoris gratiam Iudea ueniens, ab Isrelitis infidelibus repulsa, dum per sanctos apostolos ad collectionem se gentilium dilatat, quasi hoc in cibo esuriens accepit, quod indignum prius fastidiose despexit, et pre angustia cibos quos dudum contempserat, comedit: quia repulsa a Iudeorum duritia gentiles suscipere populos quos despexerat concupiscit. MORALITER. Mens enim proficiens que prius dum sola propria curaret, ferre aliena fastidiebat, cum ad toleranda proximi infirma se attrahit, ita ut pro amore ueritatis presentis uite cruciatus tanto post fortis appetat,  quanto prius infirma fugiebat, hec pre angustia comedit, que prius tangere nolebat. Sequitur:

uERS. 8. Quis det ut ueniat petitio mea, et quod expeto tribuat mihi Dominus, et qui cepit ipse me conterat?---Non enim per contumaciam expetit se exstingui, ut iniustitiam ferientis accuset, quod uerbis sequentibus demonstrat, dicens: »Non contradicam sermonibus sanctis .« Sciendum uero est quia aliquando nos aduersarius, aliquando autem conterit Deus. Ex aduersarii contritione deficimus a uirtute. Per Domini uero contritionem fracti uitiis in uirtute laboramus. Hinc scriptum est: »Reges eos in uirga ferrea .« Cum enim nos exterius affligit, interius reficit. Et quia plerumque  uitiorum contritionem in nobis Dominus agere inchoat, sed cum mens ex ipso exordio profectus extollitur, aduersario aditum pandit. Quapropter sanctus uir exorat dicens:

uERS. 9. Qui cepit, ipse me conterat.---Ac si dicat: Hoc quod in me exorsum est, perficere feriendo non desinat, ne desertum me aduersario ad contritionem tradat. Sequitur: Soluat manum suam et succidat me.---Soluat manum dicitur, exerceat effectum. Sed cum nos extolli Conditor conspicit, et amorem suum erga nos per uerbera non exercet, quia ad ferienda in nos nostra uitia manum ligat. Et cum securos nos ac de uirtutum affluentia elatos repente uel flagelli dolor, uel infirmitatis tentatio percutit, protinus a status sui uertice mentis nostre  elatio succisa cadit, ut de semetipsa nichil audeat, sed infirmitatis sue ictu prostrata manum leuantis querat. Hinc est quod sancti uiri tentari appetunt, flagellari concupiscunt, dicentes: »Proba me, Domine, et tenta me .« Et: »Ego ad flagella paratus sum .« Sequitur:

uERS. 10. Et hec mihi sit consolatio, ut affligens me dolore non parcat.---Ac si dicat: Quia hic ideo non parcit, ut in perpetuum parcat. Ex afflictione enim consolor, quia, corruptionis humane putredinem sciens, ad spem salutis ex uulnere certus reddor. ualde quippe electi formidine tabescunt, cum perpetrasse se illicita nouere, sed perscrutantes inueniunt, quia nulla pro illicitis aduersa perpessi sunt. Sequitur: Nec contradicam sermonibus sanctis.---uerba  Dei ad nos sunt effectus operationum. In eo ergo nobis loquitur, quod erga nos tacitus operatur. Beatus igitur Iob sermonibus Dei contradiceret, si de eius percussionibus murmuraret. Sed quid de percussore suo sentiat indicat, quem enim ferientem tolerat, sanctum uocat. Sequitur:

uERS. 11. Que est enim fortitudo mea ut sustineam, aut quis finis meus, ut patienter agam?---Sciendum quod alia iustorum, atque alia est fortitudo reproborum. Iustorum quippe fortitudo est, carnem uincere, propriis uoluptatibus contraire, delectationem uite presentis exstinguere. Hinc enim sanctis dicitur: »uiriliter agite,« et reliqua . Reproborum uero fortitudo est transitoria sine  cessatione diligere, contra flagella Conditoris insensibiliter perdurare. De his propheta ait: »ue qui potentes estis ad potandum uinum.« Et reliqua . Et: »Ecce occupauerunt animam meam, et irruerunt in me fortes .« Fortes quippe qui mala mundi tolerant pro mundo, eiusque gaudia, ut ita dixerim, querentes perdunt, nec tamen hec perdendo fatigantur. Ac si ergo uir sanctus dicat: Mala mundi pro mundo tolerare nequeo, quia iam in eius desiderio fortis non sum. Dum enim presentis uite finem conspicio, cur pro mundo patiar cuius appetitum calco? Sequitur:

uERS. 12. Nec fortitudo lapidum fortitudo mea, nec caro mea enea est.---Quid hoc loco ere aut lapidibus, nisi insensibilium hominum corda signantur,  qui nulla percussione mollescunt? Quo contra electis dicitur: »Tollam uobis cor lapideum,« et reliqua . Paulus quoque ait: »Si linguis hominum loquar et angelorum,« et reliqua . Lapidi similis est quisquis a pietatis precepto durescit, et percussus sonitum humilis confessionis non reddit. Quidam uero metallo eris in nullo discrepantes, cum flagella superne percussionis accipiunt, pie confessionis sonitus emittunt. Sed quia humilitatis uoces ex corde non proferunt, ad statum salutis reducti, nesciunt quod promiserunt. Ac si ergo uir sanctus dicat: Reproborum similitudine sub discipline uerbere, nec more lapidum ita obduraui, ut a ministerio confessionis obmutescam, nec rursum quasi es uocem confessionis  resono, et sensum uocis ignoro. Sequitur:

uERS. 13. Ecce, non est auxilium mihi in me.---Patet iam ad cuius speciem percussi animus percurrat, cum in se sibi esse auxilium degat. Plerumque enim uirtus auita deterius quam si deesset, interficit; quia dum ad sui confidentiam mentem erigit, hanc elationis gladio transfigit. Sequitur: Et necessarii quoque mei recesserunt a me.---Qui enim infirmum se in semetipsum insinuat, ad maioris adhuc meritum fortitudinis etiam proximis destituitur. Sequitur:

uERS. 14. Qui tollit ab amico suo misericordiam, timorem Domini derelinquet.---Amici nomine hoc loco proximus quilibet designatur. Duo sunt precepta caritatis, amor uidelicet Dei et proximi. Per amorem  Dei, amor proximi gignitur; et per amorem proximi, Dei amor nutritur. Hinc scriptum est: »Qui non diligit fratrem suum quem uidet,« et reliqua . Que tamen diuina dilectio per timorem nascitur, sed in affectum crescendo permutatur. Scriptum est enim: »Non agnoscetur in bonis amicus, et non celatur in malis inimicus .« Quia nimirum qui ex aduersitate proximum despicit, aperte conuincitur quod hunc in prosperis non amauit. Et cum omnipotens Deus, ideo quosdam percutit, ut percussos erudiat, et non percussis occasionem boni operis prebeat, quisquis percussum despicit, occasionem uirtutis a se repellit, et tanto nequius se contra Auctorem erigit,  quanto hunc nec pium in salute propria, nec iustum in alieno uulnere agnoscit. Sequitur:

uERS. 15. Preterierunt me sicut torrens qui raptim transit in conuallibus fratres mei.---Sepe reprobi eam fidem quam tenemus, retinent: eadem sacramenta percipiunt, eiusdem religionis ueritate continentur, sed tamen cum passionis uiscera nesciunt, uim caritatis, qua in Domino flagramus et proximo, non agnoscunt. Recte ergo et pretereuntes uocantur, quia ex uno matris nobiscum gremio per fidem prodeunt, sed in uno caritatis studio erga Deum et proximum non figuntur. Qui enim terrena diligunt, spem superne patrie deserunt, quasi ex montibus more torrentis ualles petunt. Quos tamen hiems presentis uite multiplicat, sed estas uenturi iudicii  exsiccat, et reproborum letitiam in ariditatem uertit. Torrentem quippe ad conuallem raptim transire est, prauorum mentes ad ima desideria sine obstaculo ac difficultate descendere. Omnis enim ascensus in labore est, descensus in uoluntate. Aliter. Si conualles ima penarum loca intelligimus, iniusti quique sicut terrena raptim ad conuallem transeunt, quia in hac uita quam totis desideriis appetunt, diu nequaquam  possunt. Nam quot dies etatis accipiunt, quasi tot quotidie gressibus ad finem tendunt. In longum quidem uoluptatum desideria pertrahunt, Ised ad inferni claustra repente producuntur. Sequitur:

uERS. 16. Qui timet pruinam, irruet super eum  nix.---Pruina quippe inferius gelescit, nix autem de superioribus ruit. Et sepe nonnulli dum temporalia aduersa pertimescunt, districtionem eterne aduersionis abiiciunt, de quibus dicitur. »Illic trepidauerunt timore,« et reliqua . Contra alii in terra homines contra ueritatem pauent, eius ueritatis iram celitus sustinent, et alii cum pati in terra inopiam metuunt, in eternum sibi abundantiam superne refectionis abscindunt. Sequitur:

uERS. 17. Tempore quo fuerint dissipati peribunt.---Quos enim presentis uite sollicitudo ordinat, amissio dissipat, et tunc etiam exterius pereunt, qui intus dudum eterna negligendo perierunt. Sequitur: Et cum incaluerint, soluentur de loco suo.---Iniquus  enim quisque cum incaluerit, de loco suo soluitur, quia in iudicio intime districtionis appropinquans cum iam per cognitionem pene feruere ceperit, ab ea que dudum inheserat carnis sue delectatione separatur. Hinc contra reprobos dicitur per prophetam: »Et tantummodo sola uexatio intellectum dabit auditui .« Presentem uitam ex desiderio retinet, sed de loco suo soluitur, qui oblectamenta carnis desiderans, eius duritia per supplicium liquatur. Sequitur:

uERS. 18. Inuolute sunt semite gressuum eorum.---Omne quod inuoluitur, in semetipsum replicatur. Sed sunt nonnulli qui recta quidem deliberando appetunt, sed ad consueta semper mala replicantur,  et quasi extra se tensi ad semetipsos per circuitum redeunt. Qui bona quidem cupiunt, sed a malis nunquam recedunt. Esse quippe humiles, sed sine despectu, esse contenti propriis, sed sine necessitate, esse casti, sed sine maceratione corporis, esse patientes, sed sine contumeliis, uolunt. Aliter. Sepe namque nonnulli contra quedam uitia se uehementer accingunt, sed quedam subigere negligunt. Cumque se contra ista non erigunt, et illa contra se reparant que subegerant. Alius carnem a luxuria domuit, sed mentem ab auaritia non refrenauit, cumque se in mundo pro exercenda auaritia retinet, erumpente occasionis articulo, etiam in luxuriam labitur, quam iam subegisse uidebatur. Aliquando uero inuolutis gressuum semitis, et nonnulla culpa  deuincitur, et alia per aliam perpetratur. Nam sepe furto negationis iungitur, et periurii deinceps reatu cumulatur, et culpa culpe adiungitur. Quid aliud quam inuolutis semitis atque innodatis uinculis prauorum gressus ligant? Unde per Isaiam dicitur: »Et erit cubile draconum, et pascua struthionum, et occurrent demonia, onocentaurus et pilosus clamauit alter ad alterum .« Quid per dracones, nisi malitia; quid per struthionem, nisi hypocrisis designatur? Et quia Grece onos asinus dicitur, per asinum luxuria designatur; per aurum uero ceruix superbie demonstratur, ut illud: »Tauri pingues obsederunt me .« Onocentauri ergo sunt, qui subiecti uitiis luxurie, inde ceruicem erigunt, unde humiliari debuerant.  Pilosus, Grece dicitur , Latine, incubos. Quorum nimirum forma ab humana effigie incipitur, sed bestiali extremitate terminatur. Nam sepe edendi delectatio seruit gule, et simulat seruire indigentie. Cumque uentrem in ingluuiem extendit, membra in luxuriam erigit. Pilosus autem alter ad alterum clamat, cum perpetrata nequitia ad perpetrandam aliam prouocat. Sequitur: Ambulabunt in uacuum et peribunt.---In uacuum quippe ambulant qui nichil secum de fructu sui laboris portant. Cuncta enim hec moriens deserit, que iniuste uiuens concupiuit. At contra in lege dicitur: »Non apparebis in conspectu meo uacuus .« Et de iustis dicitur: »uenientes autem uenient cum exsultatione,« et reliqua . Sed quia iniustus  quisque promerende uite meritum bene agendo non prouidet, in conspectu Dei uacuus apparet. Sequitur:

uERS. 19. Considerate semitas Thema, itinera Saba.---Thema, auster, Saba autem rete interpretatur. Quid hic per austrum, qui flatu teporis membra dissoluit, nisi fluxa remissio uiuendi? Quid autem per rete, nisi actionis obligatio demonstratur? Qui enim dissoluta mente ea que terrena sunt appetunt, nec per gressus liberos ad Deum prodeunt, ipsi se suis inordinatis conatibus ligant. Sunt namque plerique, qui non solum aliena non appetunt, uerum etiam cuncta, que possederant in mundo, derelinquunt. Sed dum amori propinquitatis indiscrete  deseruiunt, ad ea sepe per affectum cognationis redeunt que damnarunt. Quo itaque isti, nisi in rete ambulant, quos in presenti seculo inchoate iam uite perfectio soluerat, sed inordinatus amor terrene cognationis ligat? Hinc ueritas dicit: »Si quis uenit ad me, et non odit patrem suum, et matrem, et uxorem, et filios, et fratres, et sorores, adhuc et animam suam, non potest meus esse discipulus .« Recte igitur post Thema semitas, Saba itinera memorat, quia quos auster reprobi temporis soluerit, hos nimirum rete implicationis tenet. Bene autem prauorum opera describens considerare admonet, quia peruersa agere diligimus, sed hec uisa in aliis diiudicamus, et ea que in nobis minus diiudicanda credimus, quam sint turpia in  aliorum actione cognoscimus. Sicque fit, ut ad semetipsam mens redeat, et agere quod reprehendit erubescat. Sequitur: Et exspectate paulisper.---Sepe dum presentis uite breuitas quasi perseueratura diligitur, ab eterna spe animus frangitur, sed repente uitam finiens, eterna inuenit supplicia, que iam uitare nequeat. Hinc enim dicitur. »ue his qui perdiderunt sustinentiam .« Cumque enim mens in presentibus figitur, uita terminatur, et repente ad supplicia improuisa peruenit. Hinc Psalmista ait: »Pusillum adhuc, et non erit peccator .« Sequitur:

uERS. 20. Confusi sunt quia speraui.---Cum bonis mala reprobi ingerunt. Si hos a spe intima labefactari conspiciunt, effectu deceptionis hilarescunt. Cum  uero bonorum operum spes interior figitur, et nequaquam malis exterioribus ad ima reclinatur, prauorum mentes confusio occupat, quia, dum peruenire ad afflictorum intima nequeunt, incassum existere crudeles erubescunt. Sequitur: uenerunt quoque usque ad me, et pudore cooperti sunt.---Usque ad sanctam quippe Ecclesiam in die iudicii reprobi ueniunt, quia usque ad eius conspiciendam gloriam perducuntur, ut ad maiora reatus sui supplicia repulsi, uideant quod perdiderunt. Tunc uero iniquos pudor cooperit, cum eos in conspectu iudicis testis conscientia adducit. Tunc omnis culpa ante oculos reducitur, et mens super gehenne incendio, suo grauius igne cruciatur. De quibus recte per prophetam dicitur: »Domine, exaltetur manus tua, ut que  uident uideant et confundantur .« Possunt etiam hec omnia amicis beati Iob congruere. Ac si de eis dicat: Dum me stultis increpationibus ad desperationem flectere nequeunt, ipsi temeritatis sue insania confundantur, uidentes corporis uulnera, et mentis conscientiam nescientes. Dum me de iniustitia increpare ausi sunt, usque ad me necdum uenerunt, sed dura me inuectione pulsantes, dum uictorem animum inter aduersa deprehendunt, quasi ad me uenientes erubescunt. Sequitur:

uERS. 21. Nunc uenistis, et modo uidentes plagam meam, timetis.---Ac si aperte dicat: Ego tunc timui Deum, cum, fultus prosperis, flagellorum detrimenta non sensi. uos qui ex amore Deum non  timetis, ex sola eum percussione formidatis. Sequitur:

uERS. 22, 23. Nunquid dixi: Afferte mihi de substantia uestra, et donate mihi, uel, liberate me de manu hostis, et de manu robustorum eruite me?---Hereticorum quippe predicatio substantia carnalis non inconuenienter accipitur, qua dum peruersa fulciuntur, quasi in uerbis diuites ostendunt. Quam eo sancta Ecclesia non querit, quo hanc spiritali intellectu transcendit. Manum quippe hostis, Satane fortitudinem uocat; et manum robustorum, uires malignorum spirituum appellat. Quos idcirco robustos appellat, quia dum absque carnis infirmitate sunt conditi, prauis eorum assertionibus imbecillitas adiuncta non obuiat. Hoc uero quod subsequitur:

 uERS. 24. Docete me, et ego tacebo, et si quid forte ignoraui instruite me.---Sub cuius discretionis libramine pendeat, incertum uidetur, utrum sit quod intulerat. Nunquid dixi, an certe a superioribus disiuncta sententia promitur, ut quasi per increpationem dicatur? Docete me, et reliqua. Quod tamen utrique distinctioni conuenit, quia ab intellectus sano tramite neutrumque recedit. Beatus igitur Iob contra mundi diuites, pauper, contra potentes oppressus, contra sapientes stultus, doctrinam respondit, quia nec pauper eorum substantiam, nec oppressus adiutorium contra robustos, nec stultus doctrinam sapientie carnalis querit. Sanctus etenim uir, quia mente pulchre super semetipsum rapitur, et pauper inopia  non angustatur, et oppressus nil patitur, et uoluntarie stultus, carnalem sapientiam non miratur. Sequitur:

uERS. 25. Quare detraxistis sermonibus ueritatis, cum e uobis nullus sit qui me arguere possit?---Ac si aperte diceretur: Qua temeritate audita reprehenditis, qui percussionis mee causas ignoratis? Mundus quippe ipse esse debet, qui curat aliena corrigere. Unde ad Dauid dicitur: »Non tu edificabis mihi templum, quia uir sanguinum es .« Sequitur:

uERS. 26. Ad increpandum tantum eloquia concinnatis.---Duo sunt uerba noxia humano generi. Unum quod curat etiam aduersa laudare, aliud quod studet etiam semper recta corripere. Ex huius  ergo qualitate beatus Iob amicos fuisse redarguit. Sequitur: Et in uentum uerba profertis,---in uentum enim proferre est uerba otiosa dicere. Nam sepe dum ab otiosis uerbis nequaquam lingua compescitur, ad temeritatem quoque stulte increpationis effrenatur. Prius enim loqui aliena libet, et postmodum detractionibus eorum uitam, de quibus loquitur, lingua mordeat; quandoque autem usque ad apertas contumelias erumpat. Hinc Salomon ait: »Qui dimittit aquam, caput est iurgiorum .« Et item: »Qui imponit stulto silentium, iras mitigat .« Et Isaias: »Cultus iustitie silentium .« Otiosum quippe uerbum est quod ratione iuste necessitatis, aut intentione  pie utilitatis caret. Plerumque nimis taciti, dum quorumdam mala respiciunt, et tamen in silentium linguam premunt, eo auctores mortis fiunt, quo uirus, quod poterant, eiicere loquendo noluerunt. Hinc propheta ait: »ue mihi quia tacui .«  Iustus autem cum opportunum considerat, postposita censura silentii, loquendo que congruunt, in usum se utilitatis impendit. Hinc namque dicitur: »Sapiens tacebit usque ad tempus .«



LIBER OCTAuUS.


 uERS. 27. Super pupillum irruistis, et subuertere nitimini amicum uestrum.---Quante namque infirmitatis superpendat, insinuat quem pupillum uocat, quia uero ab amore recedere etiam lesa caritas nescit, et subuerti uelle se queritur, et tamen amicum se esse testatur. TYPICE. Sancte quippe Ecclesie populus qui mortui patria est, filius, pupillus, non incongrue dicitur, cuius resurgentis uitam iam quidem per fidem sequitur, sed necdum per speciem contemplatur. Super pupillum uero heretici irruunt, cum humilitatem fidelis populi importunis falsisque allegationibus affligunt. Tamen amicus est quem nituntur euertere, quia fidelis Dei populus, ipsos quoque quos tolerat persequentes, amando non desinit ad ueritatem uocare. Sequitur:

 uERS. 28. uerumtamen quod cepistis explete.---Ac si aperte diceret: Nec ante illatas molestias trepido, nec ingratis auditoribus correptionis adiutoria abscondo, quia et malis pressus exerceor, et ipsis misericordiam persecutoribus benigne impendens cresco. Quia enim »caritas patiens est, benigna est ,« et cum unum ex utroque defuerit, caritas non est: ut a nobis caritas uere teneatur, necesse est quatenus et benignitatem patientia, et patientiam benignitas suffragetur. Beatus igitur Iob, quia patiens est, dicat: uerumtamen quod cepistis explete. Et quia benignitate preditus, dicat: Prebete aurem.---Sequitur: Et uidete an mentiar.---Ac si aperte dicat: Ea que assero nequaquam mihi ex auctoritate credite, sed an uera sint ex ratione  pensate. Neque enim sancta Ecclesia ex magisterio humilitatis instituta recta que errantibus dicit, quasi ex auctoritate precipit, sed ex ratione persuadet. Sequitur:

uERS. 29. Respondete, queso, absque contentione.---Neque enim heretici inquisitionibus suis ueritatem conantur assequi, sed uictores uideri. Unde fit, ut contentionis certamina exquirant, et de Deo, qui »pax nostra est ,« loqui pacifice nesciant, atque ex pacis negotio, rixe inuentores fiant. Quibus bene per Paulum dicitur: »Si quis autem uidetur contentiosus esse, nos talem consuetudinem non habemus .« Sequitur: Et loquentes id quod iustum est, iudicate.---Is namque qui loquitur, dum uel in sui auditoris sententiam exspectat quasi eius iudicio supponitur, a quo auditur. Qui igitur in dictis suis reprobationem metuit,  ipse debet prius examinare quod dicit, quatenus inter cor et linguam, equus discretusque arbiter sedeat, subtiliter pensans si recta uerba offerat, que utiliter suscipiens ad auditorum iudicium lingua perducat. Sequitur:

uERS. 30. Et non inuenietis in lingua mea iniquitatem, et in faucibus meis stultitia non personabit.---Ac si aperte diceret: Si subtilius uestra perpenditis, uerius aliena pensatis. Et cum rectum esse ceperit quod dicitis, iustum cognoscitis quod audistis. Sic enim sancta Ecclesia studet prius assertiones hostium falsas ostendere, et tunc predicamenta uirtutis aperire. Per linguam quippe aperta locutio, per fauces uero occulta tractatio designatur. Et quia ea que per publicam locutionem sancta predicat Ecclesia,  et iam per intimam fidem seruat, in lingua iniquitas non resonat, sed nec in faucibus stultitia, quidquid per linguam predicationis emanat, hoc per fauces tacite exspectationis degustat. Sequitur.



CAPUT uII.

uERS. 1. Militia est uita hominis super terram.---Alia translatio habet tentatio, sed utriusque uerbi sensus aspicitur. Quid enim tentationis nomine, nisi pugna contra malignos spiritus exprimitur? Et quid appellatione militie, nisi contra hostes exercitus designatur? Tentatio itaque ipsa militia est, quia dum contra malignorum spirituum insidias uigilat, in bellorum procinctu proculdubio exsudat. uita uero hominis tentatio perhibetur esse, quia ab statu conditionis lapsa, et corruptionis sue putredine  subdita, dum sibi ex semetipsa molestias gignit, hoc est iam facta quod tolerat. Sic itaque humana uita tentatio est, ut etsi iam ab iniquitatis perpetratione compescimus, in ipsis tamen bonis operibus, modo malorum memoria, modo seductionis caligine, modo intentionis sue interruptione fuscetur: Tentatio ergo est, que aut aliena uirtutibus ad celeste premium non ualet assurgere, aut ditata donis spiritualibus aliquando deterius ex occasione uirtutum ruit. Militia uero est uita hominis, quia unusquisque, dum quotidie ad uite terminum per temporum augmenta tendit, augendo uitam uiuere desinit. Et dum spatia temporum crescere appetit. ab eodem spatio quod protendendo colligit, crescendo pertransit. Nam cum ordinem militie locus crescit, toto simul homini deficit. Sequitur: Et sicut dies mercenarii dies eius.---Mercenarius ad laboris sui  premium citius peruenire exoptat. Dies itaque hominis eterna sapientis, recte diebus mercenarii comparantur, quia presentem uitam, uiam non patriam deputant, et mercenarius in alienis laboribus exsudat, sed tamen sibi proprium premium preparat. uoce autem Redemptoris dicitur: »Regnum meum non est de hoc mundo .« Omnes ergo qui spe celestium prediti exercitio uite presentis atterimur, in alieno laboramus, et alieno quidem labore fatigamur, sed tamen premia nostra percipimus, et per hoc peruenimus ad propria, quod pure administramus aliena. Quo contra quibusdam ueritas dicit: »Si in alieno fideles non fuistis, quod uestrum est quis dabit uobis?«  Sciendum quoque est quod mercenarius sollicite curat  inspicere, ne unquam dies uacuus habeatur ab opere. Unde et electus tanto fidentius spe tendit ad premia, quanto nunc robustius perdurat ad laboris incrementa. Dies cum operibus numerat, ne a labore uacua transeant uite momenta formidat. Hinc namque dicunt: »Propter te mortificamur tota die .« Et: »Scio cui credidi, et certus sum .« Sequitur:

uERS. 2. Sicut ceruus desiderat umbram.---Umbram quippe desiderare ceruo est, pro tentationis estu sudoreque operis, eterni refrigerii requiem querere. Hinc scriptum est: »Sitiuit anima mea ad Deum uiuum,« et reliqua . Et: »Heu me, incolatus meus prolongatus est .« Et: »Ingrediar in locum tabernaculi Admirabilis,«  et reliqua . Sequitur: Et sicut mercenarius prestolatur finem operis eius.---Mercenarius enim quod graue perpendit ex opere, leue existimat ex remuneratione. Sic quippe quod electis ualde esse importabile ex dolore ostenditur, consideratione prouida ex remuneratione leuigatur. Hinc est quod Paulus quam sit graue quod patitur indicat; »qui in carceribus abundantius, in plagis supra modum, in mortibus frequenter « fuisse testatur. Qui ultra uires grauatum se asserit dicens: »Supra modum grauati sumus, supra uirtutem, ita ut tederet nos etiam uiuere ;« sed remunerationem considerans ait: »Non sunt condigne passiones huius temporis ad futuram gloriam  que reuelabitur in nobis .« Sequitur:

uERS. 3. Sic et ego habui menses uacuos, et noctes laboriosas enumeraui mihi.---Electi quippe Conditori rerum seruiunt, et sepe rerum inopia coangustantur. Qui igitur per actiones suas presentia non querunt, a mundi compendiis menses uacuos ducunt. Noctes quoque laboriosas tolerant, qui aduersitatum tenebras non solum usque inopiam, sed sepe ad corporis cruciatum portant. Potest etiam non inconuenienter intelligi, quod sanctus quisque menses uacuos sicut mercenarius ducit, qui laborem iam sustinet, sed premium necdum tenet. Hoc tolerat; illud exspectat. Noctes uero laboriosas enumerat, quia aduersitates sibi presentis temporis in uirtutibus exercendo coaceruat. MYSTICE. uacuos Ecclesia menses habet,  que infirmis suis terrenas actiones absque uite premio defluentes sustinet. Ipsa noctes laboriosas que in membris fortibus multiplices tribulationes portat. Mensium quippe nomine, dierum collectio et summa signatur. Per diem ergo unaqueque actio exprimi potest, per menses autem actuum finis intelligitur. Non solum igitur dies, sed menses uacuos dicimus, cum nos in terrenis actibus sine fructu laborasse, non ex actione principium, sed fine pensamus. Cum enim labores nostros aduersitas sequitur, quasi uite nostre uacui menses arguuntur, quia ex actionis completione agnoscitur quam frustra in actionibus subdebatur. Sed quia in sacro eloquio nonnunquam nox pro ignorantia ponitur, Paulo attestante, qui uenturam uitam scientibus  dicit: »Omnes uos filii lucis, et filii diei estis, non sumus noctis, neque tenebrarum .« Potest hoc in loco ex eorum persona uox sancte Ecclesie accipi, qui post ignorantie sue caliginem, ad amorem rectitudinis redeunt, et ueritatis radiis illustrati, fletibus luunt quod errauerunt. In eis ergo sancta Ecclesia, in quibus ad uitam reuertitur, laborem suum estuanti seruo, et desideranti finem mercenario comparat, dicens: Sicut ceruus desiderat umbram, et reliqua. Ad estuantem, menses uacuos reddit, quia quo magis eternum refrigerium queritur, eo magis quam uacue pro ista laboratur. Ad prestolantem uero, laboriosas noctes subintulit, quia quo magis ex termino operis premium quod assequamur inspicimus, eo magis ingemiscimus  diu nos nescisse quod querimus. Quanto enim uerius ad Deum reuertimur, tanto subtilius labores quos per ignorantiam in hoc mundo pertulimus, dolendo pensamus. Sequitur:

uERS. 4. Si dormiero, dicam: Quando surgam? Et rursum exspectabo uesperum.---Si uero ad solam historiam hec uerba pensantur, per hec proculdubio animus dolentis exprimitur, qualiter per diuersos motus desiderii mestitia impellente uarietur. In nocte dies queritur, in die uesperum desideratur, quia nimirum dolor non permittit placere que adsunt. Aliter. Sancta quoque Ecclesia quousque uitam corruptionis ducit, flere mutabilitatis sue damna non desinit. Ac si ergo dicat: In somno resurrectionem desidero, in resurrectione uero uesperum  exspecto, quia quieta exercitium actionis appeto, et exercitata otium quietis quero. Conditus quippe homo fuerat, ut ab amore Conditoris sui nunquam declinaret. Sed in eo quod pedem ad culpam mouit, a dilectione Conditoris in semetipsum protinus cecidit, et salutis sue fortitudinem perdidit. Aliter. Dormire namque in peccatis iacere. Hinc Paulus ait; »Euigilate, iusti,« et reliqua . Et rursum: »Surge, qui dormis, et exsurge a mortuis,« et reliqua . Electus igitur quisque cum peccati somno premitur, ad iustitie uigilias exsurgere conatur, sed sepe cum surrexerit, ipsa se extolli magnitudine uirtutum sentit. Unde et tentari se presentis uite aduersitatibus  post uirtutes desiderat, ne peius ex confidentia uirtutum cadat. Hinc scriptum est: »Proba me, Domine, et tenta me .« In somno quippe peccati, lumen iustitie queritur, et cum uirtutum prospera mentem leuant, adiutrix aduersitas desideratur. Exspectamus prospera, formidamus aduersa. uir igitur iustus uesperum exspectat, quia cum exerceri hunc tribulatione necesse est, ipsa fit ei aduersitas prospera. Potest uesperi nomine etiam peccati tentatio designari. Hinc Moyses ait: »Factum est mane, et factum est uespere .« Mane quippe ad uesperum ducitur, quia nimirum lucem rectitudinis umbra sequitur tentationis. Electi ergo post somnum resurrectionem appetunt, quia et de peccato ad iustitie lumen euigilant, et in ipso  iustitie lumine positi, semper se contra illecebras tentationum parant. Quas nimirum non timent, sed exspectant, quia utilitati sue rectitudinis etiam tentamenta proficere non ignorant. Sequitur: Et replebor doloribus usque ad tenebras.---Et quia modo surgentia uitia bellum carnis excitant, modo deuicta animum ad elationem uocant. Bonorum uita usque ad tenebras doloribus repletur, quia quousque tempus corruptionis agit, interna externaque afflictione concutitur, et salutis securitatem non inuenit, nisi cum diem funditus tentationis relinquit Sequitur:

uERS. 5. Induta est caro mea putredine et sordibus pulueris.---Ac si aperte diceret: Carnalem uitam quam patior, aut labes lubrice operationis polluit,  aut ex uitiorum memoria, caligo misere cogitationis premit. Consentiendo quippe uitiis putredine atterimur, uitiorum uero imagines in corde tolerando sordibus pulueris fedamur. Aliter. Multi quippe in sancta sunt Ecclesia, qui dum amori carnis inseruiunt, fetore luxurie computrescunt, et sunt nonnulli, qui a uoluntate quidem carnis abstinent, sed tamen tota mente in terrenis actibus iacent. Ac si ergo dicat: In illis quos lubricos tolero, carnem uidelicet putrescentem gemo. In istis autem quos terram querentes patior, quid aliud quam feditatem pulueris porto? Sequitur: Cutis mea aruit, et contracta est.---In sancte quippe Ecclesie corpore hi qui solis exterioribus curis inseruiunt, congrue cutis uocantur. Que nimirum cutis arescendo attrahitur,  quia mentes carnalium, dum presentia diligunt, et quasi iuxta posita concupiscunt, ad futura tendere per longanimitatem nolunt. Qui dum interne spei pinguedinem negligunt, ut attrahantur arefiunt, quia si eorum corda desperatio non siccaret, nequaquam estus hec pusillanimitatis attraheret. Hanc namque attractionem Psalmista formidauerat, cum siccitatem metuens dicebat: »Sicut adipe et pinguedine repleatur anima mea .« Sequitur:

uERS. 6. Dies mei uelocius transierunt quam a texente tela succiditur.---Congrua ualde similitudine uita carnis tele comparatur, quia sicut tela filis, sic uita mortalis diebus singulis proficit, sed quoad  augmentum proficit, ad incisionem tendit, quia cum tempora percepta pretereunt, uentura breuiantur. uelocius ergo dies transeunt, quia tela tarditatem profectus habet, uita autem presens moram defectus non habet. Ad finem quippe nostri itineris etiam quiescendo peruenimus, et per cursum nostri transitus etiam dormientes imus. Sequitur: Et consumpti sunt absque ulla spe.---Ac si aperte diceretur: Mentis fiduciam in presenti uita non posui, quia omne quod preterit, calcando spreui. Reproborum etenim mens dies presentes amore constringit, ut sic semper hic appetant uiuere, quatenus si ualeant, uiuendi cursum desiderant nunquam finire. At contra rectorum mens ad eternitatis intentionem tenditur, etiam cum presens eam feliciter uita comitatur.  Sequitur:

uERS. 7. Memento quia uentus est uita mea.---Ac si aperte diceretur: Transeuntem uelociter benignus respice, qui et tanto misericordius a te uideri debeo, quanto ipse a consideratione breuitatis mee oculos non auerto: Hi etenim uitam carnis quasi permanentem diligunt, quia quanta sit uite sequentis eternitas non intendunt. Sancti autem uiri, quod ad eterna cor eleuant, quam breue sit quod fine clauditur pensant, et eorum sensui uilescit quod preterit, quo intellectui radiat, et interlucet quod acceptum nunquam recedit. Sequitur: Nec reuertatur oculus meus, ut uideat bona.---Ad uidenda bona exstinctus oculus non redit, quia ad exhibenda recta opera exuta carne, anima non recurrit. Hinc Salomon  ait: »Quodcunque potest manus tua facere, instanter operare, quia nec opus, nec ratio, nec scientia, nec sapientia erit apud inferos quo tu properas .« Sequitur:

uERS. 8. Nec aspicit me uisus hominis.---uisus quippe hominis est misericordia Redemptoris, que, insensibilitatis nostre duritiam cum respicit, emollit. Unde teste Euangelio dicitur: »Respexit iehsu Petrum.« Et: »Recordatus uerbi quod dixerat iehsu.« Et: »Egressus foras fleuit amare .« Exutam uero carne animam nequaquam uisus hominis aspicit, quia post mortem non liberat, quem ante mortem gratia ad ueniam non reformat. Hinc etenim Paulus ait: »Ecce nunc tempus acceptabile .« Et reliqua. Hinc Salomon ait:  »Lignum ubi cecidit, siue ad austrum, siue ad aquilonem, ibi erit .« uir igitur sanctus damna humani generis considerat, quod a presenti seculo, sine Redemptoris agnitione subtrahitur, atque eternis ignibus irreparabiliter sepelitur, et ex eius uoce dicit: Nec aspiciat me uisus hominis.---Sequitur: Oculi tui in me, et non subsistam.---Ac si aperte diceret, districtus ad iudicium ueniens, ad saluandum non uides, ad feriendum uides. Quia quem in presenti uita dispensationis tue miseratione non respicis, respiciendo postmodum per iustitiam exstinguis. Tunc quippe peccator non substitit, quia cum districtus Iudex merita subtiliter inquirit, reus ad tormenta non sufficit. Quamuis hoc etiam iustorum  uoci congruat, quorum mens semper sollicita examina intendit, considerant quam districte iudicet bona opera, quam subtiliter penset, et perituros se absque ambiguitate presciunt, si remota pietate iudicentur. Bene autem electionis cursum defectumque humani generis exprimens dicit:

uERS. 9. Sicut consumitur nubes et pertransit, sic qui descendit ad inferos, non ascendit.---Nubes quippe ad altiora suspenditur, sed densata uento impellitur ut currat, calore autem solis dissipatur, ut euanescat. Sic nimirum sunt corda hominum, que per accepte rationis ingenium ad alta emicant, impulsa autem maligni spiritus flatu, prauis desideriorum suorum motibus huc illucque pertrahuntur. Sed districto respectu superni Iudicis, quasi solis calore  liquefiunt, et semel locis penalibus traditi, ad operationis usum ultra non redeunt. Potest etiam inferni nomine peccatoris desperatio designari, de qua per Psalmistam dicitur: »In inferno autem quis confitebitur tibi?«  Et illud: »Impius cum uenerit in profundum malorum, contemnit .« Qui autem impietati succumbit, uitam profecto iustitie moriendo derelinquit. Qui uero post peccatum mole desperationis obruitur, quid aliud quam post mortem inferni supplicio sepelitur? A quo uia iam reuersionis abscinditur. Recte autem corda desperantium comparantur nubibus, quia et caligine erroris obscura sunt, et peccatorum multiplicitate condensa. Sed consumpta pertranseunt, quia claritate extremi iudicii irradiata dissipantur.  Sequitur:

uERS. 10. Nec reuertatur ultra in domum suam.---Sicut domus corporis habitaculum corporale est, ita unicuique mente hoc domus fit, quod ex desiderio inhabitare consueuit. Ad domum igitur suam ultra non reuertitur, quia semel quisque eternis suppliciis traditus ad hoc ubi amore inheserat, nullatenus reuocatur. Potest etiam domus habitatio cordis intelligi. Unde sanato cuidam dicitur: »uade in domum tuam .« Cum ergo quem desperatio obruit, a cordis sui habitaculo foras mittit, et redire introrsus non ualet, quia rursus exterius ad deteriora quotidie pulsus cadit. Sequitur: Neque cognoscet eum amplius locus eius.---Locus quippe hominis, sed non localis, ipse scilicet Conditor exstitit,  qui hunc ut in semetipsum consisteret creauit. De quo Psalmista ait: »Filii seruorum tuorum habitabunt « Quem nimirum locum tunc homo deseruit, cum, seductoris uerba audiens, a conditoris amore discessit. A Conditore ergo suo tanto quisque districtius in iudicio non agnoscitur, quanto nunc ad reparationis gratiam nec per dona reuocatur. Qui Iudex districtus ad examen ultimum ueniens in iniquitate durantibus, dixit: »Discedite a me, maledicti, in ignem eternum .« »Nescio uos, unde estis .« Sequitur:

uERS. 11. Quare et ego non parcam ori meo.---Ori etenim suo non parcit, qui confiteri malum quod fecit, non erubescit. Hinc Psalmista ait: »Preueniamus  faciem eius in confessione .« Hinc rursus scriptum est: »Qui abscondit scelera sua, non dirigetur .« Sequitur. Loquar in tribulatione spiritus mei.---Tribulationem quippe spiritus lingua commouet, ut reatum praui operis uox confessionis impugnet. Sciendum quoque est, quia et sepe reprobi peccata confitentur, sed deflere contemnunt. Electi autem culpas suas, quas uocibus confessionis aperiunt, districte animaduersionis fletibus insequuntur. Hinc Psalmista ait: »Iniquitatem meam ego pronuntiabo,« et reliqua . Qui enim mala que perpetrauit insinuat, sed flere recusat, quasi subducta ueste uulnus detegit, sed torpente mente, medicamentum uulneri non apponit. Sequitur: Et confabulabor cum amaritudine  anime mee.---Pauore namque districti iudicis afflicti, dum quedam male gesta plangimus, ipsa uim nostre amaritudinis ad discutiendum nos uigilantius excitant, alia etiam in nobis que amplius defleamus, inuenimus. Nam sepe que torpentibus latuit, flentibus subtilius culpa innotescit. Habet enim in corde iustorum amaritudo anime linguam suam, cum qua afflictam mentem, modo per replicationem donorum Dei, modo per propria actionis sue seueriter increpat. Unde et nequaquam dicitur, fabulabor, sed confabulabor, quia uis doloris, que peccata singula reputans, torpentem animum ad lamenta excitat, quasi ad eum uerba confabulationis format. Sequitur:

uERS. 12. Nunquid mare sum ego, aut cetus, quia  circumdedisti me carcere?---Ac si aperte diceret: Mare uel cetus, iniqui uidelicet, eorumque auctor malignus spiritus, quia effrenari ad solam perpetrande iniquitatis licentiam appetunt, recte pene sue carcere constringuntur. Ego autem qui iam eternitatis tue libertatem desidero, cur adhuc mee corruptionis carcere premor? Carcere enim homo circumdatur, quia et plerumque uirtutum profectibus ad alta exsurgere nititur, et tamen carnis sue corruptione prepeditur. Scriptum quippe est: »Corpus quod corrumpitur aggrauat animam .« Maris nomine corda carnalium tumidis cogitationibus fluctuosa signantur. Ceti uero nomine antiquus hostis exprimitur, qui dum mentes secularium possidendo penetrat, quasi in eorum  lubricas cogitationes natat. Qui in inferioribus deiectus, ne ad celestia uolare preualeat, pene sue pondere coarctatur. Hinc Petrus ait: »Deus angelis peccantibus non pepercit, sed irruentibus in infernum detractos in tartara tradidit in iudicio reseruare cruciandos .« Cetus ergo ac mare circumdatione carceris premitur, quia uel malignus spiritus, uel sequaces illius, iniquorum se mentibus colligit, atque in eis undam tumentium cogitationum uoluit, ut implere mala que appetunt, nequeant, superna districtione angustantur. Sequitur:

uERS. 13, 14. Si dixero: Consolabitur me lectulus meus, et reuelabor loquens mecum in statu meo, terrebis  me per somnia, et per uisiones horrore concuties.---In sacro eloquio lectus, cubile, stratum, secretum solet cordis intelligi. Hinc scriptum est: »In lectulo meo per noctes quesiui quem diligit anima mea .« Et in Psalmo: »Exsultabunt sancti in gloria, letabuntur in cubilibus suis .« Quid uero hoc loco somnia uel uisiones accipimus, nisi imagines ultimi districtique examinis? Quod iam utcunque per timorem cernimus, sed tamen ut est, ueraciter non uidemus. Sancti itaque uiri ad cordis semper secreta redeunt cum ab hoc mundo, uel ultra uotum prospera, uel ultra uires aduersa patiuntur, atque externis laboribus fessi quasi stratum uel lectulum cubilia mentis petunt. Ac si ergo aperte diceret: Si exteriora fugiens  introrsus redeo, et utcunque requiescere in cordis cubili concupisco, ibi mihi dum districtionis contemplationem subiicis, quam districtus aduenies iudex, uehementer me per ipsas mee prouidentie imaginationes terres. Et reuelabor loquens mecum.---Quia nimirum cum ad mentis nostre silentium fessi reuertimur, quasi in stratu colloquentes, occulta intra nos cogitationum uerba uersamur. Sciendum quoque est, quod imagines somniorum, aliquando uentris plenitudine uel inanitate fiunt, aliquando illusione, ut illud Salomonis: »Multas curas sequuntur somnia .« Aliquando per reuelationem, ut Ioseph admonitus in somnis ut fugeret in Aegyptum. Aliquando cogitatione simul et reuelatione, ut illud Danielis: »Tu, rex, cogitare cepisti in  stratu tuo quid esset post te, et qui reuelat mysteria ostendit tibi que uentura sunt .« Sequitur:

uERS. 15. Quamobrem elegit suspendium anima mea, et mortem ossa mea.---Quid per animam, nisi mentis intentio? Quid per ossa, nisi carnis fortitudo designatur? Anima ergo suspendium elegit, ut ossa moriantur, quia dum mentis intentio ad alta se subleuat, omnem in se fortitudinem uite exterioris necat. Sancti enim uiri ad alta animum tollunt, et ad amorem superne patrie in uirtutum se studiis accingunt, et hoc quod fortes prius in mundo fuerant, uinculo humilitatis insequuntur. Hinc Paulus ait: »uiuo autem iam non ego,« et reliqua . Hinc: »Hebreus et Hebreis secundum legem,  Phariseus .« Et rursum. »Sed que mihi fuerunt lucra, hec arbitratus sum propter Christum detrimenta .« Sequitur:

uERS. 16. Desperaui, nequaquam iam ultra uiuam.---Iusti quippe desperare est presentis uite bona, electione eternitatis deserere, mansura querere, et in rebus temporalibus fiduciam non habere. Sunt nonnulli iustorum, qui sic celestia appetunt, ut tamen honores sibi temporaliter impensos teneant, aliena non ambiant, suis licite utuntur. Et sunt nonnulli iustorum, qui ad comprehendendum culmen perfectionis accincti, dum altiora interius appetunt, exterius cuncta derelinquunt. De talibus Paulus ait: »Mortui enim estis,« et reliqua . Sequitur:  Parce mihi, Domine, nichil enim sunt dies mei.---Absit enim ne uir sanctus de diuine misericordie largitate desperet, qui sibi parci desiderat. Sed quia dum bona uite transeuntis per desperationem deserit, ad obtinenda que permanent in spe robustius assurgit. Sancti enim uiri quo uerius summa cognoscunt, eo sublimius terrena despiciunt, et idcirco presentis uite dies nichil esse conspiciunt, quia illuminate mentis oculos in consideratione eternitatis figunt. Sequitur:

uERS. 17. Quid est homo, quia magnificas eum, aut quid apponis erga eum cor tuum?---Hominem Deus magnificat, quia largitate rationis ditat, infusione gratie uisitat, honore illate uirtutis exaltat. Sed cor suum erga eum Dominus ponit, quia post  dona iudicium erexit, merita subtiliter pensat, uite pondera uehementer examinat. Ac si ergo aperte exclamet, dicens: Magnificatur homo spiritali munere, sed tamen caro est: et uias eius post munera districte considerat, sed tamen si remota pietate iudicetur, pondus quod tua subtilitate imminet, ferre, nec subleuatus ad iustitiam spiritus ualet. Sequitur:

uERS. 18. uisitas eum diluculo.---Nos itaque noctis tenebris premimur, cum perpetratione iniquitatis obscuramur. Sed nox in lucem uertitur, cum erroris nostri obscuritas ueritatis agnitione radiatur. Diluculo ergo nos Dominus uisitat, quia erroris nostri tenebras luce sue cognitionis illustrat. Diluculum dicitur, cum iam nocturna tempora  in caritatem lucis mutantur. Sequitur: Et subito probas illum.---Quia et accedendo corda nostra ad uirtutes prouehit, et recedendo concuti tentatione permittit. Si enim post uirtutum munera, nulla tentatione concuteretur, has se habere animus per semetipsum gloriaretur. Hinc Paulus ad tertium celum raptus legem repugnantem in membris suis habere se dolet. Sequitur:

uERS. 19. Usquequo non parcis mihi, nec dimittis me ut glutiam saliuam meam?---Saliua in os ex capite labitur, ab ore uero ad uentrem ducitur cum glutitur. Quid itaque est caput nostrum, nisi diuinitas per quam existendi principium sumimus, et creatura sumus? Hinc Paulus ait: »Caput uiri Christus. Caput autem Christi Deus .«  uentris nomine mens designatur, que dum supernum intellectum suscipit, resecta proculdubio omnium membra actionum regit. Hinc Salomon ait: »Lucerna Domini spiraculum hominis, que inuestigat omnia secreta uentris .« Saliue nomine, sapor intime contemplationis accipitur, que de claritate Conditoris adhuc in hac uita positos, uix gustu reuelationis tangit. Quam glutire non possumus, quia superne claritatis bono satiari non permittimur. Ac si ergo aperte diceretur: Tunc homini plane parcis, cum hunc ad perfectionem tue contemplationis admiseris, ut claritatem tuam raptus interius uideat, et eum carnis sue corruptio non repellat. Tunc permittis, ut glutiam saliuam  meam,---cum me sapore tue claritatis usque ad abundantiam satietatis infuderis. Sequitur:

uERS. 20. Peccaui, quid faciam tibi, o custos hominum?---Ecce fatetur malum quod fecit, sed bonum, quod Deo in recompensatione debeat offerere, non inuenit. Ut certe cum dicitur: Quid faciam tibi, quia hec ipsa bona que agere precipimur, non Preceptori, sed nobis prosunt. Hinc scriptum est: »Bonorum meorum non eges .« Custos autem Deus dicitur, quia si eius custodia nos minime protegit, ante occulti hostis insidias nostre sollicitudinis oculus uigilans dormit. Hinc Psalmista ait: »Nisi Dominus custodierit ciuitatem,« et reliqua . Sequitur: Quare posuisti me contrarium tibi, et  factus sum mihimetipsi grauis?---Tunc sibi contrarium Deus hominem posuit, cum homo Deum peccando dereliquit. Serpentis quippe persuasionibus captus, hostis eius exstitit, cuius precepta contempsit. Sed hec ipsa contrarietas culpe facta est homini pondus pene, et ceruicem cordis erigendam supposuit, quia qui subesse diuinis iussionibus noluit, sub suis se necessitatibus strauit. Nam otio tabescit, opere deficit, cibo reficitur, et cetera huiusmodi. Mens quoque modo spe decipitur, modo pauore uexatur. Amat sepe quod despexerat, despicit quod amauerat. Repulsus enim homo a carne, molestias; et in mente questiones tolerat, graue nimirum pondus semetipsum portat. Hinc scriptum est: »Graue iugum super filios Adam a  die exitus de uentre matris eorum, usque ad diem sepulture in matre omnium .« Ac si ergo aperte dicat: Cur quasi contrarium tibi hominem despicis, qui certus scio, quia perire uel ipsum quem despicere credideris, non uis? Sequitur:

uERS. 21. Cur non tollis peccatum meum, et quare non aufers iniquitatem meam?---Quibus profecto uerbis, quid aliud quam desiderium prestolantis Mediatoris innuitur? De quo Ioannes ait: »Ecce Agnus Dei,« et reliqua . uel certe ab humano genere tunc peccatum plene tollitur, cum per incorruptionis gloriam nostra corruptio permutatur. Redemptoris ergo gratiam, uel resurrectionis  soliditatem desiderat, qui iniquitatem suam funditus auferri sperat. Sequitur: Ecce nunc in puluere dormiam, et si mane me quesieris non subsistam.---Peccanti primo homini dictum est.: »Puluis es, et in puluerem ibis .« Mane autem dicitur illa tunc manifestatio mentium, que in aduentu iudicis, apertis cogitationibus quasi post noctis tenebras demonstratur. Hinc Psalmista ait: »Mane astabo tibi et uidebo .« Querere autem Dei est homini subtili interrogatione discutere, et districte discutiendo iudicare. Ac si ergo apertius deploret dicens: In presenti quidem iam carnis mortem patior, et tamen adhuc de uenturo iudicio grauiorem mortem, districtionis tue sententiam, pertimesco. Sequitur:



CAPUT uIII.


uERS 1, 2. Respondens autem Baldath suhites dixit: Usquequo loqueris talia, et spiritus multiplexoris tui?---Iniustis semper grauia sunt uerba iustorum, et que ad edificationem prolata audiunt; hec quasi superimpositum pondus ferunt. uis quippe et summa loquentium quadrifaria qualitate distinguitur. Nam sunt nonnulli quos sentiendi simul ac dicendi amplitudo dilatat. Sunt nonnulli quos sentiendi simul ac dicendi inopia angustat. Sunt nonnulli qui efficaciam dicendi loquendo habent, sed acumen sentiendi non habent. Et sunt nonnulli qui acumini sentiendi subnixi sunt, sed ex inopia locutionis obmutescunt. Sed in beato uiro Baldath cum multiplicitatem sermonis  ori tribuit, profecto inopiam cordis reprehendit. Ac si aperte dicat: Abundantia spiritus in sermone oris attolleris, sed sensus indigentia coangustaris. Sequitur:

uERS. 3. Nunquid Deus supplantat iudicium, et Omnipotens subuertit quod iustum est?---Hec beatus Iob nec loquens negauerat, nec reticens ignorabat. Sed procaces quippe etiam nota iactanter proferunt, ut loquendo docti uideantur. Sciendum uero est, quia diuine iustitie rectitudinem tunc laudant, cum se ad gaudium incolumitas subleuat. Sed si eorum uitam quamlibet breuiter uis superne correctionis attigerit, pulsati protinus consilium diuini examinis increpant. Non mirum ergo si hic diuinam iustitiam laudat, qui nichil aduersi ab ea  iustitia tolerabat. Sequitur:

uERS. 4. Etiamsi filii tui peccauerunt ei, et dimisit eos in manus iniquitatis sue.---Ac si afflictis catholicis errorem predicatores predicant: uite uestre prouidete, et quam peruersa teneatis, ex eorum qui inter uos defuncti sunt, damnatione cognoscite, quia Conditori omnium nisi perfidia uestra displiceret, nequaquam a uobis tam numerosos populos interitu seuiente subtraxerit. Sequitur:

uERS. 5. Tu tamen si diluculo surrexeris ad Deum, et omnipotentem deprecatus fueris.---Quia enim heretici tenere lucem ueritatis estimant, sanctam Ecclesiam quasi in erroris nocte positam ad diluculum ueritatis uocant, quatenus et per cognitionem  Dei, quasi per diluculum surgant, et per preces penitentie peccata diluant. Sequitur:

uERS. 6. Si mundus et rectus incesseris.---Mundus uidelicet in cogitatione, rectus in opere. Sequitur: Statim euigilabit ad te.---Ac si aperte dicat: Quia is qui nunc tribulationibus tuis uirtutem tue protectionis non exerit, quasi ab adiutorio hesitantis dormit. Sequitur: Et pacatum reddet habitaculum iustitie tue.---Idem presentis uite contrarietates admonet, ut tranquillitatis protinus securitatem probet. Sequitur:

uERS. 7. Intantum ut priora tua fuerint parua, et nouissima multiplicentur nimis.---Quia peruersi temporale gaudium, singulare bonum estimant, hoc aliis pro magno pollicentur. Si uero habitaculum  iustitie consilium mentis uocat, afflictis catholicis, errorum magistri pacatum habitaculum iustitie promittunt, quasi eos ad sua pertrahunt, profecto a contentione conticescunt. Opes quoque intelligentie sequentibus spondent crescere, dicentes: Intantum ut priora tua fuerint parua. Subditur:

uERS. 8. Interroga enim generationem pristinam, et diligenter inuestiga patrum memoriam.---Generationem pristinam ac patrum memoriam nequaquam uideri, sed inuestigari admonent, quia hoc in ea nolunt conspici, quod liquido cunctis patet. Subiungitur:

uERS. 9. Hesterni quippe sumus, et ignoramus quomodo sicut umbra dies nostri sunt super terram.---Generatio  itaque pristina interroganda proponitur, ut transire tempus uite presentis sicut umbra monstretur, quia uidelicet si ea que erant, et iam tranacta [transacta] sunt, ad memoriam reducimus, patenter agnoscimus quam celeriter hoc quoque fugiat quod tenemus. Sequitur:

uERS. 10. Ipsi docebunt te, et de corde suo proferunt eloquia.---Notandum quod superius dixerat: Spiritus oris tui. Nunc uero reductis ad memoriam patribus dicit: De corde suo proferunt eloquia. Ac si uitam sancte Ecclesie heretici detestantes dicant: Multiplicitatem spiritus habes in ore, in corde non habes. Sed illi contra te audiendi sunt, qui uerba ex corde proferentes recta uiuendo docuerunt. Sequitur:

 uERS. 11, 12, 13. Nunquid potest uiuere scirpus absque humore, aut crescere carectum sine aqua?---Cui Baltath scirpum uel carectum comparet, ipse protinus aperit, cum subiungit: Cum adhuc sit in flore, nec carpatur manu, ante omnes herbas arescit, sic uie omnium qui obliuiscuntur Deum, et spes hypocrite peribit.---Scirpi ergo uel carecti nomine, hypocrite uitam signat, que speciem quidem ueritatis habet, sed adhuc manu ususfructum utilitatis non habet. Que sterilitatis opere arida permanens, solo sanctitatis colore uiridescit. Sed neque sine humore scirpus, neque sine aqua carectum proficit, quia hypocritarum uita ad bona opera infusionem quidem superni luminis percipit, sed in cunctis que agit exteriores laudes appetens, a fructu percepte  infusionis inanescit. De quibus ueritas dicit: »Multi dicent mihi in illa die: Domine, Domine, nonne in nomine tuo prophetauimus?« et reliqua . Scirpus in flore est, hypocrita in laude. Acutis uero angulis surgens carectum manu non carpitur, quia exasperatis per arrogantiam sensibus, de prauitate sua hypocrita corripi dedignatur. In flore suo manum carpentis incidit, quia in laude hypocrita positus, si hunc quisque corripere audeat, asperitate sua protinus corripientem secat, et quasi carpentis manu, sic a corripientis animo, quidam, ut ita dixerim, sanguis meroris currat. Hinc Salomon ait: »Noli arguere derisorem, ne derideat te .« Iuxta carnem quippe iusti herba  sunt, propheta attestante, qui ait: »Omnis caro fenum .« Sed ante omnes herbas scirpus arescere dicitur, quia iustis in bono suo permanentibus, ad uiriditatem assumpte rectitudinis hypocritarum uita siccatur. Arescunt herbe, etiam reliqua, quia iustorum opera cum carnis uita deficiunt. Sed herbarum ariditatem scirpus preuenit, quia priusquam hypocrita de carne transeat, ea que in se ostenderat, uirtutum facta derelinquit. Hinc scriptum est: »Fiant sicut fenum edificiorum quod priusquam euellatur, exaruit .« Quid cunctis operibus suis sperat, nisi honoris reuerentiam, gloriam laudis, a melioribus metui, sanctus ab hominibus uocari? Sed permanere spes hypocrite non ualet, quia eternitatem non querens,  fugit quod tenet. De quibus ueritas dicit: »Receperunt mercedem suam ,« Sequitur:

uERS. 14. Non placebit uecordia sua.---Magna quippe uecordia est, laboriosa agere, et ad auram laudis inhiare, forti opere preceptis celestibus inseruire, sed terrene retributionis premium querere. Sed tamen hac ipsa sua uecordia pascitur, quia pro bono opere a cunctis honoratur. Hec uero sua ei uecordia placet interim, sed non placebit cum retributionis tempus aduenerit. In pena displicet, quod uecors fuit. Sequitur: Et sicut tela aranearum fiducia eius.---Bene hypocritarum fiducia aranearum telis similis dicitur, quia omne quod ad obtinendam gloriam exsudat, uentus uite mortalis  dissipat. Nam quoniam eterna non querunt, bona temporalia cum tempore amittunt. Pensandum quoque est, quod fila aranee per ordinem ducunt, quia sua hypocrite quasi sub discretione opera disponunt. Aranearum tela studiose texitur, flatu dissipatur, quia quidquid hypocrita cum labore peragit, aura humani fauoris tollit. Hinc ueritas ait: »Exterminant enim facies suas,« et reliqua . Sanctitatis nunc fiduciam in ore hominum ponit, sed apparente cordis teste, preterit omne quod exterius de humano fauore confidit. Sequitur:

uERS. 15. Innititur super domum suam, et non stabit.---Domus nostre cogitationis est res quelibet quam per delectationem inhabitat animus.  Domus itaque hypocrite est delectatio fauoris, quam quasi quietus inhabitat, quia per cuncta sua opera ad hanc se intra animum reclinat. Sed domus stare non ualet, quia laus cum uita preterit, et humanus fauor in iudicio non subsistit. Unde fatue uirgines turbate dicture sunt »Date nobis de oleo uestro .« Sequitur: Fulciet eam, et non consurget.---Hoc namque quod per se stare non ualet, fulcitur ut stet, quia cum uitam suam hypocrita labefactari in iudicio conspicit, hanc fulciendo statuere operum enumeratione contendit. Hinc quidam dicturi sunt: »Domine, Domine, in nomine tuo prophetauimus?« et reliqua . Sed domus laudis tot allegationibus fulta minime consurget,  quia protinus Iudex dicit: »Nunquam noui uos, discedite a me,« et reliqua . Domus itaque hypocrite surgere non ualet, quia per omne quod iuxta precepta celestia agere potuit, a terrenis animam nunquam leuat. Sequitur:

uERS. 16. Humectus uidetur antequam ueniat sol.---Sepe in sacro eloquio Dominus solis appellatione figuratur, sicut per prophetam dicitur: »uobis autem qui timetis nomen Domini, orietur sol iustitie .« Scirpus itaque ista in nocte humidus est, sole autem ueniente siccatur, quia nimirum hypocrita in tenebris uite presentis sanctus ab hominibus creditur, sed dum districtus Iudex uenerit, quam sit iniquus apparebit. Sequitur: Et in ortu suo germen eius egredietur.---Herba quelibet  nascendo e terra producitur, et post, aura et estibus tangitur, et tunc demum ad proferendum seminis sui germen aperitur. Scirpus uero cum flore suo nascitur, moxque ut a terra surgit, sui secum seminis germen producit. Bene ergo per herbas reliquas sancti quilibet, per scirpum uero hypocrita designatur, quia iusti uiri prius in opere sue conuersationis oriuntur, et ad eternam patriam uenientes exspectata retributione perfruuntur. At contra hypocrita, que mox in bono opere nascitur, presentis mundi gloriam recipere conatur. Germen itaque in ortu est remuneratio in inchoatione. Sequitur:

uERS. 17. Super aceruum petrarum radices eius densabuntur, et inter lapides commorabitur.---Quid  radicum nomine, nisi latentes cogitationes accipimus? Que in occulto prodeunt, sed in ostensione operum per apertum surgunt. Lapidum uero nomine in Scriptura sacra homines designantur, sicut sancte. Ecclesie per Isaiam dicitur: »Ponam iaspide lapide propugnacula tua, et portas tuas sculptas .« Scirpus itaque iste, qui inter lapides commoratur, super aceruum petrarum radices densat, quia omnis hypocrita cogitationes in exquirendam hominum admirationem multiplicat. Per omne enim quod hypocrite faciunt, quia occultis cogitationibus laudes hominum requirunt, quas radices scirpi in aceruum radices mittunt. Scirpus etiam inter lapides commoratur, quia hypocrita stat ubi mentis sue intentionem solidat. Nam cum attestationem  multorum ambit percipere, quasi in luctatione subsistit. Sequitur:

uERS. 18. Si absorbuerit eum de loco suo, negabit eum, et dicet: Non noui te.---De loco suo hypocrita absorbetur, cum a presentis uite fauoribus morte interueniente separatur. Sed hunc absorptum internus arbiter negat, seque eum nescire denuntiat, quia simulatorum uitam iuste reprobando ueritas ignorat, nec recognoscit eius que egit bona, quia ex recta intentione non protulit. Unde et fatuis uirginibus in iudicio ueniens, dicit: »Amen dico uobis, nescio uos .« Sed utinam hypocritis sua perditio sola sufficeret, et nequaquam peruersa eorum studia ardentes alios ad uitam duplicatis  instigarent. Hoc namque unusquisque proprium esse solet, ut qualis ipse fuerit, tales sibi alios coniungi uellet. Sequitur:

uERS. 19. Hec est enim letitia uie eius, ut rursum de terra alii geminentur.---Ac si aperte diceretur: uenientem iudicem nequaquam cognoscit, sed multipliciter recipit, quia et letius in sua iniquitate letus est, quo et aliis male propagatus est. Cui enim hic non sufficit iniquitas propria, torqueatur necesse est illic et merito reatus alieni. Sequitur:

uERS. 20. Deus non proiicit simplicem, nec porrigit manum malignis.---Quia nimirum districtus in iudicio apparens, et despectum simplicium glorificando erigit, et malignorum gloriam reprobando confringit. Maligni enim uocantur hypocrite, qui  bona non bene faciunt, et recta queque sub studio laudis operantur. Manum uero cui porrigimus, hunc uidelicet ab imis eleuamus. Malignis ergo Deus manum non porrigit, quia querentes terrenam gloriam in imo derelinquit, et quamlibet uideantur recta esse que agunt, hos ad gaudia superna non prouehit. Ut certe ideo appellantur maligni hypocrite, quia benignitatem erga proximum ostendunt, et dolos sue iniquitatis aperiunt. Quos contra bene per Moysem dicitur: »Non induas uestem ex lana linoque contextam .« Per lanam quippe simplicitas, per linum uero subtilitas designatur. Sequitur:

uERS. 21. Donec impleatur risu os tuum, et labia tua iubilo.---Ac si aperte diceretur: uita simplicium  nec ante iudicium deserit, et malignorum mentes percutere deserendo, nec priusquam appareat pretermittit. Os quippe iustorum tunc risu replebitur, cum eodem corda finitis peregrinationis fletibus, eterne letitie exsultatione satiantur. De hoc risu discipulis Dominus dicit: »Mundus autem gaudebit, et uos tristes eritis, sed tristitia uestra in gaudium conuertetur .« Iubilum uero dicimus, cum tantam letitiam corde concipimus quantam sermonis efficacia non explemus, et tamen mentis exsultatio hoc quod sermone non explicat, ore sonat. Bene autem os risu impleri dicitur, labia iubilo, quia in illa eterna patria cum iustorum mens in exsultatione recipitur, lingua in cantu laudis eleuatur. Donec autem dicitur, non quod omnipotens  Deus eo usque malignos non subleuet, quousque electos suos ad iubilationis gaudia assumat, ac si post a pena eripiat quos ante in culpa deserens damnat. Sed hoc nequaquam ante iudicium faciet, cum dubium hominibus uideri possit, an fiat. Nam in electorum suorum iubilo, quia malignis manum non porrigit, ex ipsa iam districtione ultimi examinis constat. Sic namque et per Psalmistam dicitur: »Dixit Dominus Domino meo: Sede a dextris meis, donec ponam inimicos tuos scabellum pedem tuorum .« Sequitur:

uERS. 22. Qui oderunt te induantur confusione.---Iustorum hostes in extremo examine confusio induit, quia cum transacta mala redundare sibi ante  oculos mentis aspexerint, suus eos undique deprimens reatus uestit. Ad penam quippe tunc factorum suorum memoriam tolerant, qui nunc quasi a sensu rationis extranei peccant gaudentes. Ibi uident quantum debuerint fugere quod amauerunt. Sequitur: Tabernaculum impiorum non subsistet.---Tabernaculum quippe construitur, ut ab estu corpus et frigore defendatur. Quid itaque hoc loco tabernaculi nomine, nisi edificatio terrene felicitatis exprimitur? Per quam super se casura multiplicant, ut se a presentis uite necessitatibus, quasi ab estu et imbribus defendant. Honoribus namque exerceri  ambiunt ne despecti uideantur. Terrena aggregando exaggerant, ne inopie frigore tabescant. Ubi ergo mentis habitationem construunt, ibi tabernacula proculdubio fixerunt. At contra iusti nec oblata bona suspiciunt, nec illata mala ualde pertimescunt. Sed et cum bonis presentibus utuntur, uentura mala metuunt. Et dum de presentibus malis gemunt, bonorum sequentium amore consolantur. Bene ergo dicitur: Tabernaculum impiorum non subsistit.---Quia uite effugientis amatores, dum studiose in presentibus construuntur, repente ad eterna rapiuntur.



LIBER NONUS.



CAPUT IX.


uERS. 1, 2. Respondens autem Iob dixit: uere scio quod ita sit, et quod non iustificetur homo compositus Deo.---Homo quippe suppositus Deo iustitiam percipit, compositus amittit. Quia quisquis se Auctori bonorum comparat, bono se quod accepit, priuat. Sequitur:

uERS. 3. Si uoluerit contendere cum eo, non poterit ei respondere unum pro mille.---In Scriptura sacra millenarius numerus pro uniuersitate solet intelligi. Hinc dicitur: »uerbi quod mandauit in mille generationes .« Et Ioannes ait: »Et regnabunt cum eo mille annis .« Quia uero monas multiplicatus in denarium ducitur, denarius per semetipsum ductus in millenarium tenditur, cum  ab uno incipimus, ut ad millenarium ueniamus. Quid hoc loco unius appellatione, nisi bene uiuendi initium? Quid millenarii numeri amplitudine, nisi eiusdem uite bone perfectio designatur? Cum Deo autem contendere est, non ei tribuere, sed sibi gloriam sue uirtutis arrogare. Qui enim cum Auctore contendit, unum pro mille respondere non sufficit, quia qui se de perfectione erigit, habere se bene uiuendi nec initium ostendit. Sequitur:

uERS. 4. Sapiens corde est, et fortis robore.---Sapiens quippe Deus dicitur, quia sapientia et occulta nostra subtiliter cognita percutit. Nunc ut sapiens omnia inuisibilis aspicit, et a nobis falli non potest, tunc ut fortis sine ullo obstaculo quos reprobat punit nec uitari potest. Sequitur: Quis resistit  ei, et pacem habuit?---Qui enim cuncta mirabiliter creat, ipse ut creata sibimet conueniant, ordinat. In quo ergo Conditori resistitur, pacis conuentio dissipatur. Peruersa enim mens unde contra Auctorem se erigit, inde se in semetipsa confundit. Resistere autem dicimus, cum repugnare eius dispositionibus conamur. Neque enim nostra infirmitas incommutabili eius sententie obuiat, sed tamen quod explere non ualet tentat. Contraire satagit, sed ipso gladio contradictionis frangit. Sequitur:

uERS. 5. Qui transtulit montes, et nescierunt hi,  quos subuertit in furore suo.---In Scriptura sacra sepe montium nomine, predicantium multitudo signatur. De quibus per Psalmistam dicitur: »Suscipiant montes pacem populo .« Sed montes ueritas transtulit, cum predicatores sanctos a Iudaica obduratione subtraxit. Hinc dicitur: »Transferentur montes in cor maris ;« et ipsi aiunt: »uobis primum oportebat loqui,« et reliqua . Sed hanc ipsam translationem nescierunt hi qui in Domini furore subuersi sunt, quia cum de suis finibus Hebrei apostolos pellerent, lucrum se fecisse arbitrati sunt, quod predicationis lumen amiserunt. Sequitur:

uERS. 6. Qui commouet terram de loco suo, et columne eius concutiuntur.---De loco quippe suo  terra commota est, cum plebs Isrelitica, de Iudee finibus euulsa, nimirum colla gentibus subdidit, quia subdi Auctori recusauit. Que scilicet terra columnas habuit, quia in sacerdotes et principes, legis doctores atque Phariseos ruitura eius pertinaciter structura surrexit. Sed translatis montibus columne concusse sunt, quia subductis a Iudea apostolis, nec ipsi uiuere in illa permissi sunt, qui ab illa uite predicatores expulerunt. Per Romanum quippe principem Titum protinus Iudea destruitur, atque in cunctis gentibus sparsa dissipatur. Sequitur:

uERS. 7. Qui precipit soli, et non oritur, stellas claudit quasi sub signaculo.---Aliquando namque in sacro eloquio solis nomine claritas predicatorum  designatur, sicut per Ioannem dicitur: »Factus est sol sicut saccus cilicinus .« Ipsi etiam stellarum nomine signantur, de quibus dicitur: »Prohibite sunt stelle pluuiarum .« Predicatores quippe sancti, et sol nostris oculis per diem fiunt, cum contemplationem nobis uere lucis aperiunt. Et uelut in tenebris stelle lucent, cum per actiuam uitam profuturi nostris necessitatibus terrena disponunt. Sed quia expulsis predicatoribus non fuit qui plebi Iudaice in perfidie sue nocte remanenti, uel claritatem contemplationis ostenderet,  uel actiue uite lumen aperiret. ueritas quippe que hanc repulsa deseruit, subtracto predicationis lumine merito sue prauitatis excecauit, et quasi sub signaculo stellas clausit, quia dum predicatores suos per silentium intra semetipsum retinuit, cecis iniquorum sensibus celeste lumen abscondit. Qui igitur predicatores suos nunc Iudee oculis subtrahit, sed postmodum ostendit, quasi sub signaculo clausit stellas, ut absconsis prius et post coruscantibus astrorum spiritualium radiis noctem sue perfidie, et nunc repulsa non uideat, et tunc illuminata deprehendat. Hinc Isaias ait: »Si fuerit numerus filiorum Isrel sicut arena maris, reliquie salue fiunt .« Et Paulus: »Donec plenitudo  gentium intraret, et sic omnis Isrel saluus fiet .« Hinc est quod duo illi eximii predicatores dilata morte subtracti sunt, ut ad predicationis usum in fine reuocentur. De quibus dicitur: »Hi sunt due oliue et duo candelabra in conspectu Domini terre .« Sequitur:

uERS. 8. Qui extendit celos solus.---Quid namque celorum nomine, nisi hec eadem celestis predicantium uita signatur? De quibus per Psalmistam dicitur: »Celi enarrant gloriam Dei .« Ipsi igitur celi, ipsi sol esse memorantur. Celi scilicet, quia intercedendo protegunt, sol autem, quia predicando uim luminis ostendunt. Commota igitur terra, celi extenti sunt, quia cum Iudea  ad uim persecutionis infremuit, apostolorum uitam Dominus in cunctarum gentium cognitione dilatauit. Augusti quippe celi fuerant, cum una plebs tot egregios predicatores tenebat, sed solus Deus celos extendit, qui secreti mira dispensatione consilii predicatores suos unde permisit in una gente opprimi, fecit in mundi cardines inde dilatari. Sequitur: Et graditur super fluctus maris.---Quid enim maris nomine, nisi in bonorum nece seuiens mundi huius amaritudo signatur? Hinc scriptum est: »Congregans sicut in utre aquas maris .« Super fluctus ergo maris Dominus graditur, quia cum se procelle persecutionis erigunt, miraculorum eius obstupefactione franguntur. Qui enim tumores humane uesanie mitigat, quasi  erectas in cumulo undas calcat. Tot enim in his fluctibus Dominus gressus posuit, quot superbis persecutoribus miracula ostendit. Unde Psalmista ait: »Mirabiles elationes maris, mirabilis in altis Dominus .« Quod bene per Ieremiam Dominus dicit: »Posui arenam terminum mari, preceptum sempiternum, quod non preteribit, et commouebuntur, et non poterunt; et intumescent fluctus eius, et non transibunt illud .« Arenam quippe Dominus mari opposuit, quando ad frangendam mundi gloriam, abiectos et pauperes elegit, sed transire arenam nequeunt, quia despectorum miraculis et humilitate franguntur. Sequitur:

 uERS. 9. Qui facit Arcturum et Oriones.---Nequaquam sermo ueritatis uanas Hesiodi, Arati et Callimachi fabulas sequitur, ut Arcturum nominans, extremam stellarum septem caudam Urse suspicetur, et quasi Orion gladium teneat armatus insanus. Hec quippe astrorum nomina a cultoribus sapientie carnalis inuenta sunt. Sed Scriptura sacra idcirco eisdem uocabulis utitur, ut res quas insinuare appetit, notitia usitate appellationis exprimantur. Quid namque Arcturi nomine, qui in celi arce constitutus, septem stellarum radiis fulget, nisi Ecclesia uniuersalis exprimitur, que in Ioannis Apocalypsi, per septem Ecclesias, perque septem candelabra figuratur? Que dum dona in se septiformis gratie Spiritus continet, claritate summe uirtutis  irradians, quasi ab axe ueritatis lucet. Et sicut Arcturus semper uersatur, et nunquam mergitur, ita sancta Ecclesia persecutiones iniquorum sine cessatione tolerat, sed tamen usque ad mundi terminum sine defectu perdurat. Arcturus ergo dum uersatur, erigitur, quia tunc sancta Ecclesia ualentius in ueritate reficitur, cum ardentius pro ueritate fatigatur. Oriones quippe in suo ortu tempestates excitant, et maria terrasque perturbant. Significant autem martyres. Quia dum sancta Ecclesia ad statum predicationis erigitur, pondus molestiasque persequentium passuri, ad celi axem quasi in hieme uenerunt. Oriones ergo celum edidit, cum sancta Ecclesia martyres misit. Ex Orionibus itaque hiems horruit, quia crescente sanctorum constantia, frigida  mens infidelium ad tempestatem se persecutionis excitauit. Quid itaque Hyadum nomine, nisi doctores sancte Ecclesie signantur? Qui remota tempestate persecutionis, expletis noctibus longis infidelitatibus, tunc sancte Ecclesie orti sunt, cum etiam per credulitatis uernum lucidior annus aperitur; uocantur autem Greco uocabulo yetus, pluuie. Bene ergo Hyadum appellatione expressi sunt, qui ad statum uniuersalis Ecclesie, sancte predicationis, ferunt imbres. Hinc Moyses ait: »Exspectetur sicut pluuia eloquium meum,« et reliqua . Et Isaias: »Mandabo nubibus meis, ne pluant super eam imbrem .« Extensis enim celis Dominus formauit Arcturum, quia in honorem deductis apostolis, in celesti conuersatione  fundauit Ecclesiam. Formato quoque Arcturo, fecit Oriones, quia roborata fide uniuersalis Ecclesia contra procellas mundi edidit martyres. Editis quoque Orionibus protulit Hyadas, quia conualescentibus contra aduersa martyribus, ad infundendam ariditatem humanorum cordium, doctrinam contulit magistrorum. Sequitur: Et interiora austri.---Quid hoc austri nomine, nisi feruor sancti Spiritus assignatur? Quo dum repletus quisque fuerit, ad amorem patrie spiritualis ignescit. Hinc enim dicitur: »Surge, aquilo, et ueni, auster,« et reliqua . Interiora ergo austri sunt occulti illi angelorum ordines, et secretissime patrie celestis sinus quos implet calor Spiritus sancti. Illuc quippe  sanctorum anime, et nunc corporibus exute, et post corporibus restitute perueniunt, et quasi astra in abditis occultantur. Sequitur:

uERS. 10. Qui facit magna et inscratabilia, et mirabilia, quorum non est numerus.---uidelicet magna uirtute, inscrutabilia ratione, innumerabilia multiplicitate. Diuine quippe fortitudinis facta tunc uerius explemus, cum hec nos non posse cognoscimus. Tunc facundius loquimur, cum ab his obtupescendo reticemus. Hinc Psalmista ait: »Laudate eum in potentatibus eius,« et reliqua . Sequitur.

uERS. 11. Si uenerit ad me, non uidebo eum, et si abierit, non intelligam.---Accessus igitur recessusque Dei a mente nostra minime cognoscitur, quousque  rerum alternantium finis ignoratur, quia et de tentatione incertum est utrum probet, an trucidet, et de donis nequaquam deprehenditur, utrum hic desertos remunerent, an in uia nutriunt, ut ad patriam perducant. Ac si ergo aperte deploret dicens: Postquam semel sponte oculos perdidi, quomodo quesite noctis cecitatem patior, nec ortum iam nec occasum solis agnosco? Sequitur:

uERS. 12. Si repente interroget, quis respondebit ei?---Repente interrogat Deus, cum nos ad districtionem sui examinis inopinatos uocat. Sed interrogationi illius respondere homo non sufficit, quia si remota tunc pietate discutitur, in illo examine etiam iustorum uita succumbit. uel certe interrogat, cum duris nos persecutionibus pulsat, et plerumque qui  percutitur, gemit. Sed respondere non sufficit, quia et ipsa ei percussionis sue aduersitas displicet, sed tamen homo tacet, et diuina iudicia discutere metuit, qui esse se puluerem agnoscit. Hinc Paulus ait: »O homo, tu quis es qui respondeas Deo .« Sequitur: uel quis ei dicere potest, cur ita facis?---Auctoris facta semper ueneranda sunt indiscussa, quia iniusta nequaquam esse possunt. Rationem quippe de occulto eius consilio querere nichil est aliud, quam contra eius consilium superbire. Ad semetipsam ergo in percussione mens redeat, et quod apprehendere non ualet, non requirat. Hinc Paulus dicit: »Nunquid dicit figmentum ei qui se finxit: Quare me fecisti sic?«  Sequitur:

uERS. 13. Deus cuius ire nemo resistere potest.---Mirandum  ualde est, quomodo diuine ire nullum posse resistere dicitur, cum multos sepe restitisse, exemplis exigentibus demonstratur, sicut Moyses, Aaron, Phinees et Dauid. Sed si subtiliter pensamus et uerum cognoscimus, quia diuine ire non resistitur, et uerum quod multi sepe restiterunt. Omnes enim sancti qui ire Dei obuiant, ab ipso accipiunt, ut contra impetum percussionis eius opponantur, atque, ut ita dixerim, cum ipso se erigunt contra ipsum, et uelut nolenti opponitur, quod ab ipso ut fiat imperatur. Cum uero superat, indignatio humana non retinet. Hinc Moyses et disposite ultionis iracundiam a semetipso repellere non ualuit, ut terram intraret repromissionis, qui hanc uolente Domino et  a populo amouit. Ire igitur Dei et resisti ualet, quando ipse qui irascitur, opitulatur; et resisti omnino non ualet, quando se et ad ulciscendum excitat et ipse precem, que ei funditur, non aspirat. Hinc ad Ieremiam dicitur: »Tu ergo noli orare pro populo, nec assumas pro eis laudem et orationem, quia non exaudiam in tempore clamoris eorum ad me .« Hinc rursum scriptum est: »Quid clamas super contritione tua? Insanabilis dolor tuus .« Sequitur. Et sub quo curuantur qui portant orbem.---Ipsi etenim orbem portant, qui curas presentis seculi tolerant. Unde apud Grecos terre principes uocantur. Laus enim populus interpretatur. Basileus ergo Latine basis populi interpretatur, quia uidelicet ipse super se populum  sustinet qui motus illius potestatis pondere fixus regit. Ac si ergo aperte dicat: Et subiectos quondam districte deseris, et erectas potestates gentium misericorditer flectis. Aliter. Angelice uirtutes orbem portant, que regendi curas administrant, Paulo attestante, qui ait: »Nonne omnes administratorii sunt spiritus, in ministerium missi propter eos qui hereditatem capiunt salutis?«  Ac si ergo diceret: Quis infirmorum hominum tuis nubibus obuiet, cuius se formidine et uirtutes angelice inclinant? uel certe erecti essent illi subtilissimi spiritus, si plene eius maiestatis potentiam attingerent. Sed qui orbem portant, sub Deo curui sunt, quia diuinitatis eius celsitudinem quam subleuati uideant, nec uirtutes tamen angelice comprehendunt.  Sequitur.

uERS. 14. Quantus ergo sum ego, ut respondeam ei, et loquar uerbis meis cum eo?---Ac si aperte dicat: Si creatura illa hunc considerare non sufficit, que carne non premitur, qua mente ego de iudiciis disputo, qui pondere corruptionis angustor? uerba Dei ad nos sunt iudicia illius, que nostrorum actuum sententiam loquuntur, et uerba nostra ad Deum sunt opera que exhibemus. Sed cum Deo loqui uerbis suis non ualet homo, quia apud subtile eius iudicium nullam de suis actibus fiduciam tenet. Sequitur:

uERS. 15. Quia etiamsi habuero quidquid iustum, non respondebo, sed meum iudicem deprecabor.---Omnis quippe humana iustitia, iniustitia esse conuincitur,  si districte iudicetur. Prece ergo post iustitiam indiget, ut que succumbere discussa poterat, ex solius iudicis pietate conualescat. Ac si ergo dicat: Et si ad opus uirtutis accreuero ad uitam, non ex meritis, sed uenia conualescam. Prece itaque innitendum est cum recta agimus, ut omne quod iuste uiuimus ex humilitate condiamus. Sequitur:

uERS. 16. Et cum inuocantem me exaudierit, non credo quod exaudierit uocem meam.---Plerumque etenim mens igne diuini amoris accenditur, atque ad intuenda celestia et arcana subleuatur, sed repentina tentatione percussa, que intentione forti erecta fuerat in Deum, ab hostis cogitationibus transfixa curuatur. Nam sepe ad hoc usque perducitur,  ut miretur quomodo tam summa comprehendit, quam cogitatio illicita polluit, et rursum quomodo illicita recipit, quam super se ualidus feruor spiritus rapit. Hinc scriptum est: »Ascendunt usque ad celos, et descendunt usque ad abyssos .« Mens itaque ex ipsa sua mutabilitate fit trepida, et per hoc quod nolens patitur, repulsam se abiectamque suspicatur, sibique certitudinem exauditionis obnubilat. Sequitur:

uERS. 17. In turbine enim conteret me.---Peccator quisque in turbine atteritur, qui erectus in tranquillitate uidebatur, quia quem diu superna longanimitas tolerat, extremi iudicii seueritas necat. Hinc Psalmista ait: »Deus manifeste ueniet, Deus noster et non silebit. Ignis in conspectu eius exardescet, et  in circuitu eius tempestas ualida .« Iustus autem idcirco tunc non conteritur, quia hic semper sollicite metuit ne conteratur. Sequitur: Et multiplicabit uulnera mea etiam sine causa.---Nonnulli etenim prius a presenti luce subtrahuntur quam ad proferenda bona malaue merita actiue perueniant. Quos quia a culpa originis salutis sacramenta non liberant, et hic nichil ex proprio egerunt, et illuc ad tormenta perueniunt. Quibus unum uulnus est, corruptibiles nasci, aliud carnaliter emori. Sed quia post mortem quoque eterna mors sequitur, occulto eis iustoque iudicio etiam sine causa uulnera multiplicantur. Perpetua quippe tormenta percipiunt, et qui nichil ex propria uoluntate peccauerunt. Hinc namque scriptum est: »Non est mundus in  conspectu eius, nec unius diei infans super terram.« Hinc per semetipsam ueritas dicit: Nisi quis renatus fuerit ex aqua et spiritu, non potest intrare in regnum Dei .« Que etiam beato Iob non incongrue uerba conueniunt. uulneratum se itaque sine causa asserens, hoc de se foris loquitur, quod de illo ueritas in occulto testatur dicens: »Commouisti me aduersum eum ut affligerem eum frustra.« Sequitur:

uERS. 18. Non concedit quiescere spiritum meum, et implet me amaritudinibus.---Sepe iustis exercitium est uirtutis, sola exterius aduersa tolerare. Sed ut eorum uires certamen plene probationis erudiat, nonnunquam et foris tormenta lacerant, et intus tormenta aduersarii. Unde uir sanctus impletum se  amaritudiuibus asserit. Sequitur:

uERS. 19. Si fortitudo queritur, robustissimus est; si equitas iudicis, nemo pro me audet testimonium dicere.---Ille quippe uite causas examinat, qui has per alienum testimonium non explorat. Quia qui districtus quandoque ostenditur illator pene, diu tacitus exstitit testis culpe. Hinc etenim per prophetam dicitur: »Ego sum iudex et testis .« Hinc rursum ait: »Tacui, semper silui, patiens fui, sicut parturiens loquar .« Sequitur:

uERS. 20. Si iustificare me uoluero, os meum condemnabit me; si innocentem ostendero, prauum me comprobabit.---Ac si aperte dicat: Quid de aliis  loquar, qui de me testimonium ipse ferre non ualeo? Subdit etiam:

uERS. 21. Si simplex fuero, hoc ipsum ignorabit anima mea.---Ac si aperte diceret: Conditoris contra me iudicia, qua temeritate redarguo, qui ipsum me infirmitatis caligine ignoro: Unde per prophetam dicitur: »Dedit abyssus uocem suam ,« et reliqua. Plerumque enim si scimus bona que agimus, ad elationem ducimur, si scimus, minime seruamus. Quis autem de uirtutis sue conscientia non quantulumcunque superbiat? Aut quis rursum bonum in se custodiat quod ignorat? Et contra utraque, quid superest nisi ut recta que agimus, sciendo nesciamus, ut hec et recta estimemus, et minima? Sequitur. Et tedebat me uite mee.---Tedet  iustum uiuere, quia et operando uitam non desinit querere, et tamen eiusdem uite sue meritum non ualet inuenire. Subiungitur:

uERS. 22. Unum est quod locutus sum: Innocentem et impium ipse consumet.---Ac si aperte diceretur: Hoc apud me uerbum cogitationis protuli, quia nec innocens, si districte discutior, apparebo; nec impius, si apud me latere uoluero, a superni examinis acumine abscondor. Innocens ergo a Creatore consumitur, quia quantalibet eius simplicitas fuerit, diuine magnitudinis simplicitate deuoratur. Impius quoque a Conditore consumitur, quia Deo cuncta ordinante, ipsis suis se uersutiis, eius impietas iudicatur. uel certe et innocentem et impium ipse consumere dicitur, quia quamuis in meritis uite diuisi  sunt, a primo culpe merito eque ad carnis interitum pertrahuntur. Hinc Salomon dicit: »Moritur doctus similiter ut indoctus .« Et rursum: »Cuncta subiacent uanitati, et omnia pergunt ad unum locum. De terra facta sunt, et in terram pariter reuertentur .« Sequitur:

uERS. 23. Si flagellat occidat semel, et non de penis innocentium rideat.---Quis hec non per superbiam prolata crederet, nisi sententiam iudicis audiret, qui ait: »Non estis locuti coram me rectum, sicut seruus meus Iob .« Sed nos qui iam a Deo mente recessimus, et carne ad puluerem redimus, pena duple mortis astringimur. Sed uenit ad nos qui pro nobis sola carne moreretur, qui simplam suam duple nostre coniungeret,  et nos ab utraque liberaret. De qua per Paulum dicitur: »Quod autem mortuus est peccato, mortuus est semel .« Omne desiderium cum desideratur pena est. Hinc Salomon ait: »Spes que differtur affligit animam .« Ridere enim Dei est humane anime nolle misereri. Ut illud: »Ego quoque in interitu uestro ridebo .« Ac si ergo ex uoce eorum qui incarnationis mysterium cupierunt, dicat: Quia uita nostra quotidie flagello uindicte pro culpa atteritur, ille iam ueniat qui pro nobis semel sine culpa moriatur, et de innocentium penis dicatur, ultra non rideat, si ipse carne passibilis appareat, in cuius se desideriis mens nostra castigat. uel certe risum Dei  letitia appellat. De innocentium penis Dominus ridere dicitur, quia quo a nobis ardentius queritur, eo suauius de nobis letatur. Quasi quoddam quippe ex pena gaudium facimus, cum per sancta desideria eius nos amore castigamus. Hinc Psalmista ait: »Constituite diem solemnem in condensis,« et reliqua . Sequitur:

uERS. 24. Terra data est in manus impii, uultum iudicum eius operis.---Terre nomine caro Christi exprimitur, appellatione impii diabolus designatur. Huius impii manus fuerunt hi qui in Redemptoris nostri morte grassati sunt. Terra itaque data est in manus impii, quia antiquus hostis Redemptoris mentem corrumpere per se tentando non ualuit, sed eius carnem per suos satellites, ad triduum permissus  exstinxit. Huius terre iudices, sacerdotes, et principes, Pilatus et illusores fuerunt. uultus ergo iudicum opertus exstitit ab impii malitia, quia mens persequentium eum quem carne tenere potuit, Deum nec per miracula agnouit. Hinc Paulus ait: »Usque in hodiernum diem cum legitur Moyses, uelamen est super cor eorum .« Sequitur: Quod si non ille est, quis ergo est?---Ac si ergo diceret: Quis unquam impius esse putandus est, si ille populus qui ipsam pietatem persecutus est, impius non est? Repente enim priuatur a diabolo ad sequaces eius. Sequitur:

uERS. 25. Dies mei uelociores fuerunt cursore.---Cursoris officium est quod sequitur annuntiare. Omnes igitur electi qui ante aduentum Redemptoris  orti sunt; quia hunc aut uidendo tantummodo, aut etiam loquendo nuntiarunt, quasi cursores in mundo fuerunt. Sed quia ante prestolatum Redemptoris tempus subtrahi preuidebantur, transire se uelocius cursore dolent, diesque suos esse ingemiscunt, quia usque ad uidendam Redemptoris lucem minime tenduntur. Sequitur: Fugerunt, et non uiderunt bonum.---Omnia que creata sunt, bona sunt, ut illud: »uidit Deus cuncta que fecerat, et erant ualde bona .« Sed hoc bonum principaliter bonum est, per quod hec omnia bona sunt. Hinc ueritas ait: »Nemo bonus nisi solus Deus .« Ac si ergo diceret: Ante exspectatum tempus elapsi sunt, qui ad Redemptoris presentiam peruenire nequiuerunt. MORALITER. Ad hoc homo conditus  fuit, ut bonum quod est uidere, uidere possit, et per augmenta temporum, tendi possit eius uita tantummodo, non euolui. Sed qui sponte ad culpam decidit, quod attigit uetitum pertulit decursum, et qui stare ad lucem noluit, fugiendo oculos amisit, quia culpa cepit ad ima decurrere, et se cecitate perculit, ne intus lumen uideret. Sequitur:

uERS. 26. Pertransierunt quasi naues poma portantes.---Hi qui poma deferentes maria transmeant, ipsi quidem fructuum odore perfruuntur, sed eorumdem fructuum aliis cibos ferunt. Qui igitur antiqui Patres, nisi naues poma portantes exstiterunt? Qui diuine incarnationis mysterium prophetantes, ipsi quidem odore potati sunt, sed nobis fructum  de eadem spei perceptione detulerunt. Quod enim illi exspectando odorati sunt, hoc nos cernendo et percipiendo satiamur. Hinc Dominus ait: »Alii laborauerunt, et uos in labores eorum introistis .« uel certe qui nauibus poma portant, cum paleis poma miscent, ut illesa permaneant. Ita nimirum precedentes in eo quod mysteria spiritualis uite denuntiant, per interfusam hec historie stipulam seruant, et opertum nobis fructum spiritus deferunt, cum carnalia loquuntur. MORALITER. Naues cum poma portant fructus terre, uidelicet per fluctus ferunt. Terra uero hominis paradisus exstitit; poma etiam fuerunt mandati sermo, concessa possibilitas operis nature indita, intelligentia Conditoris. Sed quia per crucis mysterium, ad ingenita  nature bona restringimur, quasi per lignum poma portamus, et dum tot bona munerum seruare etiam nunc in tentationibus conamur, aura uite presentis impellimur, mutabilitatis nostre fluctu fatigamur. Aliter. Naues cum poma portant, suauitatem odoris habent, sed grauitudinem ponderis non habent, et humanum genus cum ad superna repetenda se erigit, flagrat quidem odore memorie, sed ignem non exerit pondus uite. Paradisi celsitudinem cum ardoris recordatione meminimus, et importunos tentationum fluctus ex carne toleramus. Subditur: Sicut aquila uolans ad escam.---Sicut enim aquila que ad alta euolat, et tamen pro sumendis carnibus terram petit, ita antiqui Patres fuerunt, qui inquantum humanitatis infirmitas admittebat, Creatoris lucem recta mente contemplati  sunt, sed incarnandum hunc in mundi fine prescientes, quasi a solis radii ad terram oculos deflexerunt. Quem dum pro humano genere passurum, moriturumque conspiciunt, quasi de eius morte semetipsos reficiunt. MORALITER. Aquila etenim alto ualde uolatu suspenditur, sed per appetitum uentris terram expetit. Sic et humanum genus, in parente primo ad ima de sublimibus corruit. Sed quia cibum uetitum contigit, per uentris concupiscentiam ad terras uenit, et quasi carnibus pascitur, cum deorsum corporeis uoluptatibus letatur. Sequitur:

uERS. 27. Cum dixero: Nequaquam ita loquar, commuto faciem meam, et dolore torqueor.---Plebs quippe Iudaica loqui ut prius noluit, quecunque predixerat, negauit. Sed commutata facie torquetur,  quia dum interni sui hominis aspectum, quo agnosci a Conditore potuerat, feditate perfidie polluit, a presentibus malis incipiens, sub eterna se ultione damnauit. Quasi enim commutata facie ab Auctore non cognoscitur, que perdita bone conscientie fide reprobatur. MORALITER. Sepe enim tacitis urgemur cogitationibus: cur omnipotens Deus condidit hominem, quem periturum presciuit? cur non talem facere uoluit, qui perire non possit? Sed cum hec tacita mens interrogat, pauet, ne in superbie ausum erumpat: et nequaquam ita nos debere loqui dicimus, cum nostre infirmitatis modum ex inquisitione transeuntes nosmetipsos pauore reprehendimus. Sic facies commutatur, quia que prius capiens mens  summa requirebat, infirmitatem suam agnoscens, uenerari incipit quod ignorabat. Sed in ipsa comminatione dolor est, quia ualde affligitur, quod prime culpe merito ad intelligenda ea que de ipso sunt cecatur. Ori silentium indicit, sed excitatus dolor ex ipso quo restringitur, augetur. Sequitur:

uERS. 28. uerebar omnia opera mea.---Que sint opera beati Iob sacer huius historie textus ostendit. Que ergo opera uerebatur, qui illa semper exhibuit, ex quibus placari erga iniquitatem solet? Hinc itaque colligimus, ut si ueraciter placere Deo cupimus, postquam peruersa subegimus, etiam bene gesta timeamus. Deo quippe sunt que in bonis operibus formidanda sunt desidia uidelicet et fraus. Hinc propheta ait: »Maledictus omnis qui facit  opus Domini fraudulenter et desidiose .« Desidiam quippe minor Dei amor exaggerat. Fraudem uero mala mente possidens proprius amor creat. Contra hanc dicitur: »Excutit manus suas ab omni munere .« Munus namque a corde est, capta gratia a cogitatione. Munus ab ore est, gloria per fauorem. Munus ex manu est, premium per elationem. Ac si ergo humili confessione diceretur: Que aperte egerim uideo, sed quid in his latenter pertulerim ignoro. Sequitur: Sciens quod non parceres delinquenti.---Si enim delinquenti non parcitur, quis ab eterna morte eripitur, cum a delicto mundus nemo reperitur? An penitenti parcet, delinquenti non parcet? Quia cum delicta plangimus, delinquentes non sumus? Et cum Petrus negans respicitur, et ad  lacrymas uocatur? Cur Paulus cum Redemptoris nomen in terra conaretur exstinguere, eius uerba meruit de celo audire? Sed tamen culpa in utroque punita est. Delinquenti ergo Dominus non parcit, quia delictum sine ultione non deserit. Aut enim ipse hoc homo in se penitens punit, aut hoc Deus cum homine uindicans percutit. Sequitur:

uERS. 29. Si autem et sic impius sum, quare frustra laboraui?---Si enim remota pietate discutimur, opus nostrum pena dignum est, quo remunerari premiis prestolamur, non quod hunc laborasse penitet, sed quod incertus esset de premiis, et inter labores dolet. Sciendum uero est quia sancti uiri ita incerti sunt, ut confidant; atque ita confidunt, ut tamen ex securitate non torpeant. Sequitur:

 uERS. 30. Si lotus fuero quasi aquis niuis, et fulserint uelut mundissime manus mee.---Aque niuis sunt lamenta humilitatis. Que profecto humilitas, quia ante districti Iudicis oculos ceteris uirtutibus preeminet, quasi per magni meriti colorem candet. Sunt uero nonnulli qui lamenta habent, sed humilitatem non habent. Hi nimirum aquas habent, sed niuis aquas non habent. De quibus aquis niuis quidam ait: »Cor contritum et humiliatum, etc. .« uel certe aque fontis uel fluminis ex terra oriuntur, aque uero niuis ere proruunt. Qui enim pro terrenis bonis in precibus compunguntur, ex terre aqua perfusi sunt. Qui uero idcirco plorant, quoniam premia superna desiderant, aqua niuis hos  diluit, quia celestis compunctio infundit. Per manus enim quid aliud quam opera designantur? Unde de quibusdam per prophetam dicitur: »Manus uestre sanguine plene sunt .« Notandum quod non ait: Fulserint mundissime, sed uelut mundissime, quia quousque pena corruptionis astringimur, quamlibet rectis operibus uiuamus, ueram munditiam non apprehendimus, sed imitamur. Sequitur:

uERS. 31. Tamen sordibus intinges me.---Deus nos intingere dicitur, intinctos sordibus demonstrare, quia quanto ad illum uerius per bona opera surgimus, tanto subtilius uite nostre sordes agnoscimus, quibus ab eius munditia discordamus. Ac si ergo aperte dicat: Quamuis lamentis superne compunctionis infundar, quamuis per studia recte operationis  exercear, in tua tamen munditia uideo quia mundus non sum. Sequitur: Et abominabuntur me uestimenta mea.---uestis nomine corpus designatur, quo induta anima tegitur, ne in subtilitate sue substantie nuda esse uideatur. Hinc Salomon ait: »Omni tempore sint uestimenta tua candida .« Et Isaias: »uestimentum mistum sanguine erit in combustione .« More enim sacri eloquii uestimenta nostra nos abominari referuntur, quia abominabiles reddunt, sicut per Petrum de Iuda dicitur: »Hic possidens agrum de mercede iniquitatis .« Quem agrum moriens possidere non potuit, sed possedit, dictum est, possidere fecit. Hanc uestimentorum sordem metuebat Paulus dicens: »uideo aliam legem in membris meis,« et reliqua  . Sequitur:

uERS. 32. Neque enim uiro qui similis mei est, respondebo, nec qui mecum in iudicio ex equo possit audiri.---Dum cum quolibet ex equo in iudicio contendimus, et quod contra nos dicatur, agnoscimus; et in his que dicimus, audimus. Quia ergo inuisibilis Iudex que facimus uidet, quasi que dicimus audit. Sed quia id quod ei displicet nequaquam plene cognoscimus, quasi quod ipse dixit, ignoramus. Sequitur:

uERS. 33. Non est qui utrumque ualeat arguere, et ponere manum suam in ambobus.---Durum quippe sonat quod Deum dicit arguere, sed durum non erit si recurrerit ad memoriam, quod ipse per alium  prophetam dicit: »Quiescite agere peruerse,« et reliqua . Et rursum: »Et uenite et arguite me, dicit Dominus .« In hoc enim quod Dominus se precipit arguere, aperte insinuat quantam bonis actibus fiduciam prestet. Hinc est quod Dominus dicit: »Quesiui uirum qui interponeret sepem, et staret oppositus contra me ne dissiparem eam, et non inueni .« Sed quanquam presentis motibus animaduersionis obuient, non tamen ualent uirtute propria ab humano genere supplicia mortis expellere. Redemptor quippe humani generis in hominibus solus iustus apparuit, qui et hominem arguit ne delinqueret, et Deo obstitit ne feriret. In utrisque quippe manum posuit,  quia et exempla hominibus que imitarentur prebuit, et Deo in se opera quibus erga homines placarentur moriendo ostendit. Sequitur:

uERS. 34. Auferat a me uirgam suam, et pauor eius non me terreat.---Per legem quippe uirga Deus terruerat, cum dicebat: Si quis hec uel illa fecerit morte moriatur. Sed incarnatus uirgam abstulit, quia uias uite per mansuetudinem ostendit. Hinc est quod ei dicitur, »Intende, prospere procede et regna, propter ueritatem et mansuetudinem et iustitiam .« Timeri quippe quasi Deus noluit, sed quasi Pater ut amaretur inspirauit. Quod liquido Paulus dicit: »Non enim accepistis spiritum seruitutis iterum in timore, sed accepistis spiritum adoptionis filiorum, in quo clamamus, Abba  [Pater] .« Sequitur:

uERS. 35. Loquar, et non timebo eum.---uir etenim sanctus, quia humani generis Redemptorem uenire mitem conspicit, non metum a Domino, sed affectum a Patre sumit, et timorem despicit, quia per adoptionis gratiam ad amorem surgit. Hinc Ioannes ait: »Timor non est in caritate, sed perfecta caritas foras mittit timorem .« A peccati igitur morte timor nos suscitare non ualuit, sed ad statum uite aspirata mansuetudinis gratia erexit. Sequitur: Neque enim possum metuens respondere.---Respondere quippe cuilibet dicimus, cum factis illius digna opera recompensamus. Deo ergo respondere est, donis eius precedentibus nostra obsequia reddere. Dona enim nobis largitur, benignitatem  suam, et erga malos utitur. Respondere homo tot beneficiis debet, sed tamen respondere metuens non ualet; quia humani generis Conditorem, qui adhuc seruiliter formidat, procul dubio non amat. Nam tunc solum Deo uera obsequia reddimus, cum eos propter amoris fiduciam non timemus, cum nos ad bona opera affectus, non metus, dirigit. Sequitur:



CAPUT X.

uERS. 1. Tedet animam meam uite mee.---Cum enim in amore Conditoris mens nostra accenditur, omne desiderium presentis uite leuigatur. In tedium delectatio uertitur, atque hanc cum errore mens tolerat, cui uicta prius reprobo amore seruiebat. Sequitur: Dimittam aduersum me eloquium meum.---Quasi pro se eloquio suo utitur, qui praua  que gessit, defendere excusationibus conatur. Sed aduersum se eloquium dimittit, qui accusare in se hoc incipit, quod errauit. Sequitur: Loquar in amaritudine anime mee.---Quis culpas suas detestans loquitur, restat necesse est ut has in amaritudine anime loquatur, ut hec ipsa amaritudo puniat, quidquid lingua per mentis iudicium accusat. Sequitur:

uERS. 2. Dicam Deo: Noli me condemnare.---Qui peccatorem se in amaritudine anime asserit, quid Deo aliud quam ne condemnatur dicit, quia amaritudo presentis penitentie, exstinguit supplicia sequentis ire? Duobus enim modis in hac uita iudicat Deus, cum aut per mala presentia irrogare iam tormenta  incipit sequentia. Unde scriptum est: »Secundo eos qui non crediderunt, perdidit .« Et in psalmo: »Induantur sicut diploide confusione .« Aut cum tormenta sequentia flagellis presentibus exstinguit. Hinc Paulus ait: »Cum iudicamur a Domino, corripimur, ut non cum hoc mundo damnemur .« Et alibi: »Ego quos amo arguo, et castigo .« Sequitur: Indica mihi cur me ita iudices? Ac si diceret: Quia flagellando me iudicas, ostende quod ad iudicium per flagellum securum reddas. Aliter: Plerumque enim iustus flagella ad probationem percipit, sed pro qua tamen specialiter culpa percutiatur minime cognoscit, atque magis in percussione trepidat, quo causam sue percussionis ignorat. Petit ut semetipsum  sibi iudex indicet, quatenus quod ille animaduertendo percutit, hoc in se flendo et ipse castiget. Sequitur:

uERS. 3. Nunquid bonum tibi uidetur si calumnieris, et opprimas me pauperem?---Ac si aperte diceretur: Tu qui summe bonus es, noui quia bonum non estimas, ut pauperem per calumniam premas. Scio ergo quia non est iustum quod patior, et eo magis doleo, quod causas iustitie ignoro. Cum uero se pauperem, non innocentem memorat, non iam de uita audaciam arripit, sed quam se infirmum conspiciat ostendit. Sequitur: Opus manuum tuarum.---Ac si aperte dicat: Impie opprimere non potes, quem te fecisse gratuito recordaris. Sequitur: Et consilium impiorum adiuues?---Quos namque hoc in  loco impios, nisi malignos spiritus uocat? Qui cum redire ipsi ad uitam nequeunt, crudeliter socios ad mortem querunt. Quorum nimirum consilium fuit, ut beatum Iob diuina correptio tangeret, et qui in tranquillitate iustus exstiterat, saltem per flagella peccaret. Sed impiorum consilium Dominus non audiuit, quia eorum tentationibus carnem iusti prodidit, animam negauit. Hoc etiam consilium assidue Dominus destruit, quia pius Conditor cum uiribus flagella moderatur, ne uirtutem iustorum pena transeat persequentium, et per astutiam fortium humana infirmitas excedat. Hinc Paulus ait: »Fidelis autem Deus, qui non patitur uos tentari supra id quod potestis,« et reliqua . Sequitur:

 uERS. 4, 5, 6, 7. Nunquid oculi carnei tibi sunt, aut sicut uidet homo et tu uides? Nunquid sicut dies hominis, dies tui, aut anni tui sicut humana sunt tempora ut queras iniquitatem meam et peccatum meum scruteris, et scias quia nichil impium fecerim?---Ac si humiliter requirens diceret: Cur me in tempore per flagella examinas, quem apud te perfecte et ante tempora scisti? Cur culpas meas uerberibus interrogas, quem per eternitatis tue potentiam, nec prius quam conderes ignoras? Oculi quippe carnei, facta temporum, nonnisi in tempore agnoscunt, et humanus uisus quodlibet opus sequitur, non percurrit. Dies quoque et anni hominum, a diebus et annis eternitatis discrepant, quia uita  nostra que tempore incipitur, et tempore finitur. Deo quippe nec transacta pretereunt, nec adhuc uentura quasi que non appareant, desunt. Quia is qui semper esse habet, cuncta sibi presentia conspicit, cum aspiciendo post et ante non tenditur. Sequitur: Cum sit nemo qui de manu tua possit eruere?---Ac si aperte dicat: Quid tibi restat, nisi parcere, cuius uirtuti nullus ualet obuiare? Quo enim nemo est, qui animaduersionem tuam ex merito sue uirtutis retineat, eo a te facilius tua pietas exigit, ut parcas. Sequitur:

uERS. 8. Manus tue fecerunt me et plasmauerunt me totum in circuitu, et sic repente precipitas me?---Ac si humiliter dicat. Quia sub iusto examine dignum non est tue placationi quod feci, pensa  misericorditer ne pereat, quod fecisti. Quibus etiam uerbis peruersum Manichei dogma destruitur, qui duo principia esse mentiens, a Deo spiritum, a Satana uero carnem conditam asserere conatur. Plasmatum uero se propter imaginem retulit, factum uero totum in circuitu, in eo quod ex carnis constat indumento memorauit. Notandum uero est, quia per hoc plasmatum Dei manibus asserit, misericordie Iudicis dignitatem sue conditionis supponit. Ac si aperte dicat: Cur tanta uilitate despicis, quem tanta dignitate condidisti? Et quem ratione ceteris rebus prefers, cur ex dolore supponis? Sequitur:

uERS. 9. Memento, queso, quod sicut lutum feceris me.---Ac si aperte dicat: Infirmitatem carnis, et  reatum iniquitatis laxa. Sicut lutum itaque homo est conditus, de limo sumptus, quia quasi aqua infundit puluerem, cum anima rigat carnem. Lutum quippe fit, cum se aqua terre conspergit. Hec autem que de exteriori homine dicitur, etiam interiori potest congruere. Sicut lutum quippe homo interior exstitit, quia cum spiritus gratie terrene menti infunditur, ut ad intellectum sui Conditoris erigatur. Humana namque cogitatio que peccati sui sterilitate aruit, per uim sancti Spiritus uiridescit. Sequitur: Et in puluerem reduces me.---Ac si patenter postulet dicens: Materiam, queso, originis et penam finis aspice, et culpis citius transeuntis parce. MORALITER. Cum enim per subtractionem spiritus mens electa, ad aliquantulum in tentationem deseritur,  quasi ab humore pristino terra siccatur, ut infirmitatem suam derelicta sentiat, et sine infusione superne gratie quantum homo aruit, agnoscat. Sequitur:

uERS. 10, 11. Nonne sicut lac mulsisti me, et sicut caseum me coagulasti? Pelle et carnibus uestisti me, ossibus et neruis compegisti me.---Plasmatus quippe homo, sicut lutum factus est, propagatus autem, et sicut lac mulgetur semine, et sicut caseum coagulatur in carne. Carnibus et pelle induitur, ossibus neruisque subditur. MORALITER. Mens etenim cum per sancti Spiritus gratiam ab usu uetuste conuersationis abstrahitur, sicut lac mulgetur, quia in quadam inchoationis noue teneritudine et subtilitate  formatur. Sicut caseum coagulatur, quia in constipatione pinguescentis cogitationis astringitur, ut nequaquam iam per desideria defluat, sed in uno amore se colligens, ad solidam reformationem surgat. Pelle quippe et carnibus interior homo uestitur, quia cum ad superna erigitur, carnalium motuum obsidione uallatur. Carnibus et pelle uestimur, sed ossibus et neruis compingimur, quia etsi foris irruente tentatione concutimur, intus tamen nos Conditoris manus roborat contra tentamenta. Sequitur:

uERS. 12. uitam et misericordiam tribuisti mihi.---Angustia quippe Dei laus esset discreta a creati corporis, nisi etiam sequenter exprimeretur mira aspiratio uiuificationis. MORALITER. uita quippe tribuitur, cum malignis mentibus benignitas aspiratur.  Sed uita sine misericordia accipi nequaquam ualet, quia ad obtinenda iustitie bona Dominus non adiuuat, si prius misericorditer ante actas nequitias non relaxat. uel certe uitam et misericordiam nobis tribuit, quia eam qua nos misericordia ad bene uiuendum preuenit, etiam subsequenter custodit. Nisi enim misericordiam subroget, seruari non ualet uita quam prebet. Sequitur: Et uisitatio tua custodiuit spiritum meum.---Incassum enim nobis Conditor bona tribuit, si non omne quod tribuerit, ipse custodierit. MORALITER. Humanum quippe spiritum superna uisitatio custodit, cum hunc uirtutibus dilatum, uel flagello percutere, uel compungere amore non desinit. Sequitur:

uERS. 13. Licet hec celes in corde tuo, tamen scio  quia uniuersorum memineris.---Ac si aperte dicat: Cur de me trepido, qui et uniuersas gentes colligas, scio. Quod tamen in corde celas, quia hoc adhuc aperto sermone non indicas. Sed quia uniuersorum reminisceris, me procul dubio de uenia certum facis. Sequitur:

uERS. 14. Si peccaui, et ad horam pepercisti mihi, cur ab iniquitate mea mundum me esse non pateris?---Ad horam Dominus peccato parcit, cum reatum culpe concessis fletibus diluit. Sed ab iniquitate nostra mundos nos esse non patitur, quia uolentes culpam fecimus, sed nonnunquam nolentes eius memoriam cum delectatione toleramus. »Computruerunt et deleriorauerunt cicatrices mee, a facie insipientie mee .« Ac si aperte dicat: Si culpam  uenia abstulit, cur et a memoria non detergit? Sequitur:

uERS. 15. Et si impius fuero, ue mihi est, et si iustus, non leuabo caput.---Impius namque ue habet, iustus miseriam, quia eterna damnatio reprobum sequitur, et electus quisque doloribus transitorie aduersitatis expiatur. Impius caput leuat, sed elatus euadere ue, quod sequitur, non ualet. Iustus laboris sui certamine afflictus, caput leuare non sinitur, sed pressus a perpetua afflictione liberatur. Ac si ergo aperte deploret dicens: Aut substratus carnis desideriis, supplicio eterno subiicior, aut repugnans illicitis motibus pena presenti crucior. Sequitur:

 uERS. 16. Et propter superbiam, quasi leena capies me.---Leena cum escam catulis exquirit, inhianter in foueam captionis cadit. Sic nimirum humana mens capta est, que in libertate arbitrii condita desideria carnis nutrire appetiit, quasi leena catulis escam quesiuit, atque in captionis sue foueam cecidit, que suadente hoste ad cibum prohibitum manum tetendit. Quasi leena ergo captus est per superbiam, quia inde hunc disciplina sue correptionis deprimit, unde transgressionem precepti non timens, audacter saltum in foueam dedit. Dumque etiam quisque nostrum per culpam aliquid appetit, quid aliud quam predam in foueam concupiscit? Quem tamen superna miseratio captum a fouea euehit, quia hunc infirmitate cognita ad ueniam reducit. Qui dum uirtute extollitur  lapsus ad desideria in humilitate religatur. Sequitur: Reuersusque mirabiliter me crucias.---Cum Auctorem relinquimus, nec ipsa ullatenus destitutionis damna sentimus. Quo enim longe Conditor deserit, eo mens nostra insensibilibus obdurescit. At si afflatu sancti Spiritus tangitur, ad considerationem protinus euigilat, in celestium inquisitione se excutit, amoris summi estibus inardescit; quia omnipotens Deus, unde mentem nostram uisitans ad amorem suum erigit, inde hanc per lacrymas grauius affligit. Et dum perflata mens ad summa rapitur, compunctionis sue penam gaudens miratur. Sequitur:

uERS. 17. Instauras testes tuos contra me, et multiplicas iram tuam aduersum me, et pene militant in  me.---Testes enim Dei sunt, qui per exercitium boni operis testantur que electos secutura sint premia ueritatis. Unde hos quoque quos pro ueritate passos agnoscimus, Greco eloquio , id est, testes uocamus. Testes quippe suos contra nos Dominus instaurat, cum electorum uitam prauitati nostre ad arguendos nos instruendosque multiplicat, ut qui preceptis non accendimur, saltem exemplis excitemur. Sequitur: Et multiplicas iram tuam.---Eo multiplicari ira Dei dicitur quo esse multiplex indicatur, quia ex ea nunc bonorum uita et labore cognoscimus, si emendari, dum tempus est nolumus, quanta post animaduersione feriamur. Electos quippe Dei cernimus et pia agere, et crudelia multa tolerare. Hinc ergo colligitur districtus Iudex quanta illic feriat  districtione quos reprobat, si hic cruciat quos amat, Petro attestante, qui ait: »Tempus est ut iudicium incipiat de domo Dei .« Si autem primum a nobis, quis finis eorum qui non credunt Dei Euangelium? Sequitur: Et pene militant in me.---Consideratis quippe Dei testibus, pene in nobis militant, quia dum miranda illorum facta conspicimus, uitam nostram que ex eorum comparatione nobis displicet, studiosa afflictione cruciamus, ut quidquid in nobis polluerunt opera, diluant lamenta. Sequitur:

uERS. 18, 19. Quare de uulua eduxisti me? Qui utinam consumptus essem, ne oculus me uideret!---Qui nimirum prima oratione iam protulit dicens:  »Quare non in uulua mortuus sum ,« qui hoc quoque quod hic adiicit subdens: Fuissem quasi non essem, de utero translatus ad tumulum.---Illic uerbis aliis non aliter adiungit dicens: »Sicut abortiuum absconditum non subsisterem, uel qui concepti non uiderunt lucem .« Quia uero hec superius late digessimus, pro uitando lectoris fastidio exposita replicare deuitamus. Sequitur:

uERS. 20. Nunquid non paucitas dierum meorum finietur breui?---Cautum se ac sollicitum uiuere ostendit, qui breuitatem presentis uite considerans, non eius usum, sed terminum conspicit, ut ex fine colligat nichil esse quod transiens delectat. Hinc namque per Salomonem dicitur: »Si multis annis uixerit homo, et in his omnibus letatus fuerit, meminisse  debet tenebrosi temporis, et dierum multorum, qui cum uenerint, uanitatis arguentur preterite .« Sequitur: Dimitte ergo me ut plangam paululum dolorem meum.---Ac si aperte dicat: Flagella tue percussionis tempera, ut moderatis doloribus estimare mala que patior flendo conualescam. Sicut enim moderata afflictio lacrymas exprimit, ita immoderata subducit, quia meror ipse quasi sine merore fit, qui afflicti mentem deuorans sensum doloris tollit. Flere dolorem suum non ualet, qui praue quidem consuetudini contraire nititur, sed tamen adhuc succrescentibus desideriis carnis grauatur, quia nisi a reatu culpe nos ligauimus misericorditer dimittamur, perfecte flere non possumus hoc, quod in nobis ipsis contra nosmetipsos dolemus.  Sequitur:

uERS. 21. Antequam uadam et non reuertar ad terram tenebrosam et opertam caligine mortis.---Quid enim terre tenebrose nomine, nisi terre Tartari claustra signantur? Quam eterne mortis caligo operit, quia damnatos quosque in perpetuum a uite luce disiungit? Nec immerito infernus terra dicitur, quia quique ab eo capti fuerint, stabiliter tenentur. Scriptum quippe est: »Generatio preterit, et generatio aduenit, terra autem in eternum stat .« Non quia ad terram tenebrosam qui culpam deflet, iturus est; sed quia ad hanc procul dubio qui plangere negligit, uadit. Subditur: Non reuertar.---Quia nunquam ultra misericordia parcentis liberat, quos semel in locis penalibus iustitia iudicandi  damnat. Sequitur:

uERS. 22.---Terra miserie et tenebrarum.---Miseria ad dolorem, tenebre ad cecitatem. Ea ergo que a conspectu districti iudicis expulsos tenet, miserie et tenebrarum terra perhibetur, quia foris dolor cruciat, quos diuisos a uero intus cecitas obscurat lumine, quamuis miserie et tenebrarum terra et aliter intelligi potest. Nam hec quoque terra in qua nascimur, est quidem miserie, sed tenebrarum non est, quia multa hic corruptionis nostre patimur, sed tamen adhuc in ea per conuersionis gratiam ad lucem redimus. ueritate suadente, que ait: »Ambulate dum lucem habetis, ne uos tenebre comprehendant .« Illa uero simul  miserie et tenebrarum terra est, quia quisquis ad toleranda eius mala descenderit, nequaquam ulterius ad lucem reddit. Sequitur: Ubi umbra mortis et nullus ordo.---Sicut mors exterior ab anima diuidit carnem, ita mors interior a Deo separat animam. Umbra ergo mortis est obscuritas diuisionis, quia damnatus quisque cum eterno succenditur igne, ab interno lumine tenebratur. Natura uero ignis est ut a seipso et lucem exhibeat et concremationem. Sed transgressorum illa ultrix flamma concremationem habet, et lumen non habet. Hinc enim est quod de reprobis ueritas dicit: »Discedite a me, maledicti, in ignem eternum,« et reliqua . Hinc etiam per Psalmistam dicitur: »Super eos cecidit ignis, et non uiderunt solem .« Mirum uero est ualde quod dicitur, ubi nullus ordo. Neque enim omnipotens Deus qui mala bene punit, inordinata esse ullo modo uel tormenta sunt [sinit]. Quomodo namque in suppliciis ordo non erit, dum damnatum quemquam iuxta modum criminis, et retributio sequitur ultionis? Hinc quippe scriptum est: »Potentes potenter tormenta patiuntur ,« et fortioribus fortior instat cruciatio. Sed sanctus uir post umbram mortis intulit, quanta sit confusio in damnatorum mente subiungit, quia ipsa quoque supplicia que ordinata per iustitiam ueniunt, ordinata procul dubio in corde morientium non sunt. Repulsis ergo in suppliciis ordo non erit, quia in eorum morte atrocius ipsa confusio mentis seuit. Quanta enim mira potentia iudicantis  equitas ordinat, ut pena animum quasi inordinata confundat. uel certe abesse ordo suppliciis dicitur, quia quibuslibet rebus in penam surgentibus propria qualitas non seruatur. Sequitur: Et sempiternus horror inhabitat.---In huius uite  tormentis timor dolorem habet, dolor timorem non habet, quia nequaquam mentem motus cruciat, cum pati ceperit iam quod metuebat. Infernum uero et umbra mortis obscurat, et sempiternus horror inhabitat, quia eius ignibus traditi, et in suppliciis dolorem sentiunt, et in doloris angustia pulsanti se semper pauore feriuntur, ut et quod timent, tolerent, et rursus quod tolerant, sine cessatione pertimescant. De his etenim scriptum est: »uermis eorum non morietur, et ignis eorum non exstinguetur .« Quia ergo et mors perimit et non exstinguit, dolor cruciat, sed nullatenus pauorem fugat, flamma comburit sed nequaquam tenebras discutit; quantum per notitiam presentis uite colligitur, supplicia ordinem non habent, que non suam per omnia qualitatem  tenent. Quamuis illic ignis et ad consolationem non lucet, et tamen magis torqueat, ad aliquid lucet. Nam sequaces quosque suos secum in tormento reprobi flamma illustrante uisuri sunt, quorum amore deliquerunt, quatenus qui eorum uitam carnaliter contra precepta Conditoris amauerunt, ipsorum quoque eos interitus in augmento sue damnationis affligat. Quod profecto Euangelio teste collegimus, in quo, ueritate nuntiante, diues ille quem contigit ad incendii eterni tormenta descendere, quinque fratrum describitur meminisse. Sicut ergo celestis ignis ardere nouit ad solatium puerorum ut uincula incenderet, et tamen ardere ad supplicium nescit ut uestimenta incenderet, ita e diuerso gehenne flamma reprobis, et nequaquam lucet ad  consolationis gratiam, et tamen lucet ad penam, ut damnatorum oculis ignis supplicii et nulla claritate candeat, et ad doloris cumulum dilecti qualiter cruciantur, ostendat.



LIBER DECIMUS.



CAPUT XI.


uERS. 1, 2. Respondens autem Sophar Naamathites,  dixit: Nunquid qui multa loquitur, non audiet? Et uir uerbosus iustificatur?---Mos esse procacium solet, ut recte dictis e diuerso semper respondeant, ne si ad prolata consentiant inferiores esse uideantur. Quibus iustorum uerba, quamlibet facta [alte] sonuerint, multa [muta] sunt, quia quorum uitia resecant, auditum grauant. Unde et ad crimen trahitur, hoc quod recta predicatio contra crimina profertur. Nec fallacem quidem Sophar sententiam protulit, quod uir uerbosus iustificari nequaquam possit, quia dum quisque per uerba defluit, perdita grauitate silentii, mentis amittit . Hinc quippe scriptum est: »Cultus iustitie silentium .« Hinc Salomon ait: »Sicut urbs patens, et absque murorum  ambitu, ita uir qui non potest in loquendo cohibere spiritum suum .« Sed  uirtus uere sententie perditur, que sub discretionis custodia non profertur. Sequitur:

uERS. 3. Tibi soli tacebunt homines, et cum ceteros irriseris, a nullo confutaberis?---Imperita mens, ut diximus, ueritatis sententias grauiter tolerat, et silentium penam putat. Ferre uocem non ualet, quia tenta in uulnere sui reatus dolet, unde mox se ad defensionem preparat, ut reatus sui uerecundiam per uerba praue refutationis tegat. Peruersi enim correctionis uocem, contumeliam derisionis putant. Sequitur:

uERS. 4. Dixisti enim: Purus est sermo meus, et mundus sum in conspectu tuo.---Quomodo enim beatus Iob se mundum dicere potuit, qui ait: »Si iustificare me uoluero, os meum condemnabit me?«   Sic habet hoc prauorum malitia, ut cum uera in se flere mala renuit, fingat aliena. Nam quasi solatio facinoris utitur, si falsis uocibus et uita corripientis inquinetur. Sequitur:

uERS. 5. Atque utinam Deus loqueretur tecum, et aperiret labia sua tibi.---Ipse quippe homo sibi loquitur, cum per hoc quod sentit nequaquam diuinitatis spiritu a carnalis prudentie intellectu separatur. Unde et adhuc Petro, hoc terrena sapienti, ueritas dicit: »Non enim sapis que Dei sunt, sed que hominum .« Cui tamen recta confitenti dicitur: »Caro et sanguis reuelauit tibi,« et reliqua . Quid autem Dei labia, nisi iudicia eius accipimus? Labia itaque sua Deus aperit, cum uoluntatem suam hominibus per aperta iudicia  ostendit. Quasi enim reserato ore loquitur, cum remota obscuritate dispositionis intime renuit occultare quod uult. Nam uelut clausis labiis sensum nobis suum non indicat, cum occulta iudicia cur quid faciat celat. Ac si ergo patienter diceret: Imperitie tue potius quam pene compatior, quia sola carnis prudentia preditum, a ueritatis te spiritu uacuum agnosco. Si enim Dei occulta iudicia cognosceres, tam procaces contra illum sententias non sonares. Sequitur:

uERS. 6. Ut ostenderet tibi secreta sapientie et quod multiplex sit lex eius.---Publica sapientia superna sunt opera, cum omnipotens Deus regit quos creat, perficit bona que inchoat, et aspirando adiuuat quos uisitationis sue lumine illustrat.  Secreta uero sapientia superna sunt opera, cum Dominus quos creauit deserit, cum bona que proueniendo ceperat, nequaquam prosequendo consummat, cum dona que contulit minime custodit. Ad hec se Paulus sapientie illius secreta tetenderat cum dicebat: »O altitudo diuitiarum sapientie Dei,« et reliqua . Sequitur:

Et quod multiplex sit lex eius.---Quid hoc loco Dei lex accipi, nisi caritas debet? per quam semper leguntur in mente precepta uite qualiter in actione teneantur. De hac etenim lege ueritatis uoce dicitur: »Hoc est preceptum meum ut diligatis inuicem .« De hac Paulus ait: »Plenitudo legis dilectio .« Sed hec eadem lex multiplex dicitur, quia studiosa sollicitudine caritas  ad cuncta uirtutum facta dilatatur. Que a duobus quidem preceptis incipit, sed se ad innumerabilia extendit. Huius namque legis initium, dilectio est Dei, ac dilectio proximi. Sed Dei dilectio per tria distinguitur, proximi autem ad duo precepta deriuatur. Sed hec nimirum duo dum sollicita cogitantur intentione, cor ad innumera uirtutum mysteria tendunt, ne uel ad inferenda que non debet, desideriis inquieta mens ferueat, uel erga exhibenda que debet, otio resoluta torpescat. Huius nimirum legis multiplicitatem bene Paulus enumerat diceus: »Charitas patiens est, benigna est, non emulatur, non inflatur, et reliqua .« Sequitur: Et intelligeres quod multum minora exigaris a Deo, quam mereatur  iniquitas tua.---Dolor quippe flagello temperatur, cum culpa cognoscitur. Si autem culpas perpendimus, profecto equanimiter flagella toleramus, nec ex dolore ad impatientiam proruit, cum suo iudicio conscientia addicit. Sed Sophar sciens quid diceret, sed cui diceret nesciens, non sine magna iniquitate fuit, qui uirum iustum usque ad obiectionem iniquitatis increpauit. Quanquam enim Sophar iniquum uocet, quem superna sententia laudauerat, non tamen a uenia reprobatus excluditur, qui ad uerba contumelie, diuini amoris zelo promouetur. Citius enim culpa dimittitur, que nequaquam malitie studio perpetratur. Sequitur:

uERS. 7. Forsitan uestigia Dei comprehendes, et usque ad perfectum Omnipotentem reperies?---Quid  uestigia, nisi benignitatem illius uisitationis uocat? Quibus nimirum progredi ad superna prouocamur, cum eius spiritus afflatu tangimur, et extra carnis angustias, subleuati per amorem, agnoscimus Auctoris nostri contemplandam speciem quam sequamur. Nam cum mentem nostram spiritualis patrie amor inflammat, quasi sequentibus iter insinuat. Que enim necdum cernimus, restat necesse est, ut uestigia sui amoris indagemus, quatenus usque ad contemplationis speciem quandoque mens ueniat, quem nunc quasi tergo subsequens per sancta desideria explorat. Hinc Psalmista ait: »Adhesit anima mea post me .« Tunc quippe manifeste Omnipotens reperitur, cum mortalitatis nostre funditus corruptione calcata, ab assumptis nobis in  diuinitatis sue claritate conspicitur. Nunc autem a carnali cogitatione animum infusi Spiritus gratia subleuat, et in contemptum rerum pretereuntium exaltat. Incircumscripti luminis iubar intueri conatur et non ualet, quod infirmitate pressus animus, et nequaquam penetrat, et tamen repulsus amat. Sequitur:

uERS. 8, 9. Excelsior celo est, et quid facies? profundior inferno, et unde cognosces? longior terra mensura eius, et latior mari.---Hec quidem tanto spiritualiter debent intelligi, quanto de Deo quidquam nefas est iuxta corporea lineamenta sentiri. Sed celo est excelsior, quia incircumscriptione sui spiritus cuncta transcendit. Inferno profundior, quia transcendendo subuehit. Terra longior, quia creature  modum perennitate sue eternitatis excedit. Mari latior, quia rerum temporalium fluctus sic regens possidet, ut hos sub omnimoda potentie sue presentia coangustando circumdet. Possunt et celi appellatione, angeli, et inferni uocabulo demonia designari; per terram uero, iusti homines; per mare autem peccatores intelligi. Excelsior itaque celo est, qui ipsi quoque electi spiritus, uisionem tante celsitudinis perfecte non penetrant. Profundior inferno est, quia malignorum spirituum astutias longe subtilius quam ipsi putauerunt, iudicans damnat. Terra longior. Quia longanimitatem nostram, patientia diuine longanimitatis exsuperat. Mari latior. Quia ubique facta peccantium retributionis  sue ultione damnat. Cuius bene potentiam egregius nobis doctor insinuat, cum breuiter narrat: »Ut possitis comprehendere cum omnibus sanctis, que sit latitudo, longitudo, sublimitas et profundum .« Habet quippe Deus latitudinem, quia et in dilectione sua usque ad collationem persequentium tendit. Habet longitudinem, quia ad uite patriam nos longanimiter tolerando perducit. Habet sublimitatem, quia ipsorum quoque intelligentiam qui recepti fuerint, in superna congregatione transcendit. Habet profundum, quia damnatis inferius districtionis sue iudicium incomprehensibiliter exerit. Ac si ergo despecto diceretur: Profunditatem eius atque excellentiam quanto tu cognoscere sufficis, qui uel uirtute ad summa euehi, uel temetipsum reprehendere  in tentationibus nescis. Sequitur:

uERS. 10. Si subuerterit omnia, uel in unum coarctauerit, quis contradicet ei? ---Subuertit Dominus celum, cum, terribili et occulta dispensatione, humane contemplationis celsitudinem destruit. Subuertit infernum, cum cuiuslibet mentem in suis tentationibus pauidam cadere etiam ad deteriora permittit. Subuertit terram: cum fructificationem boni operis aduersis irruentibus intercidit. Subuertit mare, cum fluctuationem nostre titubationis immergenti subito pauore confodit. Celum etiam simul infernusque coarctatur, cum unam eamdemque mentem, et subleuatio contemplationis illuminat, et importunitas tentationis obscurat. De celo quippe lux oritur, infernus  autem tenebris possidetur. In unum etiam terra mareque coarctatur, cum unam eamdemque et certitudo solide fidei roborat, et tamen ex aliquantula mutabilitate perfidie aura dubietatis uersat. Hinc quidem ait: »Credo, Domine, adiuua infidelitatem meam .« Diuinum quippe iudicium nec aduersitate ualet imminui, nec inquisitione agnosci. Sequitur:

uERS. 11. Ipse nouit hominum uanitatem, et uidens iniquitatem nonne considerat.---uana namque agimus, quoties transitoria cogitamus. Unde euanescere dicitur, quod repente ab intuentium oculis aufertur. Hinc Psalmista ait: »Uniuersa uanitas omnis homo uiuens .« Apte autem post uanitatem,  protinus iniquitas adiungitur, quia dum per quedam transitorie ducimur, in quibusdam noxie ligamur. Cumque mens incommutabilitatis statum non tenet, a semetipsa defluens ad uitia prorumpit. Potest ergo et uanitas culpa intelligi, et iniquitatis nomine reatus grauior demonstrari. Si enim aliquando uanitas culpa non esset, Psalmista non diceret: »Quanquam in imagine Dei ambulet homo, tamen uane conturbatur .« Ex uanitate ergo, ut superius dictum est, ad iniquitatem ducimur, cum prius ad leuia delicta defluimus, et usu cuncta leuigante nequaquam post committere etiam grauiora timemus. Hinc Salomon ait: »Qui modica spernit, paulatim decidit .« Si enim curare parua negligimus, insensibiliter seducti, audenter  etiam maiora perpetramus. Et notandum quod non uideri, sed considerari dicitur. Deus itaque uanitatem hominum nouit, iniquitatem considerat, quia nec minora delicta multa deserit, et ad maiora ferienda se intentius accingit. Sequitur:

uERS. 12. uir uanus in superbiam erigitur.---uanitatis quippe finis est, ut cum peccato mentem sauciat, hanc ex culpa audacem reddat, quatenus sui reatus oblita, qui amisisse innocentiam non dolet, iusto excecata iudicio simul et humilitatem perdat. Sequitur: Et quasi pullum onagri se liberum natum putat.---Per pullum quippe onagri omne agrestinum genus exprimitur. Agri namque animalia in libertate habent, et ire quo appetunt, et quiescere cum lassantur. Hoc tamen plerumque homini non  licet, quod brutis animalibus licet. Qui ergo implere cuncta que desiderat, per effrenatam libertatem querit, quid aliud quam pullo onagri similis esse concupiscit; ut discipline hunc lora non teneant, sed audenter uagus per siluam desideriorum currat. Restat ergo ut si esse iam similes pullo onagri nolumus, in cunctis que appetimus nutum prius intime dispensationis exquiramus. Sequitur:

uERS. 13. Tu autem firmasti cor tuum, et expandisti ad eum manus tuas.---Firmasti cor non hoc per uirtutem dicitur, sed per insensibilitatem, quis autem pertinacia insensibilitatis obdurescit, quasi confirmat, ne hoc iacula superni timoris confodiant. Unde quibusdam per prophetam Dominus dicit: »Tollam a uobis cor lapideum, et dabo uobis carneum  .« Per manus opera designantur. Cum culpa igitur manus ad Deum expandere est, contra largitoris gratiam de uirtute operum superbire. Qui in conspectu diuini Iudicis loquens sibi bona que facit tribuit, ad Deum manus superbiens tendit. Sic profecto contra electos reprobi, sic contra catholicos heretici effrenantur, quatenus eos quos redarguere ex infirmitate actionis non ualent, ex crimine rumoris accusent. Sequitur:

uERS. 14, 15. Si iniquitatem que est in manu tua abstuleris a te, et non manserit in tabernaculo tuo iniustitia, tunc leuare poteris faciem tuam absque macula.---Omne peccatum aut sola cogitatione committitur, aut cogitatione simul et opere. Iniquitas  ergo in manu est, culpa in opere. Iniustitia uero in tabernaculo, iniquitas in mente. Mens quippe nostra tabernaculum non incongrue uocatur, in qua apud nosmetipsos abscondimur, cum foris in opere non uidemur. Prius enim iniquitatem a manu substrahi, et post a tabernaculo admonet iniustitiam abscidi, quia quisquis iam praua a se opera exterius resecat, necesse profecto est, ut ad semetipsum rediens solerter in mentis intentione sese discernat, ne culpa quam iam in actione non habet, adhuc in cogitatione perduret. Hinc Salomon ait: »Prepara foris opus tuum, et diligenter exerce agrum tuum, ut postea edifices domum tuam .« Quod si perfecte hec duo tergimus, ad Deum statim sine macula faciem leuamus. Interna quippe facies  hominis mens est; in qua nimirum recognoscimus, ut ab auctore nostro diligamur. Quam scilicet faciem leuare est in Deo animum per studia orationis attollere. Sed eleuatam faciem macula inquinat, si intendentem mentem reatus sui conscientia accusat. Que ab spei fiducia protinus frangitur, si intenta precibus necdum deuicte culpe memoria mordetur. Hinc per Ioannem dicitur: »Si cor nostrum non reprehenderit nos, fiduciam habemus ad Deum, et quidquid petierimus ab eo, accipiemus .« Hinc Salomon ait: »Qui auertit aurem suam ne audiat legem, et reliqua .« Ut ergo ad precem facies sine macula leuetur ante orationis tempora, semper debet sollicite conspici, quidquid potest in oratione reprobari, et tunc etiam  uere sine macula faciem leuamus, cum nec prohibita mala nos committimus, nec que nobis commissa sunt ex proprio zelo, retinemus. Sequitur: Et eris stabilis, et non timebis.---Tanto nimirum minus quisque ante iudicem trepidat, quanto in bonis actibus solidius stat. Timorem quippe superat, qui stabilitatem seruat, quia dum sollicitus studet peragere quod mansuete conditor imperat, securus cogitat etiam quod terribiliter intendat. Sequitur:

uERS. 16. Miserie quoque obliuisceris, et quasi aquarum que preterierunt recordaberis.---Ac si aperte dicat: Si degustas gaudium quod intus permanet, leue fit protinus omne quod foris dolet; mala quippe uite presentis tanto durius animus sentit, quanto pensare bonum quod sequitur, negligit. Ac si semel  quisque se ad eterna erigat, prope nichil esse hic conspicit quidquid ad finem currit. Presentis uite aduersa tolerat, et quasi nichil esse omne quod labitur, pensat. Bene autem presentis uite miserias aquis pretereuntibus comparat, quia calamitas transiens electi mentem nequaquam concussione subruit, sed tamen tactu meroris [doloris] infundit. Nam minatur quidem per cruorem uulneris, et a sue certitudine non frangitur salutis. Sequitur:

uERS. 17. Et quasi meridianus fulgor consurget tibi ad uesperum.---Fulgor quippe meridianus est, in uespere uirtutis renouatio in tentatione, ut repentino caritatis feruore mens uigeat, que iam lumen sibi gratie occubuisse formidabat. Sequitur: Et cum te consumptum putabis, orieris ut Lucifer.---Sepe  namque tot tentamenta obsident, ut ipsa nos eorum numerositas pene ad lapsum desperationis inclinet. Sed meroris nostri caliginem conditor conspicit, et subtracti luminis radios infundit, ita ut recta protinus per dona mens uigeat, quam paulo ante decertantia uitia superbie calce deprimebant. Iustus ergo cum se consumptum putauerit, ut Lucifer oritur, qui mox ut tenebrescere tentationum caligine ceperit, ad lucem gratie reformatur, et in seipso demonstrat diem iustitie, qui casurus paulo ante timuit noctem culpe. Recte autem Lucifero iusti uita comparatur. Solem quippe precurrens Lucifer nuntiat. Et quid nobis sanctorum innocentia, nisi sequentis iudicis claritatem clamat? In eorum namque admiratione  conspicimus, quid de maiestate ueri luminis estimemus. Aliter: Peccatoris enim lumen in die est, obscuritas in uespere, quia in presenti uita felicitate attollitur, sed aduersitatis tenebris in fine debacchatur. Iusto autem meridianus fulgor ad uesperum surgit, quia quanta sibi claritas maneat, cum iam lumen occumbere ceperit, agnoscit. Hinc namque scriptum est: »Timenti Dominum bene erit in extremis .« Et Psalmista: »Cum dederit dilectis suis somnum, ecce hereditas Domini .« Qui in huius quoque uite adhuc certamine positus, cum se consumptum putauerit, ut Lucifer oritur, qui foris cadens, intus innouatur, et quo magis exterius aduersa tolerat, eo uerius uirtutum lumine interius coruscat, Paulo attestante, qui  ait: »Sed licet is qui foris est, noster homo corrumpatur, tamen is qui intus est renouatur de die in diem .« Sequitur:

uERS. 18. Et habebis fiduciam, proposita tibi spe.---Tanto namque spes in Deum solidior surgit, quanto quisque pro illo grauiora pertulerit, quia nequaquam retributionis gaudium de eternitate colligitur, quod non hic prius pia tribulatione seminatur. Hinc per Psalmistam dicitur: »Euntes ibant et fiebant, mittentes semina sua. uenientes autem uenient cum exsultatione, portantes manipulos suos .« Hinc Paulus ait: »Si commorimur, et conuiuemus, si sustinemus et conregnabimus .« Tanto ergo maior fiducia mentem roborat, quanto hanc fortior pro ueritate  afflictio angustat. Sequitur: Et defossus securus dormies.---Sicut enim malis presens securitas laborem, ita bonis presens labor perpetuam securitatem parit. Defossum se securum dormire posse iam nouerat, qui dicebat: »Ego enim iam delibor, et tempus resolutionis mee instat. Bonum certamen certaui,« et reliqua . Aliter: Rebus namque transitoriis occupati pensare negligimus, per quanta pensamus. Sed si reducto considerationis cultu, uomere ager excutitur, quidquid in mente latebat inuenitur. Effossi ergo dormiunt, quia dum sua intima uigilanter penetrant, a laboriosis mundi oneribus sub quietis otio occultantur. Sequitur:

uERS. 19. Requiesces, et non erit qui te exterreat.---Quisquis  presentem gloriam querit, profecto despectum metuit; at contra quisquis in populo eternitate desiderio figitur, nec prosperitate attollitur, nec aduersitate quassatur. Dum nil habet in mundo quod appetat, nil est quod in mundo pertimescat. Hinc etenim Salomon ait: »Non contristabit iustum quidquid ei acciderit .« Et rursum: »Iustus quasi leo absque terrore erit .« Sequitur: Et deprecabuntur faciem tuam plurimi.---Neque enim iusti uiri idcirco per innocentiam itinera arcta custodiunt, ut ab aliis exorentur. Sed siue heretici seu peruersi quilibet per hoc quod inter homines quasi innocenter uiuunt, uideri pro hominibus intercessores uolunt, et cum sancta insinuant  loquentes quod ipsi appetunt, hoc aliis pro magno pollicentur. Sequitur:

uERS. 20. Oculi autem impiorum deficient, et effugium peribit ab eis.---Quod oculorum nomine uis intentionis exprimitur per Euangelium ueritas dicit: »Si oculus tuus simplex fuerit, totum corpus tuum lucidum erit .« Oculi ergo impiorum sunt intentiones in eis carnalium desideriorum. Qui idcirco deficiunt quia eterna negligunt, et sola semper transitoria prestolantur. Carnis uita per momenta deficit, et tamen carnale desiderium crescit. Quorum scilicet oculi tunc superna ultione deficiunt, quia suo iudicio a terrena hic deficere delectatione noluerunt. Hinc Psalmista ait: »In illa die peribunt omnes cogitationes eorum .« A quibus et omne  effugium perit, quia eorum malitia ab animaduersione districti iudicis quo se occultare ualeat, non inuenit. Nam nunc tot hic habent effugia, quot sibi preparant delectamenta. Sed quandoque eis effugium perit, quia eorum mens amissis omnibus se solummodo et iudicem conspicit. Sequitur: Et spes eorum abominatio anime.---Quid hic peccator totis cogitationibus sperat, nisi ut potestate ceteros transeat? Cunctis rerum multiplicitate obsequentibus mirandus innotescat? Bene ergo spes eorum abominatio dicitur anime, quia ea que carnales ambiunt, spiritales quique iudicio rectitudinis aduersantur. Nam quod peccatores uoluptatem estimant, hoc iusti procul dubio penam putant. Ut enim caro mollibus, sic anima duris nutritur. Spes itaque carnalium abominatio  dicitur, quia inde in perpetuum spiritus interit, unde ad tempus caro suauiter uiuit. Sequitur:



CAPUT XII.

uERS. 1, 2. Respondens autem Iob, dixit: Ergo uos estis soli homines, et uobiscum morietur scientia?---Quisquis se preire omnes ratione estimat, quid iste aliud quam solum esse se hominem exsultat? et sepe contingit, ut cum per rumorem mens in altum ducitur, in despectum humanum, et sui admiratione subleuatur. In cogitatione etenim proprii fauoris oritur scientia, sibique de singularitate sapientie blanditur. Qui ergo solum se sapere estimat, quid aliud quam hanc eamdem secum oriri sapientiam putat? Sequitur:

uERS. 3. Et mihi est cor sicut et uobis, nec inferior  uestri sum.---Ut amicorum superbiam beati Iob corrigat, esse se superiorem tacet. Nec preferendo, sed conferendo indicat, quod de se ii qui sibi longe sunt impares discant. Sequitur: Quis enim hec que nostis ignorat? Ac si aperte dicat: Cum cunctis sint nota que dicitis, de doctorum scientia singulariter tumetis? Sequitur:

uERS. 4. Qui deridetur ab amico suo, sicut ego, inuocabit Dominum, et exaudiet eum.---Sepe infirma mens cum de bonis actibus cura humani fauoris excipitur, ad gaudia exteriora deriuatur. Cumque laudis sue uocibus inhiat, quod esse ceperat relinquit. Inde ergo a Deo disiungitur, unde in Deo laudanda uidebatur. Nonnunquam uero recto operi animus  constanter innititur, et tamen humanis irrisionibus urgetur, et eo seipsum robustius in Deo solidat, quo foris non inuenit quo requiescat; fitque Deo tanto proximus, quanto et a gratia humani fauoris alienus. In precem protinus funditur, et pressus exterius ad penetranda que intus sunt mundius loquitur. Que dum compuncta sese in precibus accingit, inde intra se superne exauditioni iungitur. Unde extra se ab humana laude separatur. Notandum uero, quam prouide interponitur sicut ego. Quia sunt nonnulli quos et humane irrisiones deprimunt, et tamen diuinis auribus exaudibiles non sunt. Hinc Elias quibusdam dicebat: »Clamare uoce maiori Deus enim est, et forsitan loquetur, aut in diuersorio est .« Sed illum facit humana derisio  Deo proximum, quem ab humanis prauitatibus uite innocentia seruat alienum. Sequitur: Deridetur enim iusti simplicitas.---Huius mundi sapientia est cor machinationibus tegere, sensum uerbis uelare, que falsa sunt, uera ostendere; que uera, fallacia demonstrare. At contra iustorum sapientia est, nil per ostentationem fingere, sensum uerbis aperire, uera ut sunt, demonstrare, falsa deuitare, gratis bona exhibere, mala libentius tolerare quam facere, nullam de iniuria ultionem querere, pro ueritate contumeliam pati lucrum putare. Sed hec iustorum simplicitas deridetur, quia ab huiusmodi sapientibus puritatis uirtus fatuitas creditur. Omne enim quod innocenter agitur, ab eis procul dubio stultum putatur. Sequitur:

 uERS. 5. Lampas contempta apud cogitationes diuitum.---Quid hoc loco significatur nomine diuitum, nisi elatio superborum? Qui uenturum iudicis aspectum non habent, dum superbis apud se cogitationibus tument. Quoscunque itaque sequentis uite amor non humiliat, hoc in loco sacer sermo diuites appellat, quia in iudicii quique ultione non discrepant, utrum an solis moribus intumescant. Bene itaque iusti simplicitas et lampas esse dicitur, et contempta. Lampas, quia interius lucet: contempta, quia exterius non lucet. Intus ardet flamma caritatis, foris nulla gloria resplendet decoris. Lampas ergo contempta iustus est, quia superbi quique dum pensare bona sequentia nequeunt pene nil estimant quos non uident habere quod amant. Lampas  ergo Dauid per innocentiam fuerat, sed tamen ualde contempta, quia exteriora cernentibus non lucebat. Quid igitur Paulus, nisi contempta lampas apud diuitum congregationes fuit? de quo dicebant: »Epistole graues sunt et fortes, presentia autem corporis infirma, et sermo contemptibilis .« Sequitur: Parata ad tempus statutum.---Statutum quippe contempte lampadis tempus est extremi iudicii predestinatus dies, quo iustus quisque qui nunc despicitur, quanta potestate fulgeat, demonstratur. Tunc enim cum Deo iudices uenient, qui nunc pro Deo iniuste iudicantur. Unde electis suis ueritas dicit. »uos qui secuti estis me, in regeneratione,« et reliqua . MYSTICE  Lampas nobis etiam Redemptor noster exstitit, qui pro redemptione nostra in cruce moriens tenebrosis nostris mentibus lucem per lignum fudit. Hinc scriptum est: »Erat lux uera que illuminat omnem hominem,« et reliqua . Quem tamen apud cogitationes diuitum contemptum uidit Euangelista, cum diceret: »In propria uenit, et sui eum non receperunt .« Et rursum: »Spreuit autem illum Herodes cum exercitu suo, et illusit  .« Que in tempore parata, de quo scriptum est: »Cum accepero tempus, ego iustitias iudicabo .« Lampas ergo que nunc contemnitur, ad statutum tempus uentura preparatur, quia ipse peccata in die ultima iudicat, qui nunc peccantium derisiones portat. Hinc Propheta ait: »Tacui, semper silui, patiens fui, sicut parturiens loquar. .«



LIBER UNDECIMUS.



SEQUITUR CAPUT XII.


uERS. 6. Abundant tabernacula predonum, et audacter prouocant Deum.---Quia plerumque mali eo magis contra Deum superbiunt, quo ab eius largitate et contra meritum ditantur: et qui prouocari, bonis ad meliora debuerunt, donis peiores fiunt. Sed intelligendum est nobis, quomodo predones appellentur, dum protinus addatur: Cum ipse dederit omnia in manibus eorum.---Si enim predones sunt, uiolenter abstulerunt. Et dubium non est, quia uiolentorum non sit adiutor Deus. Quomodo igitur ipse dat, quod hi qui predones sunt nequiter tollunt? Sed sciendum est, quia aliud est quod omnipotens Deus misericorditer tribuit, aliud quod iratus habere sinit. Nam quod peruerse predones faciunt, hoc dispositor  equissimus fieri, nonnisi iuste permittit, ut et is qui rapere sinitur, cecatus mente culpam augeat, et is qui rapinam patitur, iam in eiusdem rapine damno, pro alia quam ante perpetrauit culpa feriatur. Quod tamen intelligi de rebus quoque spiritalibus potest. Nam plerumque nonnulli doctrine dona percipiunt, sed ex eiusdem donis intumescunt, et magni pre ceteris uideri uolunt. Atque omnipotentem Deum prouocare est, de eius donis inter proximos superbire. Qui etiam predones non immerito uocantur, quia dum loquuntur que non faciunt, in usu locutionis sue uerba iustorum tollunt. Sequitur:

uERS. 7, 8. Nimirum interroga iumenta et docebunt te, uolatilia celi et indicabunt tibi: loquere  terre, et respondebit tibi, et narrabunt pisces maris.---Quid per iumenta nisi sensus pigriores? Quid per celi uolatilia, nisi summa atque sublimia sapientes intelligere debemus? De iumentis namque, id est, sensu pigrioribus scriptum est: »Animalia tua inhabitabunt in ea .« Et quia sublimia sapientes in uerbis nostri Redemptoris euolant, scriptum est: »Ita ut uolucres celi ueniant, et habitent in ramis eius .« Quid uero per terram, nisi terrena sapientes? Unde et primo homini celestia deserenti dictum est: »Terra es, et in terram ibis .« Quid per pisces maris nisi curiosos huius seculi debemus accipere? de quibus Psalmista ait: »Pisces maris  qui per ambulant semitas maris .« Qui in magnis rerum inquisitionibus quasi in abditis fluctibus latent. Quid autem cuncta hec inquisita doceant, adiungit dicens:

uERS. 9. Quis ignorat quod omnia hec manus Domini fecerit?---Ac si aperte dicat: Sine sensu tardiores, seu sublimia sapientes sine terrenis actibus deditos, seu huius mundi occupatos inquisitionibus requiras, cuncta hec creatorem omnium Deum fatentur, et de potestate eius concorditer sentiunt, quamuis sub ea non concorditer uiuant. Quod tamen intelligi etiam iuxta solam speciem littere utiliter potest, quia omnis respecta creatura, quasi dat uocem attestationis proprie ipsam quam habet speciem suam, quia dum nostris oculis suas species  ingerunt, se a semetipsis non esse testantur. Eo ipso enim quod creatura sunt, per ostensam speciem Creatori suo quasi uocem confessionis reddunt. Qui quia omnia condidit, qualiter etiam debeant administrari disponit. Sequitur.

uERS. 10. In cuius manu anima omnis uiuentis, et spiritus uniuerse carnis hominis est.---Per manus quippe potestas exprimitur. Anima igitur omnis uiuentis, et spiritus uniuerse carnis hominis, in eius potestate est, a quo est ut ipse prouideat, qualiter sit qui prestat esse, quod non fuit. Potest uero per animam omnis uiuentis iumentorum uita signari. Omnipotens autem Deus iumentorum animam usque ad corporeos sensus uiuificat, hominum uero spiritum, usque ad spiritualem intellectum tendit. In  eius ergo manu est anima omnis uiuentis, et spiritus uniuerse carnis hominis, dum et in illo hoc prestat anime, ut uiuificet carnem, et in isto hoc uiuificat animam, ut ad intelligendam perueniat eternitatem. In sacro autem eloquio spiritus hominis aliquando pro anima ponitur, ut illud: »Inclinato capite emisit spiritum ,« aliquando pro effectu spiritali, sicut scriptum est: »Qui facit angelos suos spiritus .« Hoc autem loco si anima omnis uiuentis ipsa uita corporis signatur, spiritus uniuerse carnis hominis, effectus intelligentie spiritalis exprimitur. Sequitur:

uERS. 11. Nonne auris uerba diiudicat, et fauces comedentis, saporem?---Pene nullum latet, quod  quinque sensus corporis nostri, uidelicet uisus, auditus, gustus, odoratus, et tactus, in omni quod sentiunt atque discernunt, uirtutem discretionis et sensus a cerebro trahunt. Ex istis ergo corporalibus exterioribusque interiora et spiritalia colligenda sunt. Intuendum quippe est quia cum una sit sapientia, alium minus, alium maius inhabitat. Alii hoc, alii illud prestat, et quasi cerebri more, nobismetipsis uelut quibusdam sensibus utitur, ut quamuis ipsa sibimet nunquam sit dissimilis, per nos tamen diuersa et dissimilia operetur semper. Sed in his uerbis beatus Iob etiam de electis ac reprobis aliquid innuere uidetur; quia uerba sapientie que reprobi audiunt, electi non solum audiunt, sed etiam gustant, ut eis in corde sapiat, quod reproborum non mentibus, sed  solummodo auribus sonat. His etiam uerbis beatus Iob, amicorum suorum imperitiam, et eorum qui de doctrina sapientie inflantur, arrogantiam reprobat. Sequitur:

uERS. 12. In antiquis est sapientia, et in multo tempore prudentia.---Illa enim dicta in sapientie radice solidata sunt, que per uiuendi usum etiam actuum experimento conualescunt. Sequitur:

uERS. 13. Apud ipsum est sapientia et fortitudo, ipse habet consilium et intelligentiam.---Hec non incongrue de Unigenito summi Patris accipimus, ut ipsum esse Dei Sapientiam sentiamus. Nam Paulus quoque nostro intellectui attestatur dicens: »Christum Dei uirtutem et Dei sapientiam, quia apud ipsum semper est , »quia« in principio  erat uerbum, et uerbum erat apud Deum, et Deus erat uerbum .« Habet autem Deus consilium et intelligentiam: consilium uidelicet quia disponit sua; intelligentiam, quia cognoscit nostra. Potest quoque consilii nomine ipsa occulta iudicii mota signari, uel quod aliquando tardius delinquentes percutit, non quia iniquorum culpa non conspicitur, sed ut damnationis eorum retinentia, que pro agenda penitentia differtur, quasi tarda ex consilio prodire uideatur. Sequitur:

uERS. 14. Si destruxerit, nemo est qui edificet.---Omnipotens Deus humanum cor destruit cum relinquit; edificat, dum replet. Neque enim humanam mentem debellando destruit, sed recedendo, quia ad perditionem sufficit sibi dimissa. Unde plerumque  fit, ut cum audiens exigentibus culpis omnipotentis Dei gratia non repletur, incassum exterius a predicatore moneatur; quia mutum est os omne quod loquitur, si ille interius in corde non clamet, qui aspirat uerba que audiuntur. Hic Propheta ait: »Nisi Dominus edificauerit domum, in uanum laborant qui edificant eam .« Sequitur: Si incluserit hominem, nemo est qui aperiat.---Quia omnis homo per id quod male agit, quid sibi aliud quam conscientie sue carcerem facit, ut hunc reatus animi premat, etiamsi nemo exterius accuset? Qui cum iudicante Deo in malitie sue cecitate relinquitur, quasi intra semetipsum clauditur ne euadendi locum inueniat, quem inuenire minime meretur. Nam  sepe nonnulli a prauis actibus exire cupiunt, sed quia eorumdem actuum pondere premuntur, in male consuetudinis carcere inclusi, a semetipsis exire non possunt. Quia sicut nemo obsistit largitati uocantis, ita nullus obuiat iustitie relinquentis. Includere itaque est Dei clausis non aperire. Unde et ad Moysem dicitur de Pharaone: »Ego indurabo cor eius .« Sequitur:

uERS. 15. Si continuerit aquas, omnia siccabuntur.---Si aqua scientia predicationis accipitur, ut scriptum est: »Aqua profunda uerba ex ore uiri, et torrens redundans fons sapientie ;« cum aqua continetur cuncta siccantur, quia si scientia predicatorum subtrahitur, eorum qui uiridescere in spe eterna poterant, corda protinus  arefiunt, ut in desperata siccitate remaneant, dum fugitiua diligentes, nesciunt sperare mansura. Potest etiam aque nomine sancti Spiritus gratia designari. Hinc ueritas ait: »Qui credit in me, sicut dicit Scriptura, flumina de uentre eius fluent aque uiue .« Si ergo spiritus gratia ab auditoris mente subtrahitur, arescit protinus qui iam per spem uiridescere in audiente uidebatur. Quod autem non aquam, sed aquas memorat, pluralitatis appellatione, ad septiformem donorum spiritualium gratiam recurrit. Sequitur: Si emiserit eas, subuertent terram.---Sed sancti Spiritus gratia superno munere iuxta uocem predicantis infunditur, statim terra subuertitur, quia peccatricis mentis duritia, ab immobilitatis sue obstinatione permutatur, ut tanto  se postmodum preceptis Dominicis flendo subiiciat, quantum superbiendo prius contra Dominum ceruicem erigebat. Sequitur:

uERS. 16. Apud ipsum est fortitudo et sapientia.---Quia enim omnipotens Deus, pietatis sue mysterio homo factus est, prius mansuetudinis doctrinam protulit, et postmodum in iudicio quante sit fortitudinis ostendit; recte superius sapientia ante fortitudinem memoratur, cum de Patris Unigenito dicitur: »Apud ipsum est sapientia et fortitudo .« Quia uero ad iudicandum ueniens, in terrore sue uirtutis apparebit, et repulsis reprobis, electis suis in regno perpetuo qualiter sit sapientia Patris indicauit; recte in subsequenti sententia apud ipsum esse prius fortitudo, et post, sapientia dicitur. Sequitur:  Ipse nouit et decipientem et eum qui decipitur.---De iniquis quidem Dominus dicturus est: »Discedite a me, quia nescio uos .« Sed quia scire Dei aliquando cognoscere dicitur, aliquando approbare, et scit iniquum, quia cognoscendo iudicat. Neque enim iniquum quempiam iudicasset, si nequaquam cognosceret. Et tamen iniquum nescit, quia eius facta non approbat. Et nouit ergo quia deprehendit, et nouit, quia non approbat. Nouit etenim decipientem, quia plerumque anteriora eius mala conspicit, et hunc iusto iudicio cadere etiam in alia peccata permittit. Scriptum est: »Qui nocet noceat adhuc, et qui in sordibus est, sordescat adhuc .« Nouit quoque  et eum qui decipitur, quia sepe committunt homines mala que sciunt, et idcirco permittuntur decipi, ut cadant in mala etiam que nesciunt. Quod tamen deceptis aliquando ad purgationem, aliquando ad ultionis initium fieri solet. Sequitur:

uERS. 17. Adducit consiliarios in stultum finem.---Adducit autem consiliarios in stultum finem, cum etiam bonum quodlibet non bona intentione faciunt, sed ad temporalis muneris retributionem tendunt. Recte etiam consiliarios predicatores accipimus, qui suis auditoribus consilium uite prebent. Sed cum predicator quisque ideo eterna predicat, ut temporalia lucra consequatur, profecto in stultum finem deducitur, quia illo per laborem tendit, unde per mentis rectitudinem fugere debuit. Sequitur:  Et iudices stuporem.---Omnes enim qui in examinandis aliorum moribus presunt, recte iudices uocantur. Sed cum is qui preest subiectorum uitam nequaquam sollicite discutit, neque qualiter corrigat agnoscit, in stuporem iudex deductus est, quia qui iudicare mala acta debuit, nequaquam ea que iudicanda sunt, deprehendit. Sequitur:

uERS. 18. Balteum regum dissoluit, et precingit fune renes eorum.---Quid in fune accipitur, nisi peccatum, sicut in Salomone dicitur: »Iniquitates sue capiunt impium, et funibus peccatorum suorum constringitur .« In renibus autem carnis delectatio accipitur. Regum itaque balteum dissoluit, quando in his qui bene regere sua membra uidebantur, propter elationis culpam, castitatis in eis  cingulum destruit, ut eorum membris delectatio peccati dominetur. Sequitur:

uERS. 19. Ducit sacerdotes ingloriosos, et optimates supplantat.---Magna sacerdotis gloria est, rectitudo subditorum. Unde bene egregius predicator discipulis dicit: »Que est nostra spes, et gaudium aut corona glorie. Nonne uos ante Dominum?«  Sed cum sacerdotes uitam discipulorum negligunt, et nullum de eorum prouectibus ante Deum fructum ferunt, quid aliud quam ingloriosi ducuntur? Quia ante districtum iudicem nimirum gloriam tunc non inueniunt, quam modo in subditorum suorum moribus predicationis studio non exquirunt. Sequitur: Et optimates supplantat.---Quia cum mentem regentium iusto iudicio deserit  hec, internum retributionis premium non requirit, et in eo supplantatur quod fallitur, ut pro eterna gloria, de principatu temporali gratuletur. Sequitur:

uERS. 20. Commutans labium ueracium, et doctrinam senum auferens.---Cum sacerdos non agit bona que loquitur, ei etiam sermo subtrahitur, ne loqui audeat quod non operatur, sicut per Prophetam dicitur: »Peccatori autem dixit Deus: Quare tu enarras iustitias meas, et assumis testamentum meum per os tuum?«  Et plerumque doctor qui docere audet quod negligit agere, cum desierit bona loqui que operari contempsit, docere incipit subdito praua que agit. Commutat ergo labium ueracium, quia hi qui prius celestia predicando ueraces  erant, dum temporalia diligentes ad terrena corruunt labium ueracium commutatur, et senum doctrina tollitur, quia diligentes temporalia . . . . . suorum precepta sequuntur ut locum regiminis quasi ad fructum uoluptatis teneant, non ad usum laboris. Quod tamen apertius de Iudeis ualet intelligi, qui ante incarnationem Domini ueraces fuerunt, quia hunc uenturum esse crediderunt atque nuntiauerunt. Sed postquam in carne apparuit, hunc esse negauerunt. Labium itaque ueracium mutatum est, quia quem uenturum dixerant, negauerunt presentem, et doctrina senum ablata est, quia nequaquam ea credendo secuti sunt, que patres suos meminerunt predixisse. Sin uero senes eosdem quoque Iudeos accipimus, qui suadente perfidia, ueritatis uerbo  contraire conati sunt; doctrina senum ablata est, postquam hanc Ecclesia ex gentibus uidelicet iuuencula accepit, que per Psalmistam dicit: »Super senes intellexi .« Sequitur:

uERS. 21. Effundens despectionem super principes, et eos qui oppressi fuerant releuans.---Cum enim Iudeorum populus in legis mandato permaneret, et cuncta gentilitas nulla Dei precepta cognosceret, et illi per fidem principari uidebantur, et isti in profundo pressi iacuerant per infidelitatem. Sed cum incarnationis Dominice mysterium Iudea negauit, gentilitas credidit, et principes in despectionem ceciderunt, et hi qui oppressi in culpa perfidie fuerant, in uere fidei libertate leuati sunt. Aliter: Principes etenim non immerito uocantur qui suis semper  cogitationibus principantur, omnesque stultos motus potestate sapientie comprimunt. Sed sepe contingit, ut in occulto animus de ipsa sua sapientia in elationis fastu subleuetur, et sub eis uitiis corruat, de quibus se uictorem fuisse gaudebat. Sed nonnunquam hi qui in uitiis iacere uidentur, ad penitentie lamenta currunt, seque contra culpas, quibus subiacebant, erigunt; et sub se postmodum carnis sue motus deprimunt, a quibus ante premebantur. Sequitur:

uERS. 22. Qui reuelat profunda de tenebris, et producit in lucem umbram mortis.---Cum enim quoque mystica de occultis prophetarum uerbis a credentibus agnoscuntur, quid aliud quam profunda de tenebris reuelantur? Hinc Dominus ait: »Que dico  uobis in tenebris, dicite in lumine .« Umbra autem mortis erat legis duritia, que unumquemque peccantem morte corporis punire sanciebat. Sed postquam Redemptor noster asperitatem legalis sanctionis per mansuetudinem temperauit, non iam pro culpa mortem carnis inferni constituit, sed mors quantum timenda esset indicauit. In luce procul dubio umbram mortis produxit. Ista etenim mors in qua caro separatur ab anima; umbra illius mortis est, in qua anima separatur a Deo. In luce ergo umbra mortis producitur, cum intellecta morte spiritus mors carnis minime timetur. Aliter: Profunda enim de tenebris Dominus reuelat, quando aperta sententia ex occultis suis consiliis iudicat, ut  de unoquoque que sentiat ostendat. Quia enim uidet nunc Creator omnia, et ipse in consiliis non uidetur, recte de illo per Psalmistam dicitur: »Posuit tenebras latibulum suum .« Umbra enim mortis est praua operatio, que de imitatione antiqui hostis quasi de corporis lineamentis exprimitur. De quo etiam sub cuiusdam significatione dicitur: »Et nomen illi mors .« Et plerumque eius maligna cogitatio mentes hominum latet, atque per hoc quod nescitur amplius preualet. Umbra ergo in lucem producitur, dum sanctorum mentibus maligna operatio antiqui hostis ut destrui possit aperitur. Sequitur:

uERS. 23. Qui multiplicat gentes, et perdit eas, et subuersas in integrum restituit.---Intelligi fortasse  ualet, quoniam gentes Dominus multiplicat et perdit, quia nascuntur quotidie morituri. Et subuersas in integrum restituet, quia resurgunt qui fuerunt mortui. Quod tamen melius accipimus, si hoc, qualiter in earum mente agitur, sentiamus. Multiplicat enim gentes et perdit, quia eas et per fecunditatem sobolis extendit, et tamen in propria infidelitate derelinquit. Sed subuersas in integrum restituet, quia quas in infidelitatis casu reliquerat quandoque ad fidei statum reducet. Sequitur:

uERS. 24. Qui immutat cor principum populi terre, et decipit eos ut frustra incedant per inuicem.---Cor enim principum terre immutatum est, cum in Iudea summi sacerdotes et seniores populi illi suo consilio conabantur obsistere, quem prius uenturum  esse predicabant. Cumque eius nomen persequendo molirentur exstinguere, decepti sua malitia incedere per inuicem frustra conabantur. Sequitur:

uERS. 25. Palpabunt quasi in tenebris, et non in luce.---Qui enim inter tot miracula aperta trepidat, quasi in tenebris palpat, quia quod tangit non uidet. Omnis uero qui errat, nunc huc, nunc illuc ducitur; et quia aliquando ostendebant credere cum dicerent: »Nisi hic esset a Deo, non poterat facere quidquam .« Aliquando uero hanc a Deo esse denegabant, cum despicientes dicerent: »Nonne hic est fabri filius? Nonne mater eius dicitur Maria, et fratres eius Iacobus et Ioseph, et Simon et Iudas, et sorores eius nonne apud nos sunt?«  Sequitur: Et errare eos faciet  quasi ebrios.---uidebant quippe eum et suscitare mortuos, et tamen esse mortalem, quia non crederent Deum, quem conspiciebant suscitare mortuum? Sed rursum cum hunc mortalem conspicerent, despiciebant credere hunc immortalem esse Deum. Per hoc ergo quod omnipotens Deus talem se eorum oculis exhibuit, qui possit et diuina ostendere et humana pati, errare eos quasi ebrios facit, ut eorum superbia, que incarnationis eius mysterium despicere maluit quam sequi, et contra humanitatem eius se extolleret, inter lucentem diuinitatis eius potentiam miraretur. Que cuncta quia beatus Iob oculis presentia per prophetie spiritum facta sunt, recte sequitur:



CAPUT XIII.


uERS. 1. Ecce omnia hec uidit oculus meus, et audiuit auris mea.---In illo enim ea que secutura erant uidebat assistentia, cui nec futura ueniunt, nec preterita discedunt, sed cuncta simul ante oculos eius assistunt. Sed utilitatem dicta non habent, si intellectu carent. Sequitur: Et intellexi per singula.---Cum enim aliquid ostenditur uel auditur, si intellectus non tribuitur, prophetia minime est. uidit namque Pharao per somnium que erant Aegypto uentura . Sed quia nequiuit intelligere quod uidit, propheta scilicet non fuit. Aspexit Balthasar rex articulum manus scribentis in pariete , sed propheta non fuit, quia intellectum rei quam uiderat non accepit. Ut igitur beatus  Iob prophetie spiritum se habere testetur, non solum audisse et uidisse, sed etiam intellexisse se omnia asserit. Sequitur:

uERS. 2. Secundum scientiam uestram et ego noui, nec inferior uestri sum.---Quibus uidelicet dictis innotuit quante humilitatis fuit, qui se eis inferiorem negat, quorum uitam sancte uiuendo longe transcenderat. Nam et secundum eorum scientiam se nosse confirmat, qui sciendo celestia eorum terrenas cogitationes per prophetie spiritum transibat. Sequitur:

uERS. 3. Sed tamen cum Omnipotente loquar, et disputare cum Deo cupio.---Cum Omnipotente loquimur, dum eius misericordiam deprecamur. Cum eo uero disputamus, dum nos illius coniungentes  iustitie, facta nostra subtili indagatione discutimus. uel certe cum Deo disputare est eum qui hic eius preceptis paruit, cum illo postmodum ad iudicandos populos iudicem uenire, sicut cuncta relinquentibus predicatoribus dicitur: »uos qui secuti estis me, in regeneratione cum sederit filius hominis in sede maiestatis sue, sedebitis et uos super duodecim thronos, iudicantes duodecim tribus Isrel .« Loqui ergo ad orationem, disputare ad iudicium pertinet. uir igitur sanctus modo ad Omnipotentem loquitur, ut cum Omnipotente postmodum disputet. Quia ille cum Deo postmodum iudex uenit, qui hic ei modo in prece familiaris exstiterit. Sequitur:

 uERS. 4. Prius uos ostendens fabricatores mendacii, et cultores peruersorum dogmatum.---Liquet enim quia catholicorum figuram non teneant, qui cultores peruersorum dogmatum uocantur. Qua in re hoc quoque oportet intendi, quod mendacii fabricatores dicuntur. Sicut enim paries edificatur lapidibus, ita mendacium sermonibus fabricatur. Sequitur:

uERS. 5. Atque utinam taceretis, ut putaremini esse sapientes.---Sicut clausa ianua in domo que intus membra lateant, ignoratur, sic plerumque stultus si tacuerit, utrum stultus an sapiens sit, absconditur, si tamen nulla alia opera prodeant, que sensum etiam tacentis loquantur. Unde per Salomonem dicitur:  »Stultus, si tacuerit, sapiens putabitur .« Sequitur:

uERS. 6. Audite ergo correptiones meas, et iudicium labiorum meorum attendite.---Bene autem prius correptionem, et postmodum iudicium intulit, quia nisi per correptionem prius tumor stulti deprimatur, nequaquam intelligentia iudicium iusti cognoscitur. Sequitur:

uERS. 7. Nunquid Deus indiget uestro mendacio, ut pro illo loquamini dolos?---Deus mendacio non eget, quia ueritas fulciri non querit auxilio falsitatis. Heretici autem quia que praue de Deo intelligunt, ex ueritate tueri non possunt, quasi ad probandum radium luminis falsitatis requirunt. Sequitur:

 uERS. 8. Nunquid faciem eius accipitis, et pro Deo iudicare nitimini?---Stulti cum prudentium facta conspiciunt, hec eis omnia esse reprehensibilia uidentur, sueque imperitie atque infirmitatis obliti, tanto intentius de alienis iudicant, quanto profundius sua ignorant. At contra iusti, et cum prauorum facta redarguunt, semper sue infirmitatis conscii, eos, etsi exterius seuiendo tamen interius compatiendo, reprehendunt; quia illius solius est peccata hominum sine compassione discutere, qui ex nature sue omnipotentia ignorat peccare. Quia igitur amici beati Iob ita eius facta reprehenderant, ac si in se ipsi reprehensibile nichil haberent. Sequitur:

uERS. 9. Aut placebit ei quem celare nil potest? aut decipietur ut homo uestris fraudulentiis?---Fraudem  Deo heretici exhibent, qui ea astruunt, que nequaquam ipsi pro quo loquuntur, placent; eumque dum quasi defendere nituntur, offendunt dum in aduersitate eius corruunt, cui uidentur ex predicatione famulari. Unde et per Psalmistam dicitur: »Ut destruas inimicum et ultorem .« Quia autem latere Deum nil potest, hoc in eis iudicat, quod intus sentiunt, non quod famulari foris uidentur. Sequitur:

uERS. 10. Ipse uos arguet, quoniam in abscondito faciem eius accipitis.---Sunt namque nonnulli qui et ueritatem in corde sentiunt, et tamen que falsa sunt de Deo foris loquuntur. Ne enim uinci uideantur, et cognoscunt ueritatem interius, et tamen hanc interius [exterius] impugnant. Ac si ergo diceret:  Tanto magis de falsitate apud eum estis reprehensibiles, quanto et apud uosmetipsos quod uerum est, uidetis. Et sunt nonnulli qui quando ad mentem redeunt, Dei iustitiam et rectitudinem contemplantur, et orando et flendo contremiscunt: sed postquam contemplatio transierit, sic audaces ad iniquitatem redeunt, ac si post dorsum eius positi, ad iustitiam eius lumine uideantur. Hi itaque apud se in abscondito quasi corporaliter uidentem accipiunt faciem Dei. Sequitur:

uERS. 11. Statim ut se commouerit turbabit uos, et terror eius irruet super uos.---Cum sit nature incommutabilis Omnipotens, in ira iudicii perturbabilis non est. Sed humano uerbo motus Dei dicitur ipsa  rectitudinis eius districtio, qua humana prauitas feritur. Iusti autem uiri ante Deum metuunt, quam eius ira contra eos moueatur, et ne commotum sentiant, tranquillum timent. At contra peruersi tunc iam feriri pertimescunt, cum feriuntur, eosque tunc terror eius a somno sui temporis exsuscitat, cum uindicta perturbat. Unde per prophetam dicitur: »Et tanto sola uexatio intellectum dabit auditui .« Sequitur:

uERS. 12. Memoria uestra comparabitur cineri.---Omnes qui cogitatione terrena huic seculo conformantur, per omne quod agunt, huic mundo relinquere sui memoriam conantur. Alii bellorum titulis, alii altis edificiorum menibus. Aura enim cinerem spargit, sicut scriptum est: »Non sic impii, non sic,  sed tanquam puluis quem proiicit uentus a facie terre .« Recte ergo stultorum memoriam cineri comparat, quia illic ponitur, ubi ab aura rapitur. Sequitur: Et redigentur in lutum ceruices uestre.---Sicut per oculum uisus, sic per ceruicem solet superbia designari. Ceruix itaque in lutum redigitur, cum superbus quisque humiliatur in morte, et elata caro tabescit in putredine. Intueamur enim qualia in sepulcris iacent diuitum cadauera. Sequitur:

uERS. 13. Tacete paulisper, ut loquar quodcunque mihi mens suggesserit.---Sensum carnis locutos indicat. Quos idcirco silentium restringit, ut ea que illi mens suggesserit dicat. Ac si aperte dicat. Non ego carnaliter, sed spiritaliter loquor, quia per sensum  spiritus audio, que per ministerium corporis profero. Sequitur.

uERS. 14. Quare lacero carnes meas dentibus meis?---In Scriptura sacra dentes aliquando sancti predicatores accipi solent, ut illud: »Dentes tui, sicut greges tonsarum, que ascenderunt de lauacro .« Aliquando interni accipi sensus solent, ut illud Ieremie: »Fregit ad numerum dentes meos .« Hoc igitur loco, quia dentes internos sensus accipimus, qui singula que cogitant, quasi mandunt et comminuunt, atque ad uentrem memorie transmittunt, considerare magnopere quid agere iusti soleant, debemus; qui plerumque si qua in se quamlibet leuiter carnalia esse deprehendunt, hec internis sensibus retractantes,  uehementer in semetipsis insequuntur, afflictione se conterunt, magnisque cruciatibus uel minima in se praua diiudicant, atque hec per penitentiam damnant. Quod idcirco agunt, ut in conspectu eterni iudicis et ipsi inueniri, in quantum possibile est, irreprehensibiles debeant, et hi qui eos sic se iudicare conspiciunt, emendare semetipsos a culpis grauioribus inardescant. Sequitur: Et animam meam porto in manibus meis.---Animam in manibus portare est intentionem cordis in operatione ostendere. Ac si igitur contra amicos suos beatus Iob dicat: Quare lacero carnes meas dentibus meis, et animam meam porto in manibus meis? Id est cur uel me districte coram hominibus diiudico, uel quid  appetam in opere ostendo, si utilitate proximorum, nec mala diiudicando, nec bona ostendendo proficio? Sequitur:

uERS. 15. Etiam si occiderit me, sperabo in ipso.---Nunquam est patientie uirtus in prosperis. Ille autem uere est patiens, qui et diuersis atteritur, et tamen ab spei sue rectitudine non incuruatur. De reprobi namque sensu scriptum est: »Confitebitur tibi, cum benefeceris ei .« Sequitur:

uERS. 16. uerumtamen uias meas in conspectu eius arguam, et ipse erit Saluator meus.---Cum Paulus apostolus dicat: »Si nosmetipsos iudicaremus, non utique diiudicaremur .« Eo tunc Dominus Saluator inuenitur facilius, quo nunc pro timore  Domini peccatum nostrum a nobismetipsis plus redarguitur. Sequitur: Non enim ueniet in conspectu eius omnis hypocrita.---Sciendum quippe est quod duobus modis in conspectu Domini uenimus. Unum quidem quod hic peccata subtiliter perpendentes in eius non conspectu ponimus, et fiendo diiudicamus. Nam quoties conditoris nostri potentiam ad sensum reducimus, toties in conspectu eius stamus. Unde recte quoque per uirum Dei Eliam dicitur: »uiuit Dominus Deus Isrel, in cuius conspectu sto .« Alio quoque modo in conspectu Domini uenimus, cum in extremo iudicio ante tribunal eius assistimus. Hypocrita igitur per examen ultimum ante conspectum iudicis ueuit. Sed quia modo culpas suas considerare et deflere  dissimulat, in conspectu Domini uenire recusat. Sequitur:

uERS. 17. Audite sermonem meum, et enigmata percipite auribus uestris.---Per hoc quod enigmata nominat, figuratas se habere locutiones demonstrat. Unde apte quoque uoce fidelis populi subditur:

uERS. 18. Si fuero iudicatus, scio quia iustus inueniar.---Quod ab eiusdem beati Iob persona non discrepat, quando hoc ipse foris de semetipso loquitur, quod de illo ueritas hosti eius interius dixerat: »uidisti seruum meum Iob, quod non sit ei similis super terram?«  Sed in his uerbis questio est. Inferius enim dicit: Signasti quasi in sacculo delicta mea. Neque enim simul conuenire queunt,  peccata et iustitia. Sed sanctus uir sibi iniquitatem tribuens, et omnipotenti Deo purgationem suam, et peccatorem se cognoscit ex se, et iustum se factum non ignorat ex munere. Sequitur:

uERS. 19. Quis est qui iudicetur mecum? ueniat.---Sancti uiri ita se in operibus suis Deo auctore custodiunt, ut omnino unde accusantur exterius non inueniatur. Sequitur:

uERS. 20. Quare tacens consumor?---Tacens enim consumitur, qui de stulta se cogitatione reprehendens, apud semetipsum dente conscientie mordetur. Ac si aperte dicat: Sicut uixi ut accusatorem exterius nullum timerem, utinam sic uixissem ut intra memetipsum accusatricem conscientiam non haberem?  Tacens enim consumitur, qui intus in re inuenit, unde irascatur. Sequitur: Duo tantum ne facias mihi, et tunc a facie tua non abscondar.---Hoc loco quid Dei faciem, nisi animaduersionem debeamus accipere? in qua dum peccata respicit, punit. A qua uidelicet nullus etiam iustus absconditur, si duo que postulat non amoueantur. Sequitur:

uERS. 21. Manum tuam longe fac a me, et formido tua non me terreat.---In quibus uidelicet duobus, quid aliud prophetie uocem, quam tempus gratie et redemptionis inquirit? Lex namque sub percussionis ultione populum tenuit, ut quisquis sub illa peccaret, protinus morte puniretur. Nec enim plebs Isrelitica ex amore Domino, sed ex timore seruiebat. Nunquam uero impleri iustitia per  timorem potest, quia iuxta Ioannis uocem: »Perfecta caritas foras mittit timorem .« Ac si ergo diceret: Percussionis duritiam remoue, formidinis pondus tolle, sed et irradiante gratia dilectionis spiritum securitatis infunde, quia si longe a percussione et formidine non fuero, scio quia a districtione tui examinis non abscondor; quoniam in conspectu tuo iustus esse non ualet, qui tibi non per dilectionem, sed per formidinem seruit. Sequitur:

uERS. 22. uoca me, et respondebo tibi, aut certe loquar, et tu responde mihi.---Dum humanis oculis per assumptam carnem Redemptor noster apparuit, sua peccata hominibus aperuit, que et perpetrabant, et nesciebant. Aliter: uocare Dei est, nos amando  et eligendo respicere. Respondere autem nostrum est, amori illius bonis operibus parere. Ubi apte subditur. Aut certe loquar, et tu responde mihi. Loquimur namque, cum eius faciem per desiderium postulamus. Respondit autem Deus loquentibus, cum nobis se amantibus apparet. Sequitur:

uERS. 23. Quantas habeo iniquitates et peccata, scelera mea et delicta ostende mihi.---Iste in hac uita iustorum labor est, ut semetipsos inueniant, et inuenientes flendo et corrigendo, ad meliora perducant. Et quamuis inter iniquitatem atque peccatum nichil distare perhibeat Ioannes apostolus, qui ait: »Iniquitas peccatum est .« Ipso tamen usu loquendi, plus iniquitas quam peccatum sonat, et omnis se homo libere peccatorem fatetur, iniquum  uero nonnunquam erubescit dicere. Inter scelera uero et delicta hoc distat, quod scelus etiam pondus peccati transit, quia cum offerri sacrificium per legem iubetur nimirum precipitur sicut pro peccato, ita etiam pro delicto. Et scelus nonnunquam in opere est, delictum uero plerumque in sola cogitatione. Sequitur:

uERS. 24. Cur faciem tuam abscondis, et arbitraris me inimicum tuum?---Humanum genus contemplationem intime lucis habuit in paradiso Sed sibimetipsi placens, quo a se recessit, lumen conditoris perdidit, eiusque faciem ad ligna paradisi fugit; quia post culpam uidere metuebat, quem amare consueuerat. Sed ecce post culpam uenit in penam, ex  pena autem ad amorem redit, quia quisquis fugerit, culpe fructus inuenit, atque illam faciem quam timuit in culpa, excitatus requirit ex pena, ut iam caliginem cecitatis sue fugiat, atque hoc ipsum quod auctorem suum non uidet, grauiter perhorrescat. Sequitur:

uERS. 25. Contra folium quod uento rapitur ostendis potentiam tuam, et stipulam siccam persequeris?---Quid est homo nisi folium? Qui uidelicet in paradiso ab arbore cecidit, quid est nisi folium? Qui tentationis uento rapitur, et desideriorum flatibus leuatur. Mens quippe humana quot tentationes patitur, quasi tot flatibus, motibus mouetur. Bene autem post folium, etiam stipula appellatur homo. Qui enim arbor fuit in conditione, folium a semetipso factus est in  tentatione, sed post stipula apparuit in deiectione. Quia enim de alto cecidit, folium; quia uero per carnem terre proximus fuit, etiam cum stare uidebatur, stipula esse memoratur. Sed quia uiriditatem intimi amoris perdidit, iam stipula sicca est. Ac si aperte deploret dicens: Cur tanta rectitudine impetis eum, quem sic infirmum esse in tentatione cognoscis? Sequitur:

uERS. 26. Scribis contra me amaritudines---Quia omne quod loquimur transit; quod uero scribimus, manet. Deus non loqui, sed scribere amaritudines dicitur, cum diu super nos eius flagella perdurant. Semel quippe peccanti homini dictum est: »Terra es, et in terram ibis .« Que in paradiso, data de morte carnis nostre sententia, ab ipso  initio generis humani usque in finem seculi non mutatur. »Quis est enim homo qui uiuit, et non uidebit mortem ?« Sequitur: Et consumere me uis peccatis adolescentie mee.---Ecce uir iustus, quia in iuuentute sua se peccasse non inuenit, adolescentie facta pertimescit. uel certe quia prima etas apta bonis actibus adolescentia est, et iusti uiri cum magna mentis maturitate proficiunt, nonnunquam ad memoriam actionum suarum initium reducant, seque tantum de suis primordiis reprehendunt, quantum ex grauitate mentis altius profecerunt; quia eo indiscretos se fuisse inueniunt, quo discretionis arcem plenius postmodum consequuntur; recte nunc per sancti uiri uocem adolescentie peccata formidantur. Sequitur:

 uERS. 27. Posuisti in neruo pedem meum, et obseruasti omnes semitas meas, et uestigia pedum meorum considerasti.---In neruo Deus pedem hominis posuit, quia prauitatem illius sorti districtionis sue sententia ligauit. Cuius omnes semitas obseruat, quia subtiliter singula eius queque diiudicat. Semita enim angustior esse solet quam uia. Quia autem uias actiones, non immerito semitas actionum cogitationes accipimus; Deus itaque omnes semitas obseruat, quia in singulis quibusque nostris, et cogitationes pensat, et uestigia pedum considerat, quia intentiones nostrorum operum quam recte ponantur, ne et hoc quod bonum agitur, non recto desiderio, agatur. Possunt quoque per pedum uestigia, quedam male acta  designari. Nam pes in corpore est, uestigium in uia; et plerumque dum quedam praue agimus, intuentibus hoc fratribus exemplum malum prebemus. Et quia inflexu, extra uiam pedibus sequentibus, uestigia distorta relinquimus dum per nostra opera ad scandalum aliena amena corda prouocamus. Que tamen cuncta omnipotens Deus subtiliter examinat, atque in iudicio singula recompensat. Sed quando homo, qui carnis sue infirmitate constringitur, contra cuncta ualeat subtiliter assurgere atque inconcussa cogitatione rectitudinem tenere? Sequitur?

uERS. 28. Qui quasi putredo consumendus sum et quasi uestimentum quod comeditur a tinea.---Sicut enim uestimentum de se exorta tinea comeditur, ita homo in semetipso putredinem habet de qua consumatur,  atque hoc est unde consumitur, ut non sit. Aliter: Homo enim quasi putredo consumitur, dum carnis sue corruptione contritus, cui quia immunda tentatio, non aliunde, sed a semetipso nascitur, more tinee carnem tentatio, quasi uestem de qua exit, consumit. Sequitur:



CAPUT XIu.

uERS. 1. Homo natus de muliere, breui uiuens tempore, repletur multis miseriis.---In sacro eloquio mulier aut pro sexu ponitur, aut pro infirmitate. Pro sexu quippe sicut scriptum est: »Misit Deus Filium suum natum ex muliere, factum sub lege .« Pro infirmitate uero, sicut per quemdam sapientem dicitur: »Melior iniquitas uiri, quam benefaciens mulier .« Hoc igitur  loco, mulieris nomine, quid nisi infirmitas designatur, cum dicitur. Homo natus de muliere? Ac si apertius dicatur: Quid in se habet fortitudinis, qui natus est de infirmitate? Ecce uiri sancti uocibus pena hominibus breuiter est expressa, qui et angustatur ad uitam, et dilatatur ad miseriam. Si enim subtiliter consideretur omne quod hic agitur, pena miserie est. Ipsi etenim corruptioni carnis seruire ad necessaria atque concessa miseria est. Sequitur:

uERS. 2. Qui quasi flos egreditur, et conteritur, et fugit uelut umbra, et nunquam in eodem statu permanet.---Quasi flos enim egreditur, quia nitet in carne, sed conteritur, quia redigitur in putredinem. Quid enim sunt nati homines in mundo, nisi quidam flores in campo? Unde Isaias ait: »Omnis caro  fenum, et omnis gloria eius, sicut flos agri .« Homo etenim more floris procedit ex occulto et subito apparet in publico; qui statim ex publico per mortem retrahitur ad occultum. Queri enim potest, cur uite hominis cursum umbre potius quam soli comparat, nisi quia amisso amore conditoris, calorem cordis perdidit, et in solo iniquitatis sue frigore remansit. Quia iuxta ueritatis uocem: »Abundauit iniquitas et refrigescit caritas multorum .« Qui igitur in amore Dei calorem cordis non habet, nec tamen uitam quam diligit, tenet, scilicet uelut umbra fugit. Unde recte quoque de illo scriptum est: Quia secutus est umbram. Bene autem dicitur: Et nunquam in eodem statu permanet, quia  dum infantia ad pueritiam, pueritia ad adolescentiam, adolescentia ad iuuentutem, iuuentus ad senectutem, senectus transit ad mortem, in cursu uite presentis ipsis suis augmentis ad detrimenta impellitur. Sequitur:

uERS. 3. Et dignum aucis super huiuscemodi aperire oculos tuos, et adducere tecum in iudicium?---Considerauit quippe superius et omnipotentis Dei potentiam, et infirmitatem suam deduxit ante oculos. Se et Dominum pensauit, quis cum quo ad iudicium ueniat. uidit hinc hominem, inde Conditorem, id est puluerem et Deum. Et recte ait: Et dignum ducis  super huiuscemodi aperire oculos tuos? Sequitur:

uERS. 4. Quis potest facere mundum de immundo conceptum semine? Nonne tu qui solus es? Ipse,---qui per se solus est mundus, mundare preualet immunda. Homo enim in corruptibili carne uiuens, habet tentationum immunditias impressas in semetipso, quia nimirum eas traxit ab origine. Ipsa quippe propter delectationem carnis eius conceptio immunditia est. Unde Psalmista ait: »Ecce enim in iniquitatibus conceptus sum, et in delictis peperit me mater mea .«



LIBER DUODECIMUS.


 uERS. 5. Breues dies hominis sunt, numerus mensium eius apud te est.---Hoc etenim apud nos uelut non esse considerat, quanta uelocitate transcurrit. Quia uero omnipotenti Deo etiam labentia instant, apud eum esse numerum mensium nostrorum perhibet. uel certe in diebus breuitas temporis, in mensibus uero quasi multiplicata dierum spatia designantur. Nobis uero dies breues sunt. Sed quia uita nostra ostenditur apud Deum, numerum mensium nostrorum esse memoratur. Unde et per Salomonem dicitur: »Longitudo dierum in dextera illius .« Sequitur: Constituisti terminos eius, qui preteriri non poterunt.---Nulla que in hoc mundo hominibus fiunt, absque omnipotentis Dei consilio occulto ueniunt. Nam cuncta Deus secutura presciens,  ante secula decreuit, qualiter per secula disponantur. Statutum quippe iam homini est, quantum hunc mundi prosperitas sequatur, uel quantum aduersitas feriat, ne electos eius aut immoderata prosperitas eleuet, aut nimia aduersitas grauet. Quod tamen intelligi etiam iuxta spiritum ualet, quia nonnunquam in uirtutibus proficere conamur, et quedam dona percipimus, a quibusdam uero repulsi in imis iacemus. Nemo enim est qui tantum uirtutes apprehendat, quantum desiderat, quia omnipotens Deus interiora discernens ipsis spiritualibus profectibus modum ponit, ut ex hoc homo quod apprehendere conatur, et non ualet, in illis se non eleuet que ualet. Sequitur.

uERS. 6. Recede paululum ab eo, ut requiescat,  donec optata ueniat, sicut mercenarii dies eius.---Hoc loco recede dicitur, uim flagelli amoue. Quis enim ualet Deo recedente quiescere, cum ipse solus sit requies? Et a quo quisque quanto longe fuerit, fit tanto et inquietus. Itaque sic recede ab eo dicitur, ut intelligas feriendo. Mercenarius quanto longe est a fine operis, tanto et a retributione mercedis. Ita uir quisque sanctus in hac uita positus, dum longe se ab exitu uite presentis conspicit, longe se esse ab eternis gaudiis gemit. Sequitur

 uERS. 7. Lignum habet spem; si precisum fuerit rursum uirescit, et rami eius pullulant.---In Scriptura etenim sacra ligni nomine aliquando crux intelligitur, ut illud: »Mittamus lignum in panem eius .« Aliquando autem uir iustus aut etiam iniustus, ut illud prophete: »Ego Dominus humiliaui lignum sublime, exaltaui lignum humile .« Aliquando autem incarnata Dei Sapientia figuratur, ut illud: »Lignum uite est his qui apprehenderint eam .« Hoc ita loco cum lignum prefertur homini, quid homo, nisi carnalis quisque accipitur? Et quid ligni nomine, nisi iusti uniuscuiusque uita signatur? Lignum etenim habet spem, si precisum fuerit, rursum uirescit. Quia cum in morte passionis pro ueritate afficitur,  in eterne uite uiriditate recuperatur, et qui hic uirebat per fidem, illic uirescit per speciem. Et rami eius pullulant. Quia plerumque ex passione iusti fideles quoque ad amorem celestis patrie multiplicantur, et uiriditatem uite spiritalis accipiunt, dum hunc pro Deo fortiter egisse gratulantur. Sequitur:

uERS. 8, 9. Si senuerit in terra radix eius, et in puluere mortuus fuerit truncus illius: ad odorem aque germinabit, et faciet comam quasi cum primum plantatum est.---Quid radix iusti, nisi sancta predicatio, quia ab ipsa oritur, et in ipsa subsistit? Et quid terre uel pulueris nomine, nisi peccator accipitur? Iusti igitur radix in terra senescit, et in puluere truncus emoritur, quia corda prauorum eius  predicatio despecta, cunctis uiribus effeta creditur. Et in puluere truncus emoritur, quia inter manus persequentium corpus illius examinatur. Ad odorem aque germinat, quia per afflatum sancti Spiritus in electorum cordibus exemplo sui operis germen uirtutis facit. Succisor trunco, comam facere est, exstincto corporaliter iusto, ipso sue passionis exemplo, multorum corda excitare, et ex fide recta uiriditatem ueritatis ostendere. Bene autem dicitur: Quasi cum primum plantatum est. Omne quod hic a iustis agitur,  secunda plantatio est, quia prima uidelicet plantatio, non in opere iustorum, sed in prescientia Conditoris est. Potest etiam radix iusti ipsa natura humanitatis intelligi ex qua subsistit. Que uidelicet radix senescit in terra, cum natura carnis deficit, in puluerem redacta. Cuius in puluere truncus emoritur, quia exstinctum corpus a sua specie dissipatur. Sed ad odorem aque germinat, quia per aduentum sancti Spiritus resurgit. Et faciet comam quasi cum primum plantatum est, quia ad illam speciem redit, ad quam percipiendam creatus fuerat, si in paradiso positus peccare noluisset. Quod fortasse de Domino ualet intelligi, quoniam et si occidi per passionem potuit, per resurrectionis gloriam rursus ad uiriditatem uite uenit. Huius rami pullulant, quia ex resurrectione  illius multiplicati, longe lateque fideles creuerunt. Huius radix in terra quasi senuit, quia eius predicatio Iudeorum perfidie despecta fuit. Et in puluere truncus emortuus est. Quia in corde persequentium quod perfidie sue uento leuabatur, despectabilis et contemptus est habitus, quia carne potuit occidi. Sed ad odorem aque germinauit. Quia per uirtutem Dei exstincta caro illius ad uitam rediit, iuxta quod scriptum est: »Quem Deus suscitauit a mortuis .« Et fecit comam quasi cum primum plantatum est. Quia illa apostolorum debilitas, que in morte illius expauit et negauit, et negando aruit, per resurrectionis eius gloriam rursus ad fidem uiruit. Unde et subditur:

uERS. 10. Homo uero cum mortuus fuerit, et nudatus  atque consumptus, ubi, queso, est?---Nullus homo sine peccato est, nisi ille qui in hunc mundum non uenit ex peccato. Et quia omnes in culpa ligamur, ipsa amissione iustitie morimur. Concessa prius in paradiso ueste innocentie nudamur, interitu etiam carnis subsequente consumimur. Homo itaque peccator moritur in culpa, nudatur a iustitia, consumitur in pena. Hanc nuditatem peccatoris filii tegere dignatus est pater, qui eo redeunte dixit: »Cito proferte stolam primam .« Prima quippe stola est innocentie uestis, quam homo bene conditus accepit, male a serpente persuasus perdidit. Contra hanc rursum nuditatem dicitur: »Beatus qui uigilat, et custodit uestimenta sua, ne nudus ambulet .« uestimenta quidem custodimus,  cum precepta innocentie seruamus in mente, ut cum nos iudici culpa nudat, ad amissam redeuntes innocentiam penitentia operiat. Quia peccator homo illic stare noluit, ubi conditus fuit: hic uero ubi cecidit, diuersa ei prohibentur, patriam uolens perdidit. A peregrinatione uero sua quam diligit, inuitus expellitur. Ubi ergo est, qui in eius amore non est, ubi uerum esse est? Sequitur:

uERS. 11, 12. Quomodo si recedant aque de mari, et fluuius uacuefactus arescat: sic homo, cum dormierit, non resurget.---Mare mens hominis, et quasi fluctus maris sunt cogitationes [eius] mentis, que aliquando per iram tumescunt, per gratiam tranquille fiunt, per odium cum amaritudine defluunt.  Sed cum homo moritur, aque maris recedunt, quia iuxta Psalmiste uocem, »In illa die peribunt omnes cogitationes eorum .« Et rursum de moriente scriptum est: »Amor quoque et odium simul peribunt .« Arescit ergo fluuius uacuefactus, quia, subducta anima, uacuum corpus remanet. Quasi enim alueus fluminis uacuus, corpus exanime. Sed in his ualde durum uidetur esse quod sic homo cum dormierit non resurget. Cur itaque laboramus, si in resurrectionis retributione non tendimus? Quomodo autem dicitur, non resurget, cum scriptum sit: »Omnes quidem resurgemus, sed non omnes immutabimur .« Sed subiecta sententia indicat que discretio in premissa lateat. Nam subditur: Donec atteratur celum, non euigilabit  nec consurget de somno suo.---Liquet enim quia non resurget, sed donec atteratur celum, quia nisi huius finis aduenerit, humanum genus a somno mortis ad uitam non euigilabit. Non ergo quia omnimodo non resurgat, sed, quia ante contritionem celi humanum genus minime resurgat, insinuat. Sequitur:

uERS. 13. Quis mihi hoc tribuat, ut in inferno protegas me?---Quia ante aduentum Mediatoris hominis, omnis homo, quamuis munde probateque uite fuerit, ad inferni claustra descendit, dubium non est. Nec tamen ita iustorum animas ad infernum dicimus descendisse, ut in locis penalibus tenerentur: sed esse superiora inferni loca credenda sunt, ut in superioribus requiescerent iusti, et in  inferioribus cruciarentur iniusti. Unde et Psalmista preuenientem se Dei gratiam dicit: »Eripuisti animam meam ex inferno inferiori .« Beatus igitur Iob, ante Mediatoris aduentum ad infernum se descendere sciens, Conditoris sui illic protectionem postulat, ut a locis penalibus alienus existat. Sequitur: Et abscondas me donec pertranseat furor tuus.---Furor etenim omnipotentis Dei, in hoc quotidie uim sue districtionis peragit, quod uiuentes indigne suppliciis demergit. Qui furor nunc equidem transit, sed in finem pertransit, quia modo agitur, sed in mundi termino consummatur. Qui tamen iste furor, quantum ad electorum animas in Redemptoris nostri aduentu pertransiit, quia eas ab inferni claustris ad paradisi gaudia Mediator Dei et  hominum, dum ipse illuc pie descenderet, reduxit. Sequitur: Et constituas mihi tempus in quo recorderis mei?---»At ubi uenit plenitudo temporis, misit Deus Filium suum, factum ex muliere, factum sub lege, ut eos qui sub lege erant redimeret .« Hanc itaque redemptionem uir Domini presciens, in qua erant multi ex gentilitate liberandi, sicut ipse ait: »Licet hec celes in corde tuo, tamen scio quia uniuersorum memineris .« Apud omnipotentem Deum tempus sibi constitui sue recordationis petit. Hinc est enim quod in Euangelio Dominus dicit: »Et ego, si exaltatus fuero a terra, omnia traham ad meipsum .« Omnia uidelicet electa. Sequitur:

 uERS. 14. Putasne mortuus homo rursum uiuet?---Solent iusti uiri in eo quod ipsi certum ac solidum sentiunt, quasi ex dubietate aliquid proferre, ut infirmorum in se uerba transferant. Sed rursum per fortem sententiam infirmantium dubietatem omnimodo contradicunt, quatenus per hoc quod dubie proferre cernuntur, infirmis aliquatenus condescendant, et per hoc quod certam sententiam proferunt, infirmorum mentes dubias ad soliditatem trahant. Sequitur: Cunctis diebus quibus milito, exspecto donec ueniat immutatio mea.---Qui itaque immutationem suam tanto desiderio exspectat, quam sit de resurrectione certus, insinuat; et cursum uite presentis quantum despiciat, innotescit qui hunc miseriam appellat. Per malitiam quippe semper  ad finem tenditur, et quotidie conclusionis terminus exspectatur. Cursum itaque uite huius despicit, et statum soliditatis requirit, qui per hoc, quod mutabiliter militat, ad immutationem suam peruenire festinat. Sequitur:

uERS. 15. uocabis me, et ego respondebo tibi.---Respondere cuilibet dicimus, cum eius factis congrua ad inuicem opera reddimus. In illa igitur mutatione uocat Dominus, et respondet homo, quia ante incorrupti claritatem, incorruptus homo ostenditur post corruptionem. Nunc etenim quousque subditi corruptioni sumus, Auctori nostro minime respondemus, quia, dum corruptio ab incorruptione longe est, similitudo apta nostre responsioni non est. De illa uero immutatione scriptum est:  »Cum apparuerit, similes ei erimus, quando uidebimus eum sicuti est .« Sequitur: Operi manuum tuarum porrige dexteram.---Ac si patenter dicat: Idcirco creatura corruptibilis persistere ad incorruptionem potest, quia tue potestatis manu erigitur, et tui respectus gratia, ut persistat, tenetur. Potest quoque dextere nomine Filius designari, quia »omnia per ipsum facta sunt .« Operi igitur manuum suarum porrexit omnipotens Deus dexteram suam, quia ut abiectum atque in infimis iacens, ad summa erigeret genus humanum, incarnatum ad hoc Unigenitum misit, ex cuius nobis incarnatione datum est, ut qui ex uoluntate propria in corruptionem cecidimus, uocanti nos Deo quandoque ad incorruptionis gloriam respondere  ualeamus. Sequitur:

uERS. 16. Tu quidem gressus meos dinumerasti, sed parce peccatis meis.---Gressus Deus dinumerat, cum singula queque nostra opera propter retributionem signat. Quid enim in gressibus, nisi unaqueque nostra actio designatur? Omnipotens itaque Deus et gressus dinumerat, et parcit peccatis, quia et subtiliter acta nostra considerat, et tamen hec penitentibus misericorditer relaxat. Sequitur:

uERS. 17. Signasti quasi sacculo delicta mea, sed curasti iniquitatem meam.---Signantur quasi in sacculo delicta nostra, quia hoc quod nos exterius agimus, nisi penitentia interueniente diluamus, in  secreto iudiciorum Dei, sub quadam occultatione seruatur, ut quandoque etiam de sigillo secreti exeat ad publicum iudicii. Unde etiam per Moysen dicit: »Nonne hec congregata sunt apud me, et signata in thesauris meis? In diem ultionis reddam illis .« Cum uero pro malis que fecimus, discipline flagello atterimur, et hec per penitentiam deflemus, iniquitatem nostram et signat et curat; quia nec inulta hic deserit, nec in iudicio punienda seruat. uel certe peccata nostra signantur in sacculo, cum mala que fecimus, sollicito semper corde pensamus. Quid namque est cor hominis, nisi sacculus Dei? Ubi dum studiose conspicimus per quanta delinquimus, peccata nostra quasi in Dei sacculo signata portamus. Ac si ergo dicat: Quomodo  signas ut penitendo uideam, agis procul dubio ne in retributione uideantur. Sequitur:

uERS. 18, 19. Mons cadens defluit, et saxum transfertur de loco suo. Lapides excauant aque, et alluuione paulatim terra consumitur; et hominem ergo similiter perdes.---Hoc crebro agitur, ut cadentibus rupibus saxum ad loca alia transferatur, ut aque lapides excauent, et paulatim terra alluuionibus consumatur. Sed magna nobis intentione discutiendum est quod infertur: Et homines similiter perdes. Quid est enim hoc quod cadenti monti et saxo translato, quod excauato lapidi, et per alluuionem terre consumpte perditio humana, nisi hoc quod patenter datur intelligi, quia duo sunt genera tentationum? Unum quod in mente etiam iusti hominis  per repentinum euentum agitur, quatenus sic subito tentetur, ut hunc inopinato euentu concutiat et prosternat, casumque suum nonnisi, postquam ceciderit, uideat. Aliud uero quod paulatim uenit in mentem, et resistentem animum lenibus suggestionibus inficit, et omnes in eo uires iustitie, non nimietate sua, sed assiduitate consumit. Quia ergo alia est tentatio que iustos plerumque subita inuasione prosternit, dicatur: Mons cadens defluit, et saxum transfertur de loco suo, id est mens sua sancta, cuius locus iustitia fuerat, impulsu subito transfertur ad culpam. Rursum quia alia est tentatio que se cordi hominis leniter infunditur, omnem duritiam fortitudinis corrumpit atque consumit, dicatur: Lapides excauant aque. Quia uidelicet duritiam  mentis absorbent assidua et mollia blandimenta libidinis, et lentum atque subtile uitium corrumpit durum et forte propositum mentis. Unde subditur: Et alluuione paulatim terra consumitur. Sicut enim influente aqua paulatim consumitur terra, sic leniter subripiente uitio mens etiam fortis absorbetur. Unde bene subiungitur: Et homines ergo similiter perdes, id est, quia cum tentationem iusto iudicio eius menti qui stare in alto cernitur, repente dominari permittis, cadere ac defluere facis mentem, et uoluntas ad iudicium commutatur, quasi ad locum alium transfertur saxum. Sequitur:

uERS. 20. Roborasti eum paululum, ut in perpetuum  transiret.---Paululum roboratus est homo, quia uiuendi uires ad modicum accepit, ut in perpetuum transeat, ubi eius uitam terminus non concludat. Sequitur: Immutabis faciem eius, et mittes eum.---Facies hominis immutatur, cum eius species morte atteritur. Omittit uero, quia ab his que uolens tenuit, transire ad eterna cogitur nolens. Sequitur:

uERS. 21.---Siue nobiles fuerunt filii eius, siue ignobiles, non intelligit.---Sicut enim hi qui adhuc uires [uiui, seu in uiuis f.] sunt, mortuorum animas quo loco habeantur, ignorant, ita mortui uitam in carne uiuentium post eos qualiter disponatur nesciunt. Quod tamen de animabus sanctis sentiendum non est. Quia qui intus claritatem omnipotentis Dei uident, nullomodo credendum est, quia foris sit aliquid  quod ignorent. Sed carnales quique qui amorem precipuum filiis impendunt, hoc eos beatus Iob nescire postmodum asserit, quod hic uehementer amauerunt. Quod tamen si intelligi spiritaliter debet, non incongrue filiorum nomine opera designantur, sicut de muliere Paulus dicit, quia salua erit per filiorum generationem. Nobiles ergo sunt filii recta opera facientes, ignobiles autem facta peruersa. Et sepe homo agere quelibet bona intentione nititur, sed tamen pro multis que subrepunt, eius acta apud omnipotentem Deum qualiter habeantur incertum est. Sequitur:

uERS. 22. Et tamen caro eius dum uiuet, dolebit: et anima eius super semetipsum lugebit.---De coniugibus Paulus dicit: »Tribulationem tamen carnis  habebunt huiusmodi .« Quia quisquis in se gaudere appetit, eo ipso iam in luctu est, quo a uera letitia recessit. uera quippe letitia menti Creator est. Sequitur:



CAPUT Xu.

uERS. 1. Respondens autem Eliphaz Themanites dixit.---Crebro iam diximus beatum Iob, typum sancte uniuersalis Ecclesie, amicos uero illius hereticorum speciem tenere, qui quasi ex defensione Domini, occasionem stulte locutionis inueniunt, et contumeliosa contra bonos uerba iaculantur. Quibus cuncta que a fidelibus sentiuntur, quasi in uento prolata displicent. Unde nunc dicitur:

 uERS. 2. Nunquid sapiens respondebit, quasi in uentum loquens?---Nec bonorum uerba, dicta rationis estimant, sed stimulos fauoris. Unde et subditur. Et implebit ardore stomachum suum.---Qui ea etiam que sciunt contumeliose dicere, student semper, ut dictum est, ex Domini defensione palliare. Sequitur:

uERS. 3. Arguis uerbis eum qui non est equalis tibi, et loqueris que tibi non expediunt.---Nullum uero existimant timorem Domini habere, nisi eum quem potuerunt ad sue confessionis stultitiam trahere. Unde adiungit:

uERS. 4. Quantum in te est, euacuasti timorem, et tulisti preces coram Domino.---Tulisti, dicitur abstulisti.  Ac si aperte dicat: De tua iustitia presumens Creatoris tui gratiam despicis deprecari. Cum enim uera mala heretici contra bonos non inueniunt, fingunt que redarguunt, ut iusti esse uideantur. Et fit plerumque ut ad aperta contumeliorum uerba perueniant. Unde adhuc subditur:

uERS. 5. Docuit enim iniquitas tua os tuum, et imitaris linguam blasphemantium.---Iniquitas os docet, quando ex mala uita concipitur, quod peius dicatur. Ac si ei aperte diceretur: Quod peruerse loqueris, ex peruersiori uita didicisti. Sed quoniam sancta Ecclesia ueram Domini carnem, ueram Domini mortem confitens, ab hereticis qui hoc negant, irrogare Deo contumeliam creditur. Unde nunc dicitur: Et imitaris linguam blasphemantium. Sequitur:

 uERS. 6. Condemnabit te os tuum, et non ego, et labia tua respondebunt tibi.---Quia enim ex errore confessionis existimant mala aduersitatis erumpere, labia sua ei asserunt respondere, ut culpa eloquii sit causa flagelli. Sequitur:

uERS. 7, 8. Nunquid primus homo tu natus es, et ante colles formatus? Nunquid consilium Dei audisti, et inferior te erit eius sapientia?---Ac si uerbis apertioribus dicat: Qui de eterno loqueris, pensa quia temporalis es. Qui de eius sapientia disputas, pensa quia consilium ignoras. Sequitur:

uERS. 9. Quid nosti quod ignoremus? Quid intelligis, quod nesciamus.---Que uidelicet dicta patenter ostendunt, ex qua mentis elatione prodeat, quidquid  quasi ad Dominicam defensionem sonat. Sequitur:

uERS. 10. Et senes et antiqui sunt in nobis multo uetustiores quam patres tui.---Quia omnes heretici a sancta uniuersali Ecclesia sunt egressi testatur Ioannes, qui ait: »Ex nobis prodierunt, sed non erant ex nobis .« Sed ut ea que asserunt commendare stultis mentibus hominum quasi de antiquitate possent, antiquos Patres se habere testantur, atque ipsos doctores Ecclesie sue professionis magistros dicunt. Cumque presentes predicatores despiciunt, de antiquorum Patrum magisterio falsa presumptione gloriantur, ut ea que ipsi dicunt etiam antiquos Patres tenuisse fateantur. Sequitur:

uERS. 11. Nunquid grande est, ut consoletur te  Deus, sed uerba tua praua hoc prohibent.---Ac si ei patenter dicat: Si professione fidei corrigeris, iam dudum consolationem flagellis habere potuisses. Sequitur:

uERS. 12. Quid te eleuat cor tuum, et quasi magna cogitans, attonitos habes oculos?---Sepe iustorum mens ita ad altiora contemplanda suspenditur, ut exterius eorum facies obstupuisse uideatur. Sed quia hanc contemplationis uim in occulto agere heretici ignorant, hoc a iustis et recta sapientibus fieri magis per hypocrisim, quam per ueritatem putant. Sequitur:

uERS. 13. Quid tumet contra Deum spiritus tuus, ut proferas de ore tuo huiuscemodi sermones?---Plerumque  iusti aliquibus necessitatibus afflicti, sua opera coguntur fateri. Quod beatus Iob fecerat, quem post iustitiam flagella deprimebant. Sed cum eorum dicta iniusti audiunt, hec per elationem potius quam per ueritatem existimant prolata. Ex suis enim cordibus uerba iustorum pensant, et dici humiliter posset uera bona non estimant. Sequitur:

uERS. 14. Quid est homo ut immaculatus sit?---Eo enim ipso quod dicitur homo, terrenus exprimitur, et infirmus. Homo enim ab humo appellatus est Et quomodo ualet esset sine macula, qui sponte sua ad infirmitatem concidit factus de terra. Ubi et additur. Et iustus appareat, natus de muliere?---Primam quippe uiro iniustitiam mulier propinauit in paradiso. Quomodo ergo iustus apparebit, qui de illa  natus est, que iniustitie propinatrix exstitit? Sequitur:

uERS. 15. Ecce inter sanctos eius nemo immutabilis, et celi non sunt mundi in conspectu eius.---Hoc celorum nomine repetiit, quod sanctorum prius appellatione signauit. Nam de eisdem sanctis scriptum est: »Celi enarrant gloriam Dei .« Quia per naturam omnes in semetipsis propriam mutabilitatem habent. Sed dum immutabili ueritati semper inherere desiderant, inherendo agunt ut immutabiles fiant. Cumque ad hanc se toto affectu tenent, quandoque accipiunt ut super semetipsos ducti, uincant hoc quod in semetipsis mutabiles exstiterunt. Celi non sunt mundi in conspectu eius, quia per semetipsos ante districtum iudicium,  nec ipsi esse mundi ad perfectum possunt, qui munditie predicatores fiunt, Ioanne attestante, qui ait: »Si dixerimus, quia peccatum non habemus, nosipsos seducimus « et reliqua. Sequitur:

uERS. 16. Quanto magis abominabilis et inutilis homo!---Abominabilem scilicet propter immunditiam macule; inutilem uero propter iniustitiam imperfecte uite. Qui tamen abominabilis et inutilis intelligi et aliter potest. Aliquando enim homo peruersus quedam recte agere uidetur, sed per ea que iniqua sunt, etiam ea eius que recta sunt destruuntur. Et quia multum Deo displicent mala, neque illa placent que uidentur bona. Qui ergo in malis suis Deo abominabilis est, in bonis inutilis. Sequitur:  Qui bibit quasi aquam iniquitatem.---Culpa enim que ab stulto homine, sine ulla retractatione perpetratur, quasi aqua iniquitas bibitur. Sequitur:

uERS. 17. Ostendam tibi, audi me, quod uidi narrabo tibi.---Habent hoc omnes arrogantes proprium, ut cum rectum quid uel parum senserint, in usum hoc elationis inflectant, atque unde per intellectum sibimetipsis altiores fiunt, inde per tumorem elationis in foueam cadant. Et ut fortiorem sibi auctoritatem arroget, dicit: Quod uidi narrabo tibi.---Quia uero nonnunquam heretici de damnatis suis partibus confunduntur, et tamen eorum sententias, quasi cum auctoritate ad medium proferunt, ex quorum stultitia iure reprobantur. Subditur:

 uERS. 18, 19. Sapientes confitentur, et non abscondunt patres suos. Quibus solis data est terra, et non transiuit per eos alienus.---Solis suis patribus datam terram existimant, quia solos errorum suorum magistros rexisse ueraciter Ecclesiam putant. Quis uero alienus, nisi apostata angelus uocatur? Unde per Psalmistam de cunctis simul malignis spiritibus dicitur: »Quomodo alieni insurrexerunt in me, et fortes quesierunt animam meam .« Heretici igitur, quia doctorum suorum corda apostate angelo existimant non fuisse subiecta, transisse per eos alienum denegant. Cui uidelicet alieno per unumquemque transire est, iniquas in corde eius cogitationes immittere. Sequitur:

uERS. 20. Cunctis diebus suis impius superbit.---Solent  etiam electi in quibusdam cogitationibus suis atque actibus superbire, sed quia electi sunt, cunctis diebus suis superbire non possunt, quia priusquam uitam finiant, ad humilitatis metum [metam] ab elatione corda commutant. Impius uero diebus suis omnibus superbit, quia sic uitam terminat, ut ab elatione minime recedat. Unde bene subditur: Et numerus annorum incertus est tyrannidis eius.---Superbire minime debuisset, etiamsi annorum suorum certum numerum habere potuisset, ut sciens quantum uiueret, presciret quando se ab elatione remoueret. At postquam uita semper incerta est, tanto semper mors subrepens timeri debet, quantum nunquam preuideri ualet. Bene autem superbiam impii tyrannidem uocat.  Proprie enim tyrannus dicitur qui in communi republica non iure principatur. Sed sciendum est quia omnis superbia iuxta modum proprium tyrannidem exercet, nec intuetur Dominus quantum quisque mali ualeat facere, sed quantum uellet. Et cum deest potestas foris, apud se tyrannus est, cui iniquitas dominatur intus. Sequitur:

uERS. 21. Sonitus terroris semper in auribus illius, et cum pax sit, ille insidias suspicatur.---Nil autem simplici corde felicius, quia quo innocentiam erga alios exhibet, nil est quod pati ab aliis formidet. At contra mens praua semper in laboribus, quia aut molitur mala que inferat, aut metuit ne hec sibi ab aliis inferantur, et quidquid contra proximos  excogitat, hoc contra se excogitari a proximis formidat. Fit undique suspecta, undique trepida. Omnis qui ad memoriam uenit exquirere contraria creditur. Cui ergo tranquillitas securitatis deest, huic procul dubio terroris sonitus semper in auribus est, et sepe contingit, ut tali cuilibet proximus suus simpliciter loquatur, nil aduersum cogitet. Sed cum pax sit, ille insidias suspicatur, quia qui semper dolose agit simpliciter erga se agi non estimat. Et quia scriptum est: »Impius cum in profundum uenerit peccatorum, contemnit .« Inuolutus iniquitatis sue tenebris, iam de luce desperat. Unde et sequitur:

uERS. 22. Non credit quod reuerti possit de tenebris, circumspectans undique gladium.---Quia dum  feriri se undique insidiis credit, salute desperata semper ad nequitiam excrescit. Sequitur:

uERS. 23. Cum se mouerit ad querendum panem, nouit quod paratus sit in manu eius tenebrarum dies.---Panis etenim stipendium uite presentis, tenebrarum uero dies tempus ultionis accipitur. In hac uita que . . . . . suo aliquando iste peruersus iram superni iudicis perpendit presentem, sed e malo non auertitur, ut etiam ipsa quoque ab eius interitu ualeat auerti. Accusante autem se conscientia feriri metuit, sed tamen semper auget quod feriatur. Contemnit enim reditum suum, desperat ueniam, superbit in culpa. Sequitur:

uERS. 24. Terrebit eum tribulatio, et angustia uallabit eum, sicut regem qui preparatur ad prelium.---In  omni quod iniquus agit, tribulatione et angustia uallatur, quia cor eius anxietate et suspectione confunditur. Sciendum quoque, quia rex qui preparatur ad prelium, sic de hoste suspectus est, ut eumdem, quem ducit, exercitum metuat ne labefactetur, ne destitutione militum, iaculis pateat inimicorum. Iniquus ergo angustia uallatur sicut qui preparatur ad prelium, quia uidelicet falsa agens, falsa loquens, formidat ne suos amittat milites, id est argumenta falsitatis, et ueritatis iaculis pateat, si ei fortasse defuerit quod ex fallacia opponat. Sequitur:

uERS. 25. Tetendit enim aduersus Deum manum suam, et contra Omnipotentem roboratus est.---Hec de ipso iniquorum capite scilicet Antichristo  apertius sentiuntur. Qui contra Deum manum erigens, roborari dicitur, quia paruo tempore permittitur exaltari, ut cum ad modicum gloriari sinitur, eo in perpetuum atrocius puniatur. Sed quia eius membra sunt omnes iniqui, hoc quod in fine mundi ille tunc singulariter acturus est unus, uideamus modo qualiter a malis agatur singulis. Contra Deum quippe manum tendere est in operatione praua despectis Dei iudiciis perseuerare, et quia tunc magis irascitur cum permittit impleri, quod saltem concipi in cogitatione non debuit. Contra Omnipotentem iniquus iste roboratur, quia prosperari in mala sua actione permittitur, quatenus et peruersa faciat, et tamen feliciter uiuat, de quo adhuc subditur:

 uERS. 26. Cucurrit aduersus Deum erecto collo.---Erecto collo aduersus Deum currere est, ea que Creatori displicent cum audacia perpetrare. De quo recte dicitur cucurrit, id est, in malo opere obstaculum de aduersitate non habuit, de quo adhuc additur. Et pingui ceruice armatus est.---Pinguis ceruix est opulenta superbia, affluentibus uidelicet rebus quasi multis carnibus fulta. Potens igitur iniquus in pingui ceruice armatur contra Dominum, quia rebus temporalibus tumens, contra precepta ueritatis quasi de magnitudine carnis erigitur. Sequitur:

uERS. 27. Operuit faciem eius crassitudo.---uisus quippe in facie, in qua et prima corporis honorabilior  pars est. Non ergo immerito mentis intentio per faciem designatur, quam quolibet uertimus, illud uidemus. Faciem ergo crassitudo operit, quia desiderata terrenarum rerum abundantia oculos mentis premit, et hoc quod in eis honorabile esse debuit, ante Dei oculos fedat, quia curis multiplicibus aggrauat. Sequitur. Et de lateribus eius aruina dependet.---Quia aruina pinguedo est carnis, latera dicere solemus diuitum, hos quos eis coniunctos cernimus. Aruina de lateribus eius pendet, quia quisquis potenti et in iniquo adheret, ipse quoque de eius potentia uelut ex pinguedine rerum tumet. Qui patroni peruersi iniquitatem sequens Deum non timet, quos ualet, et quantos ualet pauperes affligit, et de gloria temporali cor eleuat. Sequitur:

 uERS. 28. Habitauit in ciuitatibus desolatis, et in domibus desertis, que in tumulis sunt redacte.---Quia enim a conuersatione conuiuentium ciuitas appellatur, ciuitates desolate sunt ipsi obsequentium cunei peruersorum, quorum clamoribus peruersus iste laudatur, cum ad praua opera per nequitiam rapitur. Domus uero deserte sunt cogitationes praue quas iniquus iste inhabitat, quia per omne quod agit iniquorum omnium cogitationibus placere appetit. Qui deserti et desolati dicuntur, quia omnipotens Deus et conuersationes, et cogitationes talium deserit. Ruentia namque domorum atque ciuitatum edificia tumulos faciunt. Quomodo dum praui quique confusis actionibus sibimetipsis ad  peruersa opera iunguntur, ostendunt procul dubio, quia edificia uite ceciderunt. Sequitur:

uERS. 29. Non habitabitur [ditabitur], nec perseuerabit substantia eius, nec mittet in terra radicem suam.---Quod hic non habitabitur dictum est, in quibusdam codicibus reperi non ditabitur. Sed sensus non discrepat, quamuis a se sermo discordet. Ille enim uirtutibus dilabitur, cuius mentem non habitat omnipotens Deus. Sed quia superbi cogitatio Auctoris sui gratiam non inhabitat, profecto uirtutibus non ditatur. Propter hoc ergo quod interius est uacuus ditatur, non inhabitabitur: propter hoc uero quod transitorie foris tumet, recte subiungitur: Nec perseuerabit substantia eius.---Superbus enim quisque dum contra Dominum roboratur,  dum currit erecto collo, et in pingui ceruice contra Auctorem erigitur, stare quasi arbor uidetur: sed status eius sine radice est, quia uelut ad leuem flatum, sic ad modum occulte sententie uita eius eruitur. Sin uero hoc loco terram, eterne uite retributionem accipimus, de qua Propheta ait: »Portio mea in terra uiuentium .« Iniquus iste in terra radicem suam non mittit, quia nunquam ad eterne uite desiderium cordis sui cogitationem planat. Quod enim radix arbori, hoc unicuique hominum cogitatio sua est. Sequitur:

uERS. 30. Non recedet de tenebris.---Si superbus iste a culpa ad iustitiam redire uoluisset, de  tenebris recederet: sed quia lucem iustitie non querit, de tenebris non recedit. Sequitur: Ramos eius arefacit flamma.---Quia ipsi quoque qui ei coniuncti sunt, terrenis desideriis estuant, et dum desideriorum flamma clientium eius animos accendit, scilicet ramos eius arefacit, ut fructum boni operis non ferant. Sequitur: Et auferetur spiritu oris sui.---Superbus etenim quisque, quo in hac uita plus ualet, eo sibi lingue frena audacius relaxat, ut loquatur peruersa quelibet, et auferetur spiritu oris eius, quia eo percussionis sententiam accipit, quo oris sui spiritum sub diuina formidine non restrinxit. Sequitur:

uERS. 31. Non credit frustra errore deceptus, quod aliquo pretio redimendus sit.---Quoties post culpam  eleemosynas facimus quasi pro prauis actibus pretium damus. Unde et per Prophetam de eo qui hec non agit, dicitur: »Non dabit propitiationem suam, nec pretium redemptionis anime sue .« Nonnunquam uero diuites elati inferiores opprimunt, aliena rapiunt, et tamen quasi quedam aliis largiuntur. Sed non frustra credit, quod pretio redimendus sit, quia eleemosyna superbi diuitis eum redimere non ualet, quam perpetrata simul rapina pauperis ante Dei oculos ascendere non permittit. Quod fortasse intelligi et aliter potest. Quia sepe superbi diuites, cum eleemosynam tribuunt, non hanc pro eterne uite desiderio, sed pro extendenda uita temporali largiuntur. Mortem se posse differre dationibus credunt. Sed non credat  frustra errore deceptus, quod aliquo pretio sit redimendus, quia obtinere ex impenso munere non ualet, ut finem debitum euadat, cuius etiam nequitia intercidit uitam. Unde subditur:

uERS. 32. Antequam dies eius impleantur, peribit, et manus eius arescit.---Prefixi dies singuli Dei prescientia nec augeri possunt nec minui, nisi contingat ut ita presciantur, ut aut cum optimis operibus longiores sint, aut cum pessimis breuiores. Sicut Ezechias augmentum meruit dierum impensione lacrymarum. Et sicut de peruersis scriptum est: »Indisciplinatis obuiat mors .« Sed sepe iniquus quamuis in occulta Dei prescientia longa uite eius tempora non sint predestinata, ipse tamen quia carnaliter uiuere appetit, longos dies  animo proponit, et quia ad illud tempus peruenire non ualet quod exspectat, quasi antequam dies illius impleantur, perit. Aliter. Sunt namque nonnulli, qui post uitam perditam ad semetipsos redeunt, et accusante se conscientia, peruersa itinera relinquunt, commutant opera, antique sue prauitati contradicunt, terrenas actiones fugiunt, desideria superna sectantur. Sed priusquam in eisdem sanctis desideriis solidentur, per torporem mentis ad ea que diiudicare ceperant redeunt, atque ad mala que fugere disposuerant recurrunt: quia et si quid bonfortasse agere ceperit, priusquam in eo per longitudinem temporis conualescat, ad exteriora delabitur, et peruerse deserit que recte inchoasse uidebatur  . Unde apte subditur: Manus eius arescit. Quia dum exterioribus actibus intempestiue inuoluitur, ab omni nimirum bona operatione siccatur. Unde adhuc bene dicitur:

uERS. 33. Ledetur quasi uinea in primo flore botrus eius.---Si florentem uineam per inequalitatem eris immoderatum frigus attigerit, protinus ab omni humore uiriditatis arefacit. Et sunt nonnulli qui post peruersa itinera sanctas uias sectari appetunt, sed priusquam in eis, ut diximus, bona desideria roborentur, quedam illos presentis seculi prosperitas accipit, que eos rebus exterioribus implicat et corum mentem dum a calore intimi amoris retrahit, quasi ex frigore exstinguit, et quidquid in  eis de uirtutum flore apparere uidebatur, interficit. Nonnunquam uero uineam non frigus, sed estus arefacit. Cumque immoderato calore tangitur, discusso flore botrus tabescit, et plerumque contigit, ut hi qui ad bona opera recta intentione non ueniunt, cum placere se hominibus uident, ad exercenda hec eadem opera uehementius accendantur, humanis placitura oculis agere anxie studeant, et quasi sancto desiderio feruescant. Quid itaque istos nisi in flore estus attingit? Sequitur: Et quasi oliua proiiciens florem suum.---Oliua quippe cum in flore est, si immoderata nebula tangitur, a plenitudine fructuum uacuatur. Et quoties quippe inchoantes bona opera ab aspicientibus laudari ceperint, atque in suis laudibus delectari, fit caligo intelligentie in cogitatione,  ut iam discernere nequeant qua intentione quid faciant, et fructum perdunt operis, uelut ex nebula fauoris. Sequitur:

uERS. 34. Congregatio enim hypocritarum sterilis.---Cepta enim bona non amitteret, si hypocrita non fuisset. Congregant enim hypocrite bona opera, sed eorum sterilis est ipsa congregatio, quia per hoc quod agunt, fructum recipere in eterna retributione non appetunt, fecundi ac uirides in suis operibus humanis oculis uidentur, sed in conspectu occulti iudicis infecundi et aridi apparent. Sequitur: Et ignis deuorabit tabernacula eorum qui munera libenter accipiunt.---Sicut enim corpus in tabernaculo, sic et mens habitat in cogitatione. Sed ignis tabernacula deuorat, cum estus auaritie cogitationes deuastant.  Et fit plerumque ut hypocrita aurum, uel queque bona corporalia ab hominibus contemnat; sed quia hec non accipit, maiores ab eis laudes recipere querat. Sin uero eorum tabernacula debemus accipere, in quibus illorum anime habitant, ignis eorum tabernacula deuorat, quia qui hic in mente ardent igne auaritie, illic etiam in carne concremantur ignibus gehenne. Sequitur:

uERS. 35. Concepit dolorem, et peperit iniquitatem, et uterus eius preparat dolos.---Dolorem quippe concipit, dum peruersa cogitat; iniquitatem parit, cum explere ceperit quod cogitauit. Inuidendo, dolorem concipit; derogando, iniquitatem parit. Uteri itaque nomine, recte mens accipitur, quia sicut  proles in utero concipitur, sic cogitatio in mente generatur. Et sicut in uentre cibi, ita in mente continentur cogitationes. uetus quippe hypocrite preparat  dolos, quia tanto semper maiorem malitiam contra proximos in mente concipit, quanto solus pre omnibus uideri innocentior querit.



LIBER TERTIUS DECIMUS.



CAPUT XuI.


uERS. 1, 2. Respondens Iob dixit: Audiui frequenter talia.---Electi quippe frequenter aliena mala quasi sua audiunt, et ab his eis crimen impingitur, a quibus crimina impacta perpetrantur. Hac enim responsione beatus Iob illud Ecclesie tempus significat quo, oppressa ab aduersariis temporali eorum potentia, quasi deiecta creditur. Unde sequitur: Consolatores onerosi omnes uos.---Siue enim heretici seu praui quilibet, cum laborare bonos in aduersitate conspiciunt, in eo quod eos consolari appetunt, mala eis persuadere conantur. Unde non immerito bonorum mentibus onerosa fit eorum consolatio, quia inter uerba dulcedinis, uirus propinare cupiunt erroris. Sequitur:

 uERS. 3. Nunquid habebunt finem uerba uentosa?---uentosa enim uerba sunt, que inflationi temporali potius quam rectitudini seruiunt. Sepe autem mali etiam bona dicunt, sed quia non bene dicunt, uentosa uerba proferunt. Nam dicta eorum etsi quando sana sunt per sententiam, inflata tamen sunt per elationem. Sequitur: Aut aliquid tibi molestum est si loquaris?---Mali uiri cum aliis similibus sibi conuiciosa uerba proferunt, eo citius obmutescunt, quod de se talia mox audiunt, qualia suis auditoribus dicunt. Cum autem bonos uiros per uitiosa uerba iaculantur, nichil eis molestie ex conuicio nascitur, quia contra tacentes loquuntur, nec compellunt audire quod sunt, quia iusti conuicia non reddunt, etiam dum coguntur audire quod non sunt.  Sequitur:

uERS. 4. Poteram et ego similia uestri loqui.---Narrat iustus quid facere poterit, sed ne iustitiam deserat, quod facere poterat declinat. Sequitur:

uERS. 5, 6. Atque utinam esset anima uestra pro anima mea! Consolarer et ego uos sermonibus, et mouerem caput meum super uos. Roborarem uos ore meo, et mouerem labia quasi parcens uobis.---Aliquando necesse est ut prauis mentibus que humana predicatione corrigi nequeunt, diuina flagella optari benigne debeant. Quod cum magno fit amoris studio, uidelicet non errantis pena, sed correptio queritur, et oratio potius quam maledictio esse monstratur. Notandum quod non ait: Esset anima mea pro anima uestra, sed, Utinam esset anima uestra, pro anima mea. Quia profecto sibi malediceret, si se illis similem fieri optaret, illis uero meliora uoluit quos sibi fieri similes quesiuit. Consolamur uero prauos in flagello constitutos, cum de exteriori percussione  interiorem in eis conualescere salutem indicamus. Caput etiam mouemus, cum mentem, que principale nostrum est, ad compassionem inflectimus, eosque inter flagella roboramus, cum doloris eorum uim uerbis mitibus lenimus. Sunt namque nonnulli, qui dum interna nesciunt, de malis exterioribus desperabiliter affliguntur. Quod uero non ait, parcens, sed quasi parcens uobis, nequaquam hoc negligenter pretereundum puto, quia sancta Ecclesia discipline uigorem cum permistione mansuetudinis seruans, aliquando malis, et quasi parcens, parcit, aliquando uero et quasi non parcens, parcit. Sancta ergo Ecclesia cum predicatores suos quedam facta malorum sub dispensatione inuectionis increpat, labia quasi parcens mouet, sed tamen  parcendo non parcit, quia ab inuectione culpe generaliter non tacet, que specialiter tacet. Sequitur:

uERS. 7. Sed quid agam? Si locutus fuero, non quiescit dolor meus, et si tacuero, non recedit a me.---Hoc persone beati Iob qualiter congruat, nullus ignorat; sed si ad sancte Ecclesie typum trahatur, hec et cum loquitur dolor minime quiescit, quando locutione sua peruersos minime corrigi conspicit, et cum tacet dolor minime recedit, quia etsi auersata conticuerit, hoc ipsum amplius quod tacet gemit, quia se tacente peruersorum culpas excrescere conspicit. Sequitur:

uERS. 8. Nunc autem oppressit me dolor meus.---Dolore suo sancta Ecclesia premitur, quando in malitia  sua crescere peruersos intuetur. Et quia dum pauci crescunt, etiam infirmi qui in ea sunt, ad sequenda studia prauitatis irritantur, recte additur: Et ad nichilum redacti sunt omnes artus mei.---Sicut enim per ossa fortes, sic per artus infirmi quique designari solent. Membra ergo Ecclesie ad nichilum rediguntur, quando ex imitatione prauorum in hoc mundo crescentium, infirmi quique deterius informantur. uidentes etenim malorum felicitatem, sepe et ab ipso fidei statu dilabuntur. Bene autem dicitur: Nunc autem, quia uidelicet tempus doloris Ecclesie modo est, et tempus gaudii postmodum. Sequitur:

uERS. 9. Et ruge mee testimonium dicunt contra me.---Quid per rugas, nisi duplicitas designatur? Ruge itaque sunt sancte Ecclesie omnes qui in ea dupliciter uiuunt, qui fidem uocibus clamant, operibus denegant. Has autem rugas in electis suis Ecclesia sancta non habet, quia uidelicet nesciunt  aliud foras ostendere, et intus aliud habere. Unde recte egregius predicator dicit: »Ut exhiberet ipse sibi gloriosam Ecclesiam non habentem maculam aut rugam .« Ac si ergo dicat: Ipsi insequendo increpant, qui nunc in meo corpore positi, duplicitatis sue in se malitiam non emendant. Sequitur: Et suscitatur falsiloquus aduersus faciem meam contradicens mihi.---Etiam pacis sue tempore sancta Ecclesia falsiloquium patitur, dum sunt in ea multi qui de eternitatis promissione diffidunt et tamen se fideles esse mentiuntur. Qui dum predicationi eius aperte contradicere non presumunt, falsiloquium non contra faciem, sed quasi post dorsum patitur. Sed cum tempus malitie eruperit, is qui nunc metuens derogat, ad contradicendum ante faciem  uenit, quia uerbis uere fidei apertis uocibus obsistit. Sequitur:

uERS. 10. Colligit furorem suum in me.---Habet nunc diabolus contra sanctam Ecclesiam furorem, sed sparsus furor eius est, quia occulte sunt eius tentationes quas per singulos mouet. Cum uero contra eam aperta persecutione eruperit, furorem suum in ea colligit, quia in afflictione illius tota se intentione constringit. Sequitur: Et comminans mihi, infremuit contra me dentibus suis.---De quo et subditur: Hostis meus terribilibus oculis me intuitus est.---Ille quippe antiquus hostis contra hanc dentibus fremit, eamque terribilibus oculis intuetur, quia per alios crudelia exercet, et per alios que exerceat prouidet. Dentes namque huius hostis  sunt bonorum persecutores atque carnifices, qui eius membra laniant, dum electos illius suis persecutionibus affligunt. Oculi uero huius hostis sunt hi qui contra eam prouident mala que fiant, suisque consiliis persecutorum eius crudelitatem inflammant. Antiquus ergo aduersarius fremit contra eam dentibus suis, dum per crudeles reprobos in ea insequitur uitam bonorum. Intuetur eam terribilibus oculis, quia prauorum consiliis non cessat mala exquirere, in quibus hanc semper deterius affligat. Sequitur:

uERS. 11. Aperuerunt super me ora sua exprobrantes.---Ora sua reprobi exprobrantes aperiunt, cum et erroris sui mala predicare non metuunt, et predicamentis recte fidei inuident. Sequitur: Percusserunt maxillam meam, satiati sunt penis meis.---Maxilla  quippe Ecclesie sancti predicatores sunt, sicut sub Iudee specie per Ieremiam dicitur: »Plorans plorauit in nocte, et lacryme eius in maxillis eius .« Maxillam quippe peruersi feriunt, cum bonos predicatores insequuntur, et tunc reprobi grande aliquid fecisse estimant, cum uitam predicatorum necant. Illa quippe pena eos satiat, que mentem Ecclesie precipue castigat. Sequitur:

uERS. 12. Conclusit me Deus apud iniquum, et in manus impiorum me tradidit.---Electorum populus apud iniquum concluditur, cum eius caro antiqui hostis persecutionibus temporaliter datur. Qui non spiritui, sed manibus traditur impiorum, quia quo  hunc in mente capere nequeunt, eo contra carnem illius crudelius inardescunt. Sequitur:

uERS. 13. Ego ille quondam opulentus, repente contritus sum.---In eo quod se repente contritum asseruit, infirmorum mentem improuidam designauit. Qui dum mala que uentura sunt preuidere nesciunt, tanto eis grauiora fiunt, quanto et ab eis inopinata tolerantur. Firmis autem mentibus repente aduersa non ueniunt, quia, priusquam ueniant, preuidentur. Quod tamen nunc quoque sancta Ecclesia in quibusdam retro latentibus patitur, qui post doctrine opulentiam, subditis aliquando uitiis conteruntur, ut sic in quibusdam malis corruant, ac si uerbi pabulum nunquam habuissent. Sequitur: Tenuit ceruicem meam, confregit me, et posuit quasi  in signum.---Sicut in malis ceruix superbiam, sic in bonis libertatem erectionemque significat. Et quia persecutionis tempore infirmi quidam uera que sentiunt predicare libere non presumunt, recte de hoc hoste dicitur. Tenuit ceruicem meam, confregit.---Fortasse autem hi ceruicis appellatione signati sunt, qui pacis eius tempore plus quam decet, eriguntur; et sub occasione defendende rectitudinis, uitio deseruiunt elationis. Qui persecutionis tempore, idcirco aduersa plus sentiunt, quia de prosperis extolluntur. Constat nimirum quia idcirco signum ponitur ut sagittarum emissione feriatur. Fidelis autem populus in signum hosti suo est positus, quia eum semper suis persecutionibus affligit. Qui enim in hac uita assidua mala tolerat, uelut in signo  positus excipit facientes. Sequitur:

uERS. 14. Circumdedit me lanceis suis, conuulnerauit lumbos meos, non pepercit et effudit in terra uiscera mea.---Hec iuxta litteram beato Iob congrui [congruere] posse uidebantur per hoc quod dicitur. Circumdedit me lanceis suis, nisi subderet quod eo scriptum minime legitur. Effudit in terra uiscera mea.---Ex qua re necesse est, ut dum hoc iuxta litteram inuenire non possumus, ea que in uerbis eius secundum historiam sonant, iuxta spiritum requiramus. Sancta Ecclesia lanceis ab hoste suo circumdatur, quando in membris suis ab impugnatore callido tentationum iaculis impeditur. Bene autem circumdare lanceis dicimus, quia antiquus hostis intentionis sue uulnere ab omni parte  nos impetit. Conuulnerauit lumbos meos. In lumbis quippe luxuria est. Unde et is qui cupiebat uoluptatem libidinis a corde exstinguere, predicauit dicens: »Succincti lumbos mentis uestre .« Cum ergo antiquus hostis fidelem populum ad luxuriam pertrahit, hunc procul dubio in lumbis ferit. Ubi notandum quoque est, quod non ait: uulnerauit, sed conuulnerauit lumbos meos. Sicut enim loqui aliquando unius est, colloqui uero duorum, uel fortasse multorum: sic antiquus hostis, quia nos ad culpam sine nostra uoluntate non rapit, nequaquam lumbos nostros uulnerare, sed conuulnerare dicitur, quia hoc quod nobis ille male suggerit, nos sequentes ex uoluntate propria implemus. Sequitur:  Non pepercit.---Ac si dicat: Non destitit. Et effudit in terra uiscera mea. Quid aliud sancte Ecclesie uiscera debemus accipere, nisi eorum mentes, qui eius quedam in se mysteria continent, qui ad intima sacramenta deseruiunt? Sed antiquus aduersarius cum fideles quosdam, qui interioribus sacramentis deseruire uidebantur, ad secularia negotia pertrahit, eius procul dubio uiscera in terram fundit. Sequitur:

uERS. 15. Concidit me uulnere super uulnus.---In infirmis suis sancta Ecclesia uulnere super uulnus conciditur, quando peccatum peccato additur, ut culpa uehementius exaggeretur. Quem auaritia pertrahit ad rapinam, rapina ducit ad fallaciam, ut perpetrata culpa ex falsitate etiam defendatur, quid  iste, nisi super uulnus concisus est uulnere? Unde quoque et per prophetam dicitur: »Maledictum, et mendacium, et homicidium, et furtum, et adulterium, inundauerunt, et sanguis sanguinem tetigit .« Sequitur: Irruit in me quasi gigas.---Facile quippe inimico resistitur, si non ei uel in multis, uel in uno diutius consentiatur, sin uero eius suasionibus anima subesse consuerit, quanto se ei crebrius subiicit, tanto eum sibi intolerabiliorem facit, ut ei reluctari non ualeat. Sequitur:

uERS. 16. Saccum consui super cutem meam, et operui cinere carnem meam.---Quid in sacco et in cinere, nisi penitentia? Quid in cute et in carne, nisi peccatum carnis debet intelligi? Cum ergo quidam post lapsum carnis ad penitentiam redeunt,  quasi saccus super cutem consuitur, et cinere caro cooperitur, quia culpa carnis per penitentiam tegitur, ne in districti Iudicis examine ad ultionem uideatur. Sequitur:

uERS. 17. Facies mea intumit fletu.---Facies quippe Ecclesie sunt hi qui in locis regiminum positi apparent primi, ut ex eorum specie sit honor fidelis populi, etiamsi quid in corpore latet deforme. Qui nimirum prelati plebibus plangunt culpas infirmantium, seque sic de alienis lapsibus ac si de propriis affligunt. Sequitur: Et palpebre mee caligauerunt.---Palpebre enim recte appellate sunt, qui ad prouidenda pedum itinera uigilant. Sed cum occulta Dei iudicia nec prepositi uigilantes intelligunt, palpebre sancte Ecclesie caligant. Sequitur:

 uERS. 18. Hec passus sum absque iniquitate manus mee, dum haberem mundas ad Deum preces.---Absque iniquitate enim manus sue pertulit, »qui peccatum non fecit, nec dolus inuentus est in ore eius .« Et tamen dolorem crucis pro nostra redemptione tolerauit. Qui solus pro omnibus mundas ad Deum preces habuit, quia et in ipso dolore passionis pro persecutoribus orauit dicens: »Pater, dimitte illis, non enim sciunt quid faciunt .« Sequitur.

uERS. 19. Terra ne operiat sanguinem meum, neque inueniat locum in te latendi clamor meus.---Peccanti homini dictum est: »Terra es, et in terram ibis .« Que scilicet terra Redemptoris nostri sanguinem non abscondit, quia unusquisque peccator redemptionis sue pretium sumens, confitetur ac laudat, et quibus uolet proximus innotescit. Terra etiam eius sanguinem non aperuit, quia sancta Ecclesia redemptionis eius mysterium in cunctis iam mundi partibus predicauit. Ipse enim sanguis redemptionis qui sumitur, clamor est nostri Redemptoris. Unde etiam Paulus dicit: »Et sanguinis aspersionem melius loquentem quam Abel .« Locum enim latendi clamor eius in nobis inuenit, si hoc quod mens credit, lingua tacet. Sed ne in nobis clamor eius lateat, restat ut unusquisque iuxta modulum suum uiuificationis sue mysterium proximis innotescat. Sequitur:

 uERS. 20. Ecce enim in celo testis meus, et conscius meus in excelsis.---Cum enim Filius labefactaretur in terra, erat ei testis in celo. Testis quippe Filii Pater est, de quo ipse in Euangelio dicit: »Et qui misit me Pater, ipse testimonium perhibuit de me .« Qui recte etiam conscius dicitur, quia una uoluntate, uno consilio Pater cum Filio semper operatur. Quod fortasse etiam ad uocem eius corporis referri ualet. Sancta namque Ecclesia idcirco aduersa uite presentis tolerat, ut hanc superna gratia ad premia eterna perducat. Carnis sue mortem despicit, quia resurrectionis glorie intendit, transitoria sunt que patitur; perpetua que prestolatur. De quibus nimirum bonis perpetuis dubietatem non habet, quia fidele iam testimonium  Redemptoris gloriam tenet. Qui recte conscius dicitur, quia naturam nostram non solum creando nouit, sed etiam assumendo. Scire enim eius est nostra suscepisse. Unde etiam per Psalmistam dicitur: »Ipse enim scit figmentum nostrum .« Que tamen uox cum beato Iob congruere nobis etiam singulis potest. Omnis enim, qui ex eo quod agit, humanas laudes appetit, testem in terra querit; qui autem de actibus suis omnipotenti Deo placere festinat, testem se habere in celo considerat. Sequitur:

uERS. 21. uerbosi amici mei, ad Deum stillat oculus meus.---Quid enim per oculum, nisi cordis intentio designatur? Sicut scriptum est: »Si fuerit oculus tuus simplex, totum corpus tuum lucidum erit  .« Cum ergo uerbosi amici sunt, id est, cum et ipsi derogant, qui in fide sociantur ad Deum necesse est ut oculus stillet, quatenus nostra intentio tota in amoris intimi compunctione defluat. Sequitur:

uERS. 22. Atque utinam sic iudicaretur uir cum Deo, quomodo iudicatur filius hominis cum collega suo.---Peccatores quidem nos esse semper agnoscimus, sed tamen sepe in flagello positi, pro quo magis peccato flagellamur, ignoramus. Et nos ipsi subtili inquisitione discutimus, ut sic quomodo possumus causam persecutionis nostre inuestigare ualeamus, que dum plerumque nos latet, sit nobis oneri cecitas nostra, et de eo quod patimur plus dolemus.  Quisquis uero cum collega suo ad iudicium accedit, et quod sentit, dicit, et quidquid contradicitur agnoscit, et uoluerit, pulsat et nouit unde pulsatur. Qui enim diuina animaduersione percutitur, dum nouit quidem quia uapulat, sed cur uapulet ignorat, quasi dicit ipse quod sentit, sed quod contra se dicitur nescit, quia ipse quidem ingemiscit in uerbere, sed Deus aperte non declarat, pro qua eum feriat ultione. Sequitur:

uERS. 23. Ecce enim breues anni transeunt, et semitam per quam non reuertar ambulo.---Omne quod transit breue est, etiamsi tardius terminari uideatur. In mortis autem semita, per quam non reuertimur, ambulamus; non quod ad uitam carnis minime resurgendo reducimur, sed quod ad labores huius uite mortalis  uel ad conquirenda premia laboribus iterum non uenimus. Sequitur:



CAPUT XuII.

uERS. 1. Spiritus meus attenuabitur.---Attenuatur spiritus timore iudicii, quia electorum mentes quo amplius extremo iudicio propinquare se sentiunt, eo ad discutiendos semetipsos terribilius contremiscunt, et si quas in se carnales cogitationes unquam inueniunt, penitentie ardore consumunt, nec cogitationes suas dilatari carnali uoluptate permittunt. Sequitur: Dies mei breuiabuntur, et solum mihi superest sepulcrum.---Qui enim considerat qualis erit in morte, semper fit timidus in operatione, atque unde in oculis suis iam quasi non uiuit, inde ueraciter in oculis sui Conditoris uiuit. Sequitur:

 uERS. 2. Non peccaui, et in amaritudinibus moratur oculus meus.---Ac si aperte dicat: Culpam non feci, et flagella suscepi. Sed hac in re animum mouet, qui in multis se historie locis peccasse confitetur, qua ratione nunc peccasse se abnegat? Sed ad hec ratio celeriter occurrit, quia nec tantum peccauit, ut flagella mereretur, nec tamen sine peccato esse potuit. Redemptor etiam ad ereptionem nostram ueniens, et non peccauit, et amaritudinem pertulit, quia penam nostre culpe sine culpa suscepit. Sequitur:

uERS. 3. Libera me, et pone me iuxta te, et cuiusuis manus pugnet contra me.---Ipse etenim non peccauit in cogitatione uel opere, ipse in amaritudine moratus est per passionem, ipse liberatus est per  resurrectionem. Ipse iuxta patrem positus est per ascensionem, quia profectus in celum sedet a dextris Dei. Et quia per ascensionis eius gloriam Iudea in discipulorum eius persecutionem commota est, recte nunc dicitur Et cuiusuis manus pugnet contra me. Sequitur:

uERS. 4. Cor eorum longe fecisti a disciplina.---Si enim discipline custodiam nossent, nequaquam Redemptoris nostri precepta contemnerent. Ipsa eos carnis sue mortalitas excitasset ad amorem uite immortalis. Hoc ipsum namque in hac uita corruptionis nos esse subiectos iam de flagello discipline est. Aestu enim et frigore, fame sitique turbari, morbis affici, quandoque etiam exstingui, quid sunt hec alia  quam flagella peccati? Neque hoc ita dicitur, ac si omnipotens et misericors Deus longe cor hominis a disciplina faciat, sed quod sponte lapsum ibi remanere ubi cecidit iudicando permittat. Sequitur: Propterea non exaltabuntur.---Quia dum infimis uoluptatibus dimissi terrena bona semper desiderant, cor ad superna gaudia nunquam leuant. Exaltarentur quippe si mentem ad spem patrie celestis erigerent. Sed qui per disciplinam custodire uitam minime student, semper per desideria in imis iacent. Sequitur:

uERS. 5. Predam pollicetur sociis et oculi filiorum deficient.---Postquam de multitudine iniquorum, id est de antiqui hostis corpore beatus Iob sententiam protulit, mox ad ipsum eorum principem, id  est caput omnium perditorum sententiam uertit, atque a plurali numero ad singularem redit. Peruersus itaque iste auctor erroris predam sociis polliceretur, quia malignis spiritibus prauorum mittit animas, in eorum fine rapiendas. Et oculi filiorum eius deficient. Quia dum intentiones hominum ad sola terrena speranda excitat, hoc illos amare facit, quod diu tenere non possint. Possunt quoque et per socios fortasse intelligi crudelissimi quique et omni malitia iam repleti. Per filios uero hi qui adhuc deceptoris promissionibus illusi, augende prauitati nutriuntur. Sed oculi filiorum eius deficient, quia prauorum intentiones cadunt. Sequitur:

uERS. 6. Posuit me quasi in prouerbium uulgi, et exemplum suum coram eis.---Hec beatus Iob dicat  ex se, dicat ex uocibus omnium electorum. Omnis quippe qui flagello percutitur, quasi in prouerbium ponitur uulgi, quia stultus quisque dum cuiquam maledicere appetit, ex illius similitudine maledictionem sumit, quem temporaliter percussum uidet, eamque penam suo optat aduersario, quam euenisse conspicit iusto, sicque fit ut non recte sapientibus in exemplum deducatur rectus. Sequitur:

uERS. 7. Caligauit ad indignationem [ab indignatione] oculus meus, et membra mea quasi in nichilum sunt redacta.---Ab indignatione oculus caligat quando ipsi quoque qui in Dominico corpore, id est in Ecclesia, lumen ueritatis habent, dum se diutius despici ac dedignari conspiciunt, de occulti iudicii admiratione turbantur, et secretum Dei penetrare nequeunt, cur  preualere peruersi contra bonorum innocentiam permittantur. Membrorum quippe nomine, teneritudo infirmorum exprimitur, qui dum peruersos prospiciunt florere, iustosque cruciari, ad hoc nonnunquam perueniunt, ut se bona uel inchoasse peniteant. Sequitur:

uERS. 8. Stupebant super hoc, et innocens contra hypocritam suscitabatur.---Hoc loco innocens necdum perfectus iustus accipitur, qui bona adhuc inchoans, etsi nocere aliis non nouit, perfecta tamen ipse agere nequaquam ualet. Succenditur uero contra hypocritam innocens, dum glorie simulatoris inuidet, etiam qui nulli nocere solet. Sin uero hoc in loco innocens quilibet perfectus in bono accipitur,  contra hypocritam innocens suscitatur, quando et florere conspicit, et tamen cum suo eum flore contemnit. Sequitur:

uERS. 9. Et tenebit iustus uiam suam, et mundis manibus addet fortitudinem.---Considerato quippe hypocrita, iustus uiam suam tenet, quia dum illum ex peruersa uoluntate obtinere ea que mundi sunt intuetur: ipse ad amorem celestium robustius stringitur, sciens quia bonis desideriis premia eterna non deerunt, dum et prauis et duplicibus cordibus bona temporalia non negantur. Qua ex re mundis quoque manibus addet fortitudinem, quia conspiciens peruersos obtinere terrenam gloriam, bona opera sua prouehit ad perfectionem, et tanto altius temporalia despicit, quanto hec etiam malis abundare cernit.  Sequitur:

uERS. 10. Igitur uos omnes conuertimini et uenite.---Que uidelicet exhortationis uerba, proprie ad electos format, quos ad eternitatem uocat. Qui duobus modis inuitantur, scilicet ut et conuertantur et ueniant. Conuertantur nimirum fide, ueniant opere. uel certe conuertantur deserendo mala, et ueniant bona faciendo, sicut scriptum est: »Declina a malo et fac bonum .« Sequitur: Et non inueni in uobis ullam sapientiam.---Quid est enim quod eos ad sapientiam uocat, et tamen optat ne illos sapientes inueniat, nisi quod ad ueram sapientiam uenire non possunt, qui false sue sapientie fiducia decipiuntur? De quibus scriptum est: »ue uobis qui sapientes estis in oculis uestris,  et coram uobismetipsis prudentes .« Sequitur

uERS. 11. Dies mei transierunt, cogitationes mee dissipate sunt, torquentes cor meum.---Sancta electorum Ecclesia per diurna et nocturna tempora conspicit uite sue spatia transire, quia noctem in aduersitatibus, diem uero in prosperitatibus habere consueuit. Quasi enim lux ei oritur ex tranquillitate pacis, et nox ex dolore persecutionis. Sed cum post quietis otia, ad excrescentes contra se persecutiones laboremque redit, dies suos transisse testatur. In quibus tamen diebus solet tanto grauioribus curis premi, quanto a se ipsa tranquillitate pacis subtiliores a Iudice rationes excogitat exquiri. Sed dum bonis mentibus temporalis felicitas transit, etiam  cura eis terrene dispensationis subtrahitur, que eos in cogitationibus torquere uidebatur. Sequitur:

uERS. 12. Noctem uerterunt in diem.---Dissipate etenim cogitationes noctem in diem uertunt, quia nonnunquam iustis amplius placet ex aduersitate mala perpeti, quam ex prosperitate terrene dispensationis cura fatigari. Sequitur: Et rursum post tenebras spero lucem.---Lux enim post tenebras speratur, quia uel post noctem uite presentis eternum lumen percipitur, uel ita hic aduersitas atque prosperitas alternat, ut sibi succedere uicissim non desinant. Unde fit, ut et in luce nox in suspicione sit, et nocte lux in presumptione, sicut scriptum est: »In die bonorum ne immemor sis malorum, et  in die malorum ne immemor sis bonorum .« Sequitur:

uERS. 13. Si sustinuero, infernus domus mea est, in tenebris straui lectulum meum.---Priores etenim sancti et sustinere aduersa poterant, et tamen corporibus educti adhuc ab inferni locis liberari non poterant, quia necdum uenerat qui illuc sine culpa descenderet, ut eos qui ibi ex culpa tenebantur, liberaret. Tunc uero homo suum lectulum in tenebris strauit, quando lucem iustitie persuasori callido consentiendo deseruit, et quia in ipsis inferni locis iustorum quoque anime sine tormento tenebantur, ut et pro originali culpa adhuc illud descenderent, et tamen ex propriis actibus supplicium non haberent. Quasi in tenebris lectulum strauisse, est in inferno  sibi requiem preparasse. Graue enim tedium electis fuit post solutionem carnis, adhuc speciem non uidere Creatoris. Quod tedium non immerito beatus Iob tenebras uocat. Sequitur:

uERS. 14. Putredini dixi: Pater meus es, mater mea, et soror mea uermibus.---Quid est quod dixit putredini, Pater meus es, nisi quod omnis homo ab origine iam uitiata descendit? Unde et additur: Mater mea, et soror mea uermibus. Quia uidelicet, et ab ipsa putredine, et cum ipsa uenimus in hunc mundum. Quantum enim ad materiam corruptibilis carnis, mater nostra ac soror uermes sunt, quia et de putredine processimus, et cum putredine uenimus quam portamus. Quod si intelligi spiritaliter potest, et mater natura, et consuetudo non immerito soror  uocatur, quia ab illa cum ista sumus. Que uidelicet mater et soror uermes sunt, quia ex natura corruptibili et consuetudine peruersa cogimur, ut quasi quibusdam uermibus, sic inquietis cogitationibus in mente fatigemur. Carnis enim natura uitiata, et consuetudo peruersa, quia innumeras curas in corde infirmitatis nostre generant, bene mater et soror uermes uocantur. Mordent enim animum cure dum inquietant. Sequitur:

uERS. 15. Ubi est ergo nunc prestolatio mea?---Que esse potuit prestolatio iustorum, nisi iustus et iustificans Deus, qui ad penas humani generis sponte descenderit, ut captiuos mortis iustitie sue uirtute liberaret? Huius enim presentiam minime cessabant intenta cogitatione prestolari, quam quandoque  esse uenturam nouerant, sed uenire citius querebant. Sequitur: Et patientiam meam quis considerat?---Expressit desiderium quo festinat in carne positus redimi, et ab inferis ad superna reuocari. Et quidem paucorum hominum ista fuit perpendere, ut scirent de presentis uite laboribus, uel de subsequenti post mortem dilectione cogitare. Quod utrumque iusti ante aduentum Redemptoris nostri se perpeti dolebant. Unde recte dicitur: Et patientiam meam quis considerat?---Et quidem non deest qui patientiam consideret, sed cum citius non exaudit, quasi minus considerari dicitur Deus. Ipsa enim humani generis que uenit in fine mundi Dei redemptio, ab his qui a mundi initio precesserunt  tarde credebatur, quia longo temporis spatio a celestium remuneratione disiuncti sunt, ueritate a testante, que ait: »Multi prophete et reges uoluerunt uidere que uidetis, et non uiderunt, et audire que auditis, et non audierunt .« Sequitur:

uERS. 16. In profundissimum infernum descendent omnia mea.---Cum constet quod apud inferos iusti non in locis penalibus, sed in superiori quietis sinu tenerentur, magna nobis oboritur questio, quidnam sit quod beatus Iob asserit, dicens: In profundissimum infernum descendent omnia mea. Si itaque quantum a celsitudine celi er iste caliginosus infernus est, quantum ad eiusdem eris altitudinem terra inferius iacet, et infernus intelligi et profundus  potest: quantum uero ad eiusdem altitudinem terre, et illa loca inferi, que superiora sunt aliis receptaculis, inferni profundissimi appellatione signantur, quod er celo, terra ad era, hoc ille est superior infernorum sinus ad terram. Sed mirum ualde quod adiungit: Descendent omnia mea. Cum enim sola anima mea descensura esset ad inferni loca, quid  est quod uir sanctus illuc perhibet omnia sua descendere, nisi quod ibi se esse totum uidet, ubi pondus sue remunerationis intelligit? Quia hoc quod ex se insensibile in terra deserit, quousque ad incorruptionem resurrectionis redeat, se esse non sentit. uel certe in infernum eius omnia descendunt, quia laborum omnium retributio adhuc in sola inferni quiete recipi prestolabatur, et quasi illuc descendit omne quod egit, quia ibi quietem retributionis sue ex omnibus inuenit. Sequitur: Putasne saltem ibi erit requies mihi?---In quibus nimirum uerbis, et innotescit quod desiderat, et tamen se esse adhuc de suscipienda requie dubium designat, ne cuius sancta opera tot flagella secuta sunt, occulto iudicio superni Iudicis post flagella temporalia etiam  mansura tormenta sequerentur. Qua in re cum magno nobis timore pensandum est, quis nostrum iam de requie eterna securus sit, si et ea adhuc et ille trepidat, cuius uirtutis preconia et ipse iudex qui pertulit clamat: »Si enim iustus uix saluabitur, impius et peccator ubi parebit? «



LIBER QUARTUS DECIMUS.



CAPUT XuIII.


uERS. 1, 2. Respondens autem Baldath Suhites dixit: Intellige prius et sic loquamur [Usque ad quem finem uerba iactabitis. Intelligite].---Omnes heretici sanctam Ecclesiam in quibus incognitis superbire putant, quedam uero nec intelligere suspicantur. Sequitur:

uERS. 3. Quare reputati sumus ut iumenta, et sorduimus coram te?---Humane mentis est proprium hoc sibi fieri suspicari quod facit. Arbitrantur enim se despici, quia bonorum mores despicere consueuerunt. Et quia in his que comprehendi ualent ratione contra hereticos, ostendit Ecclesia rationabile non esse quod astruunt, estimari se ab eius iudicio uelut iumenta suspicantur. Sequitur:

 uERS. 4. Qui perdis animam in furore tuo.---Heretici uel zelum rectitudinis uel spiritalem gratiam sancte predicationis, non uirtutis pondus, sed insaniam furoris existimant, quo furore uidelicet perire fidelium animas arbitrantur. Sequitur: Nunquid propter te derelinquetur terra? Quid ergo est dicere, nunquid propter te derelinquetur terra, nisi hoc quod sepe fidelibus dicunt, quia si hoc est uerum quod uos dicitis, omnis terra derelicta, quam iam pre multitudine nos tenemus. Sequitur: Et transferentur rupes de loco suo.---Heretici rupes uocant eos quos sublimibus in humano genere excedere sensibus estimant, quos profecto doctores se habere gloriantur. Cum uero sancta Ecclesia peruersos quosque predicatores intra sinum fidei recte colligere  studeret, quid aliud quam de locis propriis mouet, ut intra eam recta sentientes iaceant humiliter, qui in peruersis suis sensibus prius rigidi stabant? Sed hoc fieri heretici omnino contradicunt, et propter uocem eius rupes de loco proprio transferri renituntur. Sequitur:

uERS. 5, 6. Nonne lux impii exstinguetur, nec splendebit flamma ignis eius?---Hec si in presentis uite definitione denuntiat, fallitur; quia plerumque et impiis inesse lumen prosperitatis cernitur, et pios tenebre ignobilitatis et paupertatis abscondunt. Sin uero ad hoc eius sermo dirigitur, ut ostendat quid impii in suo fine patiantur, ueraciter dicitur. Nonne lux impii exstinguetur? Omnis namque impius habet flammam ignis proprii, quem in corde  suo ex feruore desideriorum temporalium accendit, sed non splendebat flamma ignis eius, cum in die exitus omnis exterior decor subtrahitur, et solo suo intrinsecus ardore concrematur. Flamma ergo ab igne subtrahitur, cum gloria exterior ab eterno eius ardore separatur. Habent etiam et iusti flammam ignis sui, sed nimirum que resplendeat, quia uidelicet eorum desideria in bonis operibus lucent. Sequitur: Lux obtenebrescit in tabernaculo ipsius.---Si plerumque tenebras tristitiam, non immerito lucem accipere gaudium debemus. Lux ergo in tabernaculo illius obtenebrescit, quia in eius conscientia quam male inhabitat gaudium, quod de temporalibus rebus fuerat, deficit. Sequitur: Et lucerna que superest exstinguetur.---Ut enim de usu multorum  loquar, lucerna lumen in testa est, gaudium in carne. Lucerna ergo que super eum est exstinguetur, quia cum malorum suorum retributio impium sequitur, in eius mente gaudium carnale dissipatur. Sic enim iniquorum mentem terrena gaudia possident, ut super ipsam sint, non apud ipsam. Sequitur:

uERS. 7. Arctabuntur gressus uirtutis eius.---Nunc enim quasi uirtutis sue gressus exerit, quoties potestatis sue uiolentias exercet. Sed gressus uirtutis eius arctabuntur, quia uires malitie illius quas nunc in uoluptatibus suis exhibet postmodum pena constringit. Sequitur: Et precipitabit eum consilium suum.---Habet nunc consilium omnis iniquus presentia appetere, eterna desperare, iniusta agere, iusta deridere. Sed cum Iudex iustorum iniustorumque  uenerit, suo unusquisque impius consilio precipitatur, quia per hoc quod hic elegit appetere, prauis cogitationibus in eterni supplicii tenebras mergitur. Quem enim hic gloria temporalis extollit, illum illic sine termino pena premit. Sequitur:

uERS. 8. Immisit enim in rete pedem suum, et in maculis eius ambulat.---Qui pedes in rete mittit, non cum uoluerit, eiicit; sic qui in peccatis se deiicit, non mox ut uoluerit surgit, et qui in maculis retis ambulat, gressus suos ambulando implicat, et cum expediri ad ambulandum nititur, ne ambulet obligatur. Sepe namque contingit ut quis huius mundi delectatione persuasus in eo ad honoris gloriam pertingat, et plerumque habita uilescunt, percipiendo  discit quam sit uile quod expetiit. Unde reuocatus ad mentem, exquirit qualiter sine culpa fugiat, quod se conspicit esse adeptum. Sed ipsa eum dignitas que implicauit, tenet; et sine culpis aliis fugere non ualet hoc, ubi sine culpa peruenit. Sequitur:

uERS. 9. Tenebitur planta illius laqueo.---Quia uidelicet stringitur funis in peccati laqueo, et quia hostis generis humani cum uniuscuiusque uitam in culpa diligat, ad eius mortem anxius anhelat. Sequitur: Exardescet contra eum sitis.---Antiquus quippe noster inimicus, cum in peccato uitam illaqueat, sitit, ut mortem peccatoris bibat. Quod tamen et aliter intelligi potest. Nam peruersa mens cum in peccato se uenisse conspicit, quadam cogitationis  superficie euadere peccati laqueos querit. Sed uel terrores uel opprobria hominum timens, eligit in eternum mori, quam ad tempus aliquid aduersitatis perpeti. Unde se totum uitiis deserit, quibus iam semel obligatum sentit. Cuius ergo usque ad finem uita in culpa constringitur, eius planta laqueo tenetur. In cuius quippe animo contra eum sitis exardescit, quia quo agere peruerse consueuit, eo ad ebibenda mala uehementer accenditur. Impio quippe sitire est huius mundi bona concupiscere. Sequitur:

uERS. 10. Abscondita est in terra pedica eius, et decipula illius super semitam.---In terra pedica absconditur, cum culpa sub terrenis occultatur. Inimicus  quippe insidians ostendit humane menti quid in terreno lucro appetat, et occultat peccati laqueum unde eius animam stringit. Decipula uero a decipiendo uocata est, et tunc ab antiquo hoste super semitam decipula ponitur, quando in actione huius mundi, quam mens appetit, peccati laqueus paratur. Que uidelicet non facile deciperet, si uideri potuisset. Sic quippe decipula ponitur, ut dum esca ostenditur, nequaquam ipsa a transeunte uideatur: quasi esca quippe in laqueo est lucrum cum culpa, et huius mundi prosperitas cum iniquitate. Ibi ergo inimicus decipulam ponit, ubi esse semitam mentis conspicit, quia illic periculum deceptionis inserit, ubi uiam esse inuenerit propinque cogitationis. Et quia peruersus homo, omne quod facit, etiam pati  metuit, recte sequitur:

uERS. 11. Undique terrebunt eum formidines.---Tales enim contra se omnes esse suspicatur, qualia ipse esse contra omnes nititur. Sequitur. Et inuoluent pedes eius.---Praua itaque desideria ad pessimam actionem trahunt, et pessima actio restringit in formidine. Que uidelicet formido inuoluit pedes, ne in rectam exire ualeant actionem, et sepe contingit, ut idcirco quisque bonus esse metuat, ne hoc a prauis ipse patiatur, quod se bonis fecisse reminiscitur; dumque hoc pati quod fecit, metuit, undique territus, undique suspectus, quasi pedes inuolutos habet. Sequitur:

uERS. 12. Attenuet fame robur eius, et inedia inuadat costas eius.---Scripture sacre more optare  uidetur quod futurum preuidet, scilicet non maledicentis animo, sed predicentis. Omnis itaque homo, quia ex anima et carne constat, quasi ex robore et infirmitate compositus est. Robur ergo hominis anima est rationalis, que impugnantibus uitiis resistere per rationem ualet. Ergo robur iniqui fame attenuatur, quia eius anima nulla interni cibi refectione pascitur, de qua scilicet fame per prophetam dicitur: »Emittam famem in terra, non famem panis, neque sitim aque, sed audiendi uerbum Dei .« Coste ergo uniuscuiusque sunt sensus anime, qui latentes cogitationes muniunt. Inedia igitur inuadet costas, quando omni spirituali refectione subtracta, sensus mentis deficiunt, et cogitationes suas regere uel tueri non possunt. Sequitur:

 uERS. 13. Deuoret pulchritudinem cutis eius, et consumet brachia illius primogenita mors.---Pulchritudo cutis est gloria temporalis, que dum foris concupiscitur, quasi species in cute retinetur. Brachiorum uero nomine non incongrue opera designantur, quia corporale opus brachiis agitur: quid autem mors nisi peccatum est, quod ab interiori uita animam occidit? Si igitur peccatum mors, non incongrue primogenita mors superbia ualet intelligi, quia scriptum est: »Initium omnis peccati superbia .« Pulchritudinem igitur cutis eius et brachia illius primogenita mors deuorat, quia iniqui gloriam uel operationem superbia supplantat. Sequitur:

 uERS. 14. Alleuatur [auellatur] e tabernaculo suo fiducia eius, calcet super eum quasi rex interitus.---Hoc loco interitus nomine, ipse hostis generis humani qui interitum intulit designatur. Iste itaque interitus, in die exitus quasi rex super impium calcat, quia quem prius blandis persuasionibus decipit, ad extremum uiolentis nisibus ad supplicium rapit. Sin uero interitus nomine, non aperte diabolus, sed peccatum debet intelligi, ex quo contigit reprobos ad interitum trahi: talis nimirum interitus quasi rex calcat mentem, cum eam non resistentem possidet. Non enim potest in hac uita homini posito tentatio deesse peccati, sed aliud est peccato tentanti resistere, aliud dominanti seruire. Huius quippe de tabernaculo fiducia auellitur, quando peruersus  quisque, qui multa sibi ad uotum in hac uita parauerat, repentina morte dissipatur. Sequitur:

uERS. 15. Habitent in tabernaculo ipsius socii eius qui non est.---Id est, in mente eius apostate angeli per cogitationes nequissimas conuersentur, eius uidelicet socii, qui idcirco iam non est, quia summa essentia recessit, et per hoc quotidie excrescente defectu quasi ad non esse tendit, quod semel ab eo, qui uere est, cecidit. Sequitur: Aspergatur in tabernaculo eius sulphur.---Sulphur quid aliud quam fontium ignis est? Quod tamen sic ignem nutrit, ut fetorem grauissimum exhalet. Quid itaque in sulphure, nisi peccatum carnis accipimus? Quod dum peruersis cogitationibus quasi quibusdam fetoribus mentem replet, eterna incendia preparat. Hoc ergo  in tabernaculo iniqui sulphur aspergitur, quoties peruersa delectatio carnis in eius mente dominatur. Sequitur:

uERS. 16. Deorsum radices eius siccentur, sursum autem atteratur mes sis eius.---Quid namque radicum nomine, que in occulto posite [site] sunt, et germen in apertum ferunt, nisi cogitationes accipimus? Que dum non uidentur in corde, uisibilia opera producunt, unde et messis nomine, eadem aperta operatio designatur, que uidelicet ex latenti radice producitur. Sed dum prauus quisque cogitationes suas in infirmis rebus ponit, et sempiterne uiriditatis gaudia appetere negligit, quid aliud quam radices suas deorsum siccare permittit? Cuius messis sursum atteritur, quia eius omnis operatio a superno iudicio  quasi nichilum deputatur, etiamsi ante oculos humanos bona uideatur. Sequitur:

uERS. 17. Memoria illius pereat de terra, et non celebretur nomen illius in plateis.---Intuendum nobis est, quia sic Baldath Suhites de unoquoque loquitur, ut latenter ad caput omnium iniquorum, eius uerba uertantur. Platee quoque appellatione Greca, a latitudine sunt uocate. Memoriam uero suam in terra statuere conatur Antichristus, cum in terrena gloria appetit si esset possibile in perpetuum permanere. Nomen suum in plateis celebrare gaudet, cum longe lateque operationem sue iniquitatis extendit. Sed quia diu hec iniquitas non sinitur extolli, dicitur: Memoria illius pereat de terra. Sequitur:

 uERS. 18. Expellat eum de luce ad tenebras.---De luce ad tenebras dicitur, cum de honore uite presentis ad eterna supplicia damnatur. Unde apertius subditur: Et de orbe transferet eum. De orbe quippe transfertur, cum superno apparente iudice de hoc mundo tollitur, in quo peruerse gloriatur. Sequitur:

uERS. 19. Non erit semen eius, neque progenies in populo suo, nec ulle reliquie in regionibus eius.---Scriptum quippe est quia Dominus iehsu »interficiet eum spiritu oris sui, et destruet illustratione aduentus sui .« Dum ergo eius iniquitas cum mundi statu terminatur, progenies eius in populo suo non relinquitur, quia et ipse eius populus cum eo ad supplicium pariter urgetur, et omnes iniqui qui de eius peruersa persuasione in prauis  actibus nati sunt, illustratione aduentus Domini eterno interitu cum eodem capite suo ferientur. Sequitur:

uERS. 20. In diebus eius stupebunt nouissimi, et primos inuadet horror.---Tanta enim tunc contra iustos iniquitate effrenabitur, ut etiam electorum corda non paruo pauore feriantur. Unde scriptum est: »Ita ut in errorem inducantur, si fieri potest, etiam electi .« Quod uidelicet dicitur, non quia electi casuri sunt, sed magnis terroribus trepidaturi. Tunc uero contra eum certamen iustitie et nouissimi electi habere narrantur et primi, quia scilicet et hi qui in fine mundi electi reperiuntur, in morte carnis prosternendi sunt, et illi etiam qui a prioribus mundi partibus precesserant,  Enoch scilicet et Elias, ad medium reuocantur, et crudelitatis eius seuitiam in sua adhuc mortali carne passuri sunt. Huius uires in tanta potestate laxatas nouissimi obstupescunt, et primi metuunt. Sequitur:

uERS. 21. Ergo hec sunt tabernacula iniqui, et iste locus eius qui ignorat Deum.---Superius enim dixerat: Expellat eum de luce ad tenebras, et de orbe transferat eum, cuius cum mala subiungeret, adiunxit: Hec sunt tabernacula iniqui, et iste locus eius qui ignorat Deum. uidelicet indicat, quia is qui nunc Deum ignorando extollitur, tunc ad propria tabernacula peruenit, quando eum sua iniquitas in supplicia demergit, et locum suum quandoque inuenit tenebras, qui dum hic de falsa gauderet luce  iustitie, locum tenebat alienum; peruersi enim in omni quod per simulationem faciunt, nomen glorie iustorum quasi locum occupare alienum nituntur. Sequitur:



CAPUT XIX.

uERS. 1, 2. Respondens autem Iob dixit: Usquequo affligitis animam meam, et atteritis me sermonibus?---Sancti uiri eloquia, ut sepe iam diximus, aliquando ex persona propria, aliquando uero ex uoce capitis, aliquando autem ex typo uniuersalis Ecclesie sentienda. ualde ergo affligitur anima iustorum, quando illi contra bonos districtas sententias intorquent, qui bene uiuere ignorant, et ex uoce sibi iustitiam uindicant, quam moribus impugnant. Atteruntur  enim boni sermonibus iniquorum, quando contra illi in uerbis tument. Sequitur:

uERS. 3. En decies confudistis me.---Numeratis uicibus locutionum amicorum Iob, adhuc quinquies locutos eos esse cognoscimus. Sed propter hoc quod ab eis quinquies increpationes audierat, quorum increpationibus quinquies ipse respondit, decies se perhibet esse confusum: quia et in eo grauiter laborauit quod frustra increpatus est, et in eo confusionem pertulit, quod uerba doctrine non audientibus dixit. Sin uero ad typum sancte Ecclesie hec uerba referimus, liquet quod magnum est gaudium seruare Decalogi precepta. Sed hanc peruersi decies confundunt, quia per omne quod peccant, prauis suis moribus Decalogi precepta relinquunt. Sequitur:  Et non erubescitis opprimentes me?---Sunt nonnulli quos ad perpetrandam nequitiam oborta subito malitia inuitat, sed tamen humana uerecundia reuocat, et plerumque per hoc quod exterius erubescunt, ad interiora sua redeunt, et contra se internum iudicium sumunt. Et sunt nonnulli, qui postquam Deum in mente contempserint, multo magis humana iudicia spernunt. Hinc est enim quod de quibusdam impudenti fronte peccantibus dictum est: »Et peccatum suum quasi Sodoma predicauerunt .« Plerumque enim tales sunt aduersarii sancte Ecclesie, qui a perpetrandis malis, nec timore Domini, nec pudore hominum refrenantur. Sequitur:

uERS. 4. Nempe et si ignoraui, mecum erit ignorantia  mea.---Habent hoc heretici proprium, ut de inani scientie sue arrogantia inflentur, et recte credentium simplicitatem sepe derideant, et nullius esse meriti uitam humilium ducant. At contra, sancta Ecclesia in omni quod ueraciter sapit, sensum suum humiliter deprimit, ne scientia infletur, ne inquisitione occultorum tumeat, et perscrutari aliqua que ultra uires sunt illius presumat. Utilius etenim studet nescire que perscrutari non ualet quam audacter diffinire que nescit. Scriptum est quippe: »Sicut qui mel multum comedit, non est ei bonum, sic qui scrutator est maiestatis, opprimitur gloria .« Dulcedo etenim mellis, si plusquam necesse est, sumitur, unde delectatur os, inde uita comedentis necatur. Dulcis quoque est  requisitio maiestatis, sed qui hanc plus scrutari appetit, quam humanitatis cognitio permittit, ipsa hunc eius gloria opprimit, quia uelut immoderate mel sumptum perscrutantis sensum, dum non capitur, rumpit. Nobiscum uero esse dicitur, quod pro nobis est, et rursum non nobiscum esse dicitur, quod contra nos est. Quia ergo scientia sua cor heretici inflat, fidelis autem cognitio ignorantie sue humiliat, dicat beatus Iob sua uoce, dicat etiam confessione uniuersalis Ecclesie, mecum erit ignorantia mea. Et quia hec ipsa heretici que scire querunt, ad usum solius elationis accipiunt, ut contra fideles et humiles docti uideantur, recte subiungitur:

 uERS. 5. At uos contra me erigimini.---Ac si apertius dicatur: Qui erigi contra uosmetipsos ex mea persecutione debuistis. Ordo quippe erectionis in bono iste est, ut primum contra nos, et postmodum contra malos erigamur. Nam qui contra bonos erigitur, per superbiam inflatur. Contra nosmetipsos enim erigimur, quando mala propria recognoscentes, districta nosmetipsos penitentie ultione ferimus, quando nequaquam nobis in peccatis parcimus, et nullis erga nos cogitationum blandimentis inclinamur.

Qui si districte prius nostra in nobis mala insequimur, iustum quoque est, ut etiam contra aliena mala utiliter erigamur, et ea que in nobis punimus, etiam in aliis redarguendo superemus. Sequitur:  Et arguitis me opprobriis meis.---Omnes reprobi graue opprobrium deputant mala temporalia, et tanto esse unumquemque a Deo despectum credunt, quanto hunc afflictum ex percussionis flagello conspiciunt. Nil enim in moribus, nil in actibus querunt, sed quoslibet quos in hac uita uiderint percussos esse, iam diuino iudicio damnatos arbitrantur. Sequitur:

uERS. 6. Saltem nunc intelligite, quia Deus non equo iudicio afflixerit me.---O quam durum sonat uox iusti uerberibus afflicti, quam tamen non elatio, sed dolor expressit. Sed iustus non est qui iustitiam in dolore deserit. Beatus autem Iob, quia mite cor habuit, nec in dura uoce peccauit. Nam si hunc peccasse in hac uoce dicimus, implesse diabolum astruimus  quod proposuit dicens: »Tange os eius et carnem, si non in facie benedixerit tibi .« Grauis itaque questio oritur. Si etenim non peccauit in eo quod dicit saltem nunc intelligite, quia Deus non equo iudicio afflixerit me. Deum quod dici nefas est iniuste egisse aliquid consentimus. Beatus enim Iob uitam suam attenderat, et ea que patiebatur flagella pensabat, et uidebat equum non esse, ut ad talem talia flagella reciperet, et cum dicit non se equo iudicio afflictum, hoc libenti uoce locutus est, quod in secreto suo Dominus de illo aduersario eius dixerat; »Commouisti me aduersus eum, ut affligerem eum frustra .« Igitur et uera Iob dixit, dum uitam cum flagello pensauit, et Deus non iniusto iudicio Iob afflixit, quia merita ex flagello  cumulauit, et diabolus quod promiserat, non impleuit, quia beatus Iob inter uerba, que durum sonant, et a uera sententia, et a mente humilium non recessit. Sequitur: Et flagellis suis me cinxerit.---Aliud quippe est, flagellis percuti, aliud cingi. Flagellis namque percutimur, cum consolationem et in doloribus ex rebus aliis habemus. Nam cum tanta nos afflictio deprimit, ut ex nullius rei consolatione respirare animus possit, non iam flagellis solummodo ferimur, sed etiam cingimur, quia tribulationum uerbere ex omni parte circumdamur. Cinctus enim flagellis Paulus fuerat cum dicebat: »Foris pugne, intus timores .« Sequitur:

 uERS. 7. Ecce clamabo uim patiens, et nemo audiet, uociferabor, et non est qui iudicet.---Omnipotens Deus quid nobis profuturum esse ualeat sciens, dissimulat exaudire uocem dolentium, ut augeat utilitatem, et purgetur uita per penam, ut quietis tranquillitas, que hic inueniri non ualet, alibi queratur. Et non est qui iudicet. Non est enim qui iudicet dicitur, quando iudicare dissimulat. Sequitur:

uERS. 8. Semitam meam circumsepsit, et transire non possum, et in calle meo tenebras posuit.---Circumseptam uerberibus semitam suam uidit, cum transire ad securitatem cupiens, euadere flagella non potuit, et quia se percuti aspexit, nec tamen percussione dignam uitam in semetipso reperit, quasi  in calle cor ignorantie sue tenebras inuenit, qui cur ita flagellaretur penetrare non potuit. Quod ad infirma quoque membra sancte Ecclesie non incongrue refertur. Quia igitur sepe infirmitate, nonnunquam uero ignorantia, peccatur, ex infirmantibus membris dicitur: Semitam meam circumsepsit, et transire non possum. Ex eis uero qui ad ipsum opus bonum quod eligant, caligant, subditur: Et in calle meo tenebras posuit. In calle ergo suo tenebras inuenit, quia in his que agere appetit, quid eligere debeat, nescit. Contra hec utraque per Psalmistam dicitur: »Dominus illuminatio mea, et salus mea .« Sequitur:

uERS. 9. Exspoliauit me gloria mea, et abstulit coronam de capite meo.---Quod cuncta hec beati  uiri in afflictione positi persone conueniant, dubium non est. Sed quia historie uerba patent, expositione iuxta litteram non indigent. Oportet ergo ut per sensus debeat mysticos inuestigari, id est, iustitia ab infirmis ablata est, que ab eis auferri non possit, sed idcirco potuit tolli, quia more uestimenti exterius adhesit. Qua in re querendum est quomodo sancte Ecclesie membra dici ualeant qui potuerunt iustitiam perdere, quam tenere uidebantur. Sed sciendum est quod plerumque a membris eius infirmantibus iustitia ad tempus amittitur, sed per cognitionem culpe postmodum ad penitentiam redeunt, seseque ad eamdem iustitiam fortius quam credebatur astringunt. Sequitur: Et abstulit coronam de capite meo.---Sicut caput corporis prima  pars est, ita principale interioris hominis mens est. Corona uero uictorie premium est, quod desuper ponitur, ut qui certauerit remuneretur. Quia ergo multi aduersitatibus pressi minime in certamine perdurant, in eis sancta Ecclesia quasi de capite coronam amittit. Corona quippe in capite est superna remuneratio in mente. Et sunt plerique qui dum aduersitatibus affliguntur superna premia cogitare negligunt, et ad perfectionem uictorie peruenire non possunt. In his itaque corona de capite aufertur, quia supernum et spiritale premium de mentis cogitatione tollitur. uel certe caput fidelium non immerito sacerdotes accipimus, qui pars membrorum Domini premia sunt. Unde et per prophetam,  »caput et cauda « exterminari dicitur. Corona ergo de capite aufertur, cum superne remunerationis premia etiam ipsi deserunt, qui in hoc Ecclesie corpore preesse uidebantur. Sequitur:

uERS. 10. Destruxit me undique et pereo, et quasi auulse arbori abstulit spem meam.---Quasi undique enim Ecclesia destruitur, atque in infirmis membris deperit, quando ipsa que uidebantur fortia corruunt, quando corona de capite abstrahitur. Arbor quippe uento impellitur ut cadat, et quem mine terrent ut ad iniustiam corruat, quid aliud quam arboris flatu uentum pertulit, et statum sue rectitudinis amisit? Sequitur:

uERS. 11. Iratus est furor eius contra me, et sic  me habuit quasi hostem suum.---Predicatore quippe attestante didicimus, quia »fidelis est Deus, et non patitur nos tentari supra id quod possumus ferre, sed facit cum tentatione prouentum, ut possimus sustinere .« Per prophetam quoque dicit Dominus: »Plaga inimici, percussi te castigatione crudeli .« Qui ergo ita percutitur, ut uires illius a percussione superentur, non hunc Dominus quasi filium per disciplinam, sed quasi hostem per iram ferit. Sequitur:

uERS. 12. Simul uenerunt latrones eius, et fecerunt sibi uiam per me.---Latrones namque eius, maligni sunt spiritus, qui exquirendis hominum mortibus occupantur, qui uiam sibi in afflictorum cordibus faciunt, quando inter aduersa que exterius tolerant,  cogitationes quoque prauas immittere non desistunt. Sequitur: Et obsederunt in gyro tabernaculum meum.---In gyro enim tabernaculum obsident, quando ex omni latere suis tentationibus mentem cingunt, que tamen uerba, ut iam prediximus, beato Iob, etiam iuxta historiam, congruunt, qui dum mala que pertulit, ante oculos congessit, non quasi filium, sed quasi hostem percussum se esse indicauit. Per quem etiam sibi latrones eius uiam fecerunt, quia maligni spiritus contra eum licentiam percussionis acceperunt. Cuius in gyro tabernaculum obsiderunt, quia, sublatis rebus et filiis, etiam corpus eius omne uulneribus attriuerunt. Sed mirum ualde est, cum latrones diceret, cur addidit eius. Ut uidelicet eosdem latrones Dei esse monstraret. Sed quia in eis et uoluntas  iniusta est, et potestas iusta, et latrones dicuntur eius, et Dei. Sed quia, ut sepe iam diximus, sanctus uir positus in dolore penarum, modo suis, modo Ecclesie, modo Redemptoris nostri uocibus utitur, et plerumque sic sua narrat, ut tamen per typum, ea que sunt sancte Ecclesie ac Redemptoris nostri proferat, postposita cura historie, paulisper in his que subiungit, qualiter Redemptoris nostri uocibus congruat, demonstremus. Sequitur:

uERS. 13. Fratres meos longe fecit a me, et noti mei quasi alieni recesserunt a me.---Hoc melius ostendimus, si Ioannis ad medium testimonium proferamus, qui ait: »In propria uenit, et sui eum non  receperunt .« Adeo quippe fratres longe facti sunt, et noti recesserunt, quia tenentes legem prophetare Hebrei nouerant, et presentem minime recognoscebant. Unde et recte dicitur:

uERS. 14. Et dereliquerunt me propinqui mei, et qui me nouerant obliti sunt mei.---Iudei etenim propinqui per carnem, noti per legis instructionem, quasi obliti sunt quem prophetauerunt, dum eum et incarnandum uerbis legis canerent, et incarnatum uerbis perfidie negarent. Sequitur:

uERS. 15. Inquilini domus mee et ancille mee sicut alienum habuerunt me.---Inquilini domus Dei fuerant sacerdotes, quorum origo in Dei seruitio, deputatum iam per officium in conditionem tenebatur.  Ancille autem non immerito intelliguntur leuitarum anime ad secreta tabernaculi, quasi ad interiora cubilis familiarius seruientes, qui incarnatum Dominum, quem dudum per legis uerba predixerant, cognoscere ac uenerari noluerunt. Sequitur: Et quasi peregrinus fui in oculis eorum.---Redemptor etenim noster dum a Synagoga cognitus non est, in domo sua quasi peregrinus exstitit. Quod aperte propheta testatur dicens: »Quare sicut colonus futurus es in terra, et quasi uiator declinans ad manendum?«  Sequitur:

uERS. 16. Seruum meum uocaui, et non respondit.---Quid enim Iudaicus populus fuit, nisi seruus, qui non amore filii obsequebatur Domino, sed timore seruili? Quo contra nobis per Paulum dicitur: »Non  accepistis spiritum seruitutis iterum in timore, sed spiritum adoptionis filiorum, in quo clamamus: Abba, Pater .« Hunc igitur seruum uocauit Dominus, quia collatis muneribus quasi emissis uocibus ad se eum ducere studuit, sed non respondit, quia digna opera donis eius reddere contempsit. uocat enim nos Dominus, cum muneribus preuenit. Sequitur: Ore meo deprecabar illum.---Ac si apertius diceretur: Ego ille qui ante incarnationem meam tot ei precepta facienda per prophetarum ora mandaueram, incarnatus ad eum ueniens, ore eum proprio deprecabar. Hinc per sponsam dicitur: »Osculetur me osculo oris sui .« Bene autem dicitur, deprecabar, quia in carne monstratus, dum mandata uite humiliter dixit, quasi  superbientem seruum ut uiueret, rogauit. Sequitur:

uERS. 17. Halitum meum exhorruit uxor mea.---Quid uxor Domini, nisi Synagoga accipitur, in legis federe carnali ei intelligentia subiecta? Halitus uero ex carne est, sed infidelis populus carnem Domini carnaliter intellexit, quia purum hunc hominem credidit. Halitum ergo eius uxor exhorruit, quia Synagoga eum quem uidebat hominem, Deum credere expauit. Sequitur: Et orabam filios uteri mei.---In utero autem proles concipitur, que in hac uita profertur. Quid ergo uterum Domini, nisi eius consilium debemus accipere, in quo ante secula per predestinationem concepti sumus, ut  creati per secula producamur? Deus ergo, qui manet ante secula, uteri sui filios orauit, quia eos quos potenter per dignitatem suam condidit, incarnatus ueniens humiliter rogauit. Sequitur:

uERS. 18. Stulti quoque despiciebant me.---Sapientibus a ueritatis fide cadentibus, recte de stultis additur quoque, quia dum Pharisei Dominum ac legisperiti despicerent, eorum incredulitatem etiam populi sui turba secuta est, que in eo quod hominem uidit, Redemptoris mundi predicamenta despexit. Sequitur: Et cum ab eis recessissem, detrahebant mihi.---Quasi accedebat quippe ad corda populorum Dominus, cum eis miracula demonstraret, et quasi recedebat, cum nulla signa ostenderet. Sed recedenti  Domino detrahebant, cum a miraculis quiescenti prebere fidem nolebant. Sequitur:

uERS. 19. Abominati sunt me quondam consiliarii mei et quem maxime diligebam aduersatus est mihi.---Scribe itaque et legis doctores qui erudire populos ad uitam consueuerant, quid aliud quam uenturi Redemptoris consiliarii fuerunt? Qui tamen dum incarnatum Dominum conspicerent, consiliis suis multos ab eius fide diuiserunt, quamuis prius ad credendum incarnationem eius per prophetarum uerba multos docuisse uiderentur. Ipse enim ordo suadente perfidia a fide ueritatis auersus est, qui prius in labore predicationis seruiens maxime diligebatur. Sequitur:

uERS. 20. Pelli mee consumptis carnibus adhesit  os meum.---In osse fortitudo, in carnibus uero infirmitas corporis designatur. Quia igitur Christus et Ecclesia una persona est, quid per os nisi ipse Dominus designatur? quid per carnem nisi discipuli, qui passionis eius tempore infirma sapuerunt? Per pellem uero que exterior carne manet in corpore, quid nisi ille sancte femine figurantur, que ad preparanda subsidia corporis, exterioribus Domino ministeriis seruiebant? Nam cum eius discipuli, quamuis necdum firmi ueritatis fidem populis predicarent, ossi suo inherebant carnes, et cum sancte mulieres ea que necessaria erant prepararent, quasi pellis exterius manebat in corpore. Quasi ergo consumpta carne os Domini pelli sue adhesit, quia fortitudo eius passionis tempore fugientibus  discipulis, iuxta se mulieres inuenit. Sequitur: Et derelicta sunt tantummodo labia circa dentes meos.---Quid enim circa dentes aliud quam labia habemus, etiamsi nulla flagella patiamur? Sed quid per labia, nisi locutio, quid per dentes, nisi sancti apostoli designantur? Sed quia passionis eius tempore, isti dentes pre timore mortis amiserunt morsum correptionis, amiserunt fiduciam roboris, amiserunt efficaciam omnimode operationis, ita ut duo ambulantes post eius mortem ac resurrectionem in uia loquerentur, et dicerent: »uos sperabamus quia ipse esset redempturus Isrel ;« recte nunc dicitur: Et derelicta sunt tantummodo labia circa dentes meos.---Confabulabantur adhuc  de eo, sed iam in illo minime credebant. Peractis itaque his que in uoce capitis dixit, ad propria uerba beati Iob reuertitur dicens:

uERS. 21. Miseremini mei, miseremini mei, saltem uos, amici mei, quia manus Domini tetigit me.---Hoc habere solet proprium mens piorum, quod cum iniusta ab aduersariis patitur, non tam ad iram quam ad preces mouetur, ut se moderari eorum prauitas placide ualeat, plus deprecari quam irasci eligunt. Notandum quoque quod eis que secreto apud Deum gesta sunt, beati uiri in publico uerba concordant. A Satan quippe percussus fuerat, nec tamen percussionem suam Satane tribuit, sed tactum se manu Domini appellat, sicut ipse quoque Satan dixerat: »Mitte manum tuam, et tange os  et carnem .« Sequitur:

uERS. 22. Quare persequimini me sicut Deus, et carnibus meis saturamini?---Non abhorret a locutione pietatis, quod a Deo se perhibet persequi. Est namque persecutor bonus, sicut de semetipso ore prophetico Dominus dicit: »Detrahentem occulte aduersus, proximum suum hunc persequebar .« Cum uero sanctus quisque flagellari permittitur, scit quod persecutionem contra commissa uitia ex interna dispensatione patiatur. Crudeles autem mentes persecutorum cum potestatem feriendi appetunt contra bonorum uitam, non studio purgationis, sed liuoris fascibus accenduntur. Et quidem hoc faciunt, quod Deus omnipotens fieri permittit; sed dum una causa cum Deo etiam per eos agitur,  non tamen uoluntas una in eadem causa seruatur, quia cum Omnipotens amando purgationem exhibet, iniustorum prauitas seuiendo malitiam exercet; quod intelligi et aliter potest, tanto enim Deus omnipotens, iustus [iustius] aliena uitia percutit, quanto in semetipso nichil habet uitiorum. Homines cum per disciplinam alios feriunt, sic alienam infirmitatem debent percutere, ut etiam ad suam oculos nouerint reuocare. Ac si aperte diceretur: Ita ex infirmitatibus meis affligitis, ac si more Dei de infirmitate nichil habeatis. Unde et subditur: Et carnibus meis saturamini? Quorum mens proximorum penas esurit, saturari procul dubio alienis carnibus querit. Sciendum quoque, quia hi etiam qui aliene uite detractione pascuntur, alienis procul dubio carnibus  satiantur. Unde per Salomonem dicitur: »Noli esse in conuiuiis potatorum, neque comedas cum eis qui carnes ad uescendum conferunt .« Sequitur:

uERS. 23, 24. Quis mihi det, ut exarentur in libro stilo ferreo, aut plumbi lamina uel certe sculpantur in silice cuncta que pertuli? Quia forti Patrum sententia . . . . . . grauis ille Iudeorum populus agnouit, stilo ferreo et plumbi lamina scripta sunt; quia uero hec etiam dura gentilium corda nouerunt, quid ea nisi sculpta in silice uidemus? Et notandum, quia in plumbo quod scribitur ipsa metalli mollitie citius doletur. In silice uero tardius quidem ualent littere exprimi, sed difficilius deleri. Non ergo immerito  per plumbi laminam Iudea exprimitur, que precepta Dei et sine labore percepit, et cum celeritate perdidit. Recte gentilitas per silicem figuratur, que uerba sacri eloquii uix custodienda suscipere potuit, sed tamen fortiter suscepta seruat. Per stilum uero ferreum, quid aliud quam fortis Dei sententia designatur? Unde et per prophetam dicitur: »Peccatum Iude scriptum est stilo ferreo in ungue adamantino .« Recte quoque per plumbi laminam eos accipimus quos auaritie pondus grauat, quibus per increpantem Prophetam dicitur: »Filii hominum, usquequo graues corde?«  Per plumbum namque, cuius natura grauis est ponderis, peccatum auaritie specialiter designatur, quod mentem quam infecerit ita grauem reddit, ut  ad appetenda sublimia attolli nequaquam possit. Hinc enim apud Zacariam scriptum est: »Leua oculos tuos, et uide, quid est hoc quod egreditur; et dixi. Quidnam est! et ait: Hec est amphora egrediens. Et dixit: Hec est oculus eorum in terra uniuersa, et ecce talentum plumbi portabatur .« Que tamen beato Iob uerba sancte Ecclesie quoque congruunt, que duo sacri eloquii Testamenta custodiens, quasi secundum sermones suos scribere petit. Que quia forti sententia modo per pondus auaritie grauibus, modo autem duris cordibus loquitur, stilo ferreo in plumbi lamina, uel certe in silice scribit. Sequitur:

uERS. 25. Scio enim quod Redemptor meus uiuit.---Qui enim non ait Conditor, sed Redemptor,  aperte eum denuntiat, qui ut nos de captiuitate redimeret, inter nos incarnatus apparuit, suaque passione nos a perpetua morte liberauit. Et notandum quanta fide se in uirtute eius diuinitatis astringit, de quo et per Paulum dicitur: »Quia si et crucifixus est ex infirmitate, sed uiuit ex uirtute Dei .« Ait namque: Scio enim quod Redemptor meus uiuit. Ac si apertis uocibus dicat: Infidelis quisque illum flagellatum, derisum, palmis cesum, corona spinea coronatum, sputis illitum, crucifixum, mortuum nouerit, ego illum post mortem uiuere certa fide credo. Sed quid beatus Iob per resurrectionem illius etiam de tue carnis resurrectione confidis, aperta quesumus uoce profitere. Sequitur: Et nouissimo die de terra surrecturus sum.---Quia  uidelicet resurrectionem quam in se ostendit, in nobis etiam quandoque facturus est. Resurrectionem quippe quam in se ostendit, nobis promisit, quia sui capitis gloriam sequuntur membra. Sed ecce resurrectionem audio, effectum tamen eiusdem resurrectionis exquiro. Credo namque quia resurrecturus sim, sed uolo audire qualis. Sequitur:

uERS. 26. Et rursum circumdabor pelle mea.---Dum aperte pellis dicitur, omnis dubitatio uere resurrectionis aufertur, quia non, sicut Euticius Constantinopolitane urbis episcopus scripsit, corpus nostrum in illa resurrectionis gloria erit impalpabile, uentis ereque subtilius. In illa enim resurrectionis gloria erit corpus nostrum subtile quidem per effectum  spiritalis potentie, sed palpabile per ueritatem nature. Unde etiam Redemptor noster, dubitantibus de sua resurrectione discipulis, ostendit manus et latus, palpandaque ossa prebuit dicens: »Palpate et uidete, quia spiritus carnem et ossa non habet, sicut me uidetis habere .« Sequitur: Et in carne mea uidebo Deum.---Ecce resurrectionem, ecce pellem, ecce carnem apertis uocibus fatetur. Quid ergo remanet, unde possit mens nostra dubitare? Si itaque iste uir sanctus effectum resurrectionis Dominice reducendam carnem in integro statu credidit, quis erit reatus nostre dubitationis, si uera carnis resurrectio, nec post exemplum creditur Redemptoris? Sequitur:

uERS. 27. Quem uisurus sum ego ipse, et oculi mei  conspecturi sunt, et non alius.---Si enim, sicut quidam errorum sequaces arbitrantur, quia post resurrectionem corpus palpabile non erit, sed inuisibilis corporis subtilitas caro uocabitur, quamuis substantia carnis non sit, profecto alius est qui moritur, alius qui resurgit. Sed beatus Iob hanc eis sententiam ueridica uoce destruit, qui ait: Quem uisurus sum ipse, et oculi mei conspecturi sunt, et non alius. Nos autem beati Iob fidem sequentes, et Redemptoris nostri post resurrectionem corpus palpabile ueraciter credentes, fatemur carnem nostram post resurrectionem futuram diuersam, et eamdem. Eamdem per naturam, diuersam per gloriam; eamdem per ueritatem, diuersam per potentiam. Sequitur: Reposita est hec spes mea in sinu meo.---Nihil  nos certius habere credimus, quam hoc quod in sinu tenemus. In sinu ergo suam spem repositam tenuit, qui uera certitudine de spe resurrectionis presumpsit. Sequitur:

uERS. 28. Quare ergo nunc dicitis: Persequamur eum, et radicem uerbi inueniamus contra eum?---Priori quippe sententia iniquorum facta reprehendit, sequenti autem ex diuino iudicio penas innotuit. Ait enim: Quare ergo nunc dicitis: Persequamur eum et radicem uerbi inueniamus contra eum? Peruersi quilibet malo studio bene prolata audiunt, et in lingua iusti accusationis auditum inuenire appetunt, quid aliud quam contra eum uerbi radicem querunt, ex qua uidelicet loquendi originem sumant, et ramos praue loquacitatis in accusationem dilatent.  Sequitur:

uERS. 29. Fugit ergo a facie gladii, quia ultor iniquitatum gladius est, et scitote esse iudicium.---Omnis qui peruerse agit, eo ipso quo hoc despicit, esse Dei iudicium nescit. Si enim hoc timendo sciret, que in illo sunt punienda non ageret. Nam sunt plerique qui extremum esse iudicium uerbotenus sciunt, sed peruersa agendo testantur quia nesciunt. Qui enim hoc non formidat, ut debet, necdum cognouit cum quanto turbine terroris adueniat. Si enim pensare pondus trementi examinis nosset, ire diem utique tremendo precaueret. Faciem quoque gladii fugere est: animaduersionis districte sententiam, prius quam appareat, placare.



LIBER QUINTUS DECIMUS.


 Quia amici beati Iob nequaquam peruersi esse potuerint Sophar Naamathitis uerba testantur, qui de ore eius terrorem uenturi iudicii audiens protinus adiungit:



CAPUT XX.

uERS. 1, 2. Idcirco cogitationes mee uarie succedunt sibi, et mens in diuersa rapitur.---Ac si apertis uocibus dicat: quia extremum iudicii terrorem considero, idcirco cogitationum tumultibus in timorem confundor. Tanto quippe se animus amplius in cogitatione dilaniat, quanto illud esse terribile quod imminet pensat. Sequitur:

uERS. 3. Doctrinam, qua me arguis, audiam, et spiritus intelligentie mee respondebit mihi.---Ac si aperte dicat: Tua quidem uerba audio, sed an recte  prolata sint spiritu mee intelligentie discerno. Sequitur:

uERS. 4, 5. Hoc scio a principio ex quo positus est homo super terram, quod laus impiorum breuis sit, et gaudium hypocrite ad instar puncti.---Liquet nunc quia sue intelligentie spiritu inflatus, eas quas contra impios sententias profert, in beatum Iob redargutionibus inflectit. Quem enim prius iusta  agere et postmodum penas tolerare conspexit, omnem in illo hypocrisim estimat fuisse quod uidit, quia uidelicet a iusto Deo iustum famulum affligi posse non credidit. Sed nos intueamur, quam uera dicit, si hec contra impios loqueretur. Impii itaque quia presentem uitam diligunt, in eo procul dubio elati, percipere laudem querunt, lingue fauoribus extolluntur, nec esse boni, sed dici appetunt. Quam uidelicet laudem longam esse estimant dum assequuntur, sed breuem intelligunt fuisse dum amittunt. In fine quippe eis ostenditur quam nil fuit quod amauerunt, et sepe hypocrita, dum sanctum se simulat et iniquum exhibere minime formidat, ab omnibus honoratur, eique sanctitatis gloria defertur ab his qui exteriora cernunt, sed interiora prospicere  nequeunt. Sed hoc, eorum gaudium eternitati comparatum, quid erit, quando, irruente mortis articulo, ita consumitur ac si omnino non fuerit? Cuius nimirum gaudii letitia pertransit, et pena permanet, et, cum res amittitur, causa durat. Sequitur:

uERS. 6, 7. Si ascenderit usque ad celum superbia eius, et caput eius nubes tetigerit, quasi sterguilinium  in fine perdetur.---Superbia hypocrite usque ad celum ascendere dicitur, quando eius elatio celestem uitam agere uidetur. Cuius etiam caput quasi nubes tangit, quando principalis pars, uidelicet intellectus illius, sanctorum precedentium cequari meritis creditur; sed quasi sterquilinium in fine perdetur, quia in morte sua dum ad tormenta ducitur, stercorum uitiorum plenus, a malignis spiritibus conculcatur. Gaudia etenim uite presentis que iniusti estimant magna bona, iusti stercora deputant. Unde scriptum est: »De stercore boum lapidatus est piger .« Sequitur: Et qui eum uiderunt, dicent: Ubi est?---Plerumque hypocritarum uita etiam ab hominibus reproba in fine cognoscetur, ut signis iam apertioribus qui fuerint ostendantur.  Qui igitur hunc elatum uiderunt, de exstincto dicent: Ubi est?---Quia neque hic ubi elatus fuerat apparet, neque in eternitatis requie de qua esse putabatur. Unde subditur:

uERS. 8. uelut somnium auolans non inuenietur, transiet sicut uisio nocturna.---Quid est uita hypocrite, nisi quedam uisio phantasmatis, que hoc ostendit in imagine quod non habet in ueritate? Unde recte quoque somnio comparatur, quia omnis laus et gloria, quasi dum tenetur, amittitur. Sepe namque in nocturna uisione nonnulli pauperes factos se diuites admirantur, sed repente euigilantes inueniunt quam falsum fuerit quo gaudebant; eosque euigilasse penitet, quia euigilantes inopiam ueram tenent. Sic hypocritarum mentes dum aliud est  quod agunt, atque aliud quod hominibus ostendunt, laudes de ipsa sanctitatis ostentatione recipiunt, sed inter hec occulte uocationis hora surrepit, et cum carnis oculos claudunt, mentis aperiunt, moxque ut supplicia eterna receperint, ibi uident quam uirtutum estimatione diuites in somnis fuerunt. Sequitur:

uERS. 9. Oculus qui eum uiderat non uidebit, neque ultra intuebitur eum locus suus.---Quid est locus hypocrite, nisi cor adulantium? Ibi quippe requiescit, ubi fauores inuenerit. Oculus ergo qui eum uiderat non uidebit, quia substratus in mortem, stultis amatoribus suis absconditur, qui eum consueuerant admirando conspicere. Nec ultra eum locus suus intuebitur, quia lingua adulantium hunc ad iudicium  fauoribus non sequuntur. Sequitur:

uERS. 10. Filii eius atterentur egestate.---Scriptum est: »In maleuolam animam non introibit sapientia .« Et per Psalmistam dicitur: »Diuites eguerunt et esurierunt .« Filii itaque huius hypocrite atterentur egestate, quia hi qui in hypocrisim ex eius imitatione nascuntur, dum ueritatis soliditatem non tenent, in cordis egestate deficiunt. Sequitur: Et manus illius reddent illi dolorem suum.---Quid per manus nisi opera designantur? Manus itaque illius ei dolorem reddent, quia damnationem iustam ex iniqua recipiet operatione. Sequitur:

uERS. 11. Ossa eius implebuntur uitiis adolescentie  eius, et cum eo in puluere dormient.---Quid itaque adolescentia huius hypocrite nisi inchoatio prauitatis est? In adolescentia quippe iam libido feruescere inchoat, et tunc adolescentiam hypocrita habet, cum appetere et amplecti libidinem glorie ceperit. Quam in eo dum adulantium blanda fomenta multiplicant, robustiorem reddunt, et quasi in ossa conuertunt. Hoc enim quod male cepit, peius quotidie per consuetudinem roborat: que nimirum ossa cum eo in puluere dormient, quia eo usque in illo inique consuetudines perdurant, quo hunc ad mortis puluerem pertrahant. Aliter: cum hypocrita leuis ac mobilis multa pueriliter facit, etiam in his que fortia egerit, in uitio mollescit. Que uidelicet eius ossa, cum eo in puluere dormient, quia uidelicet sicut puluis  est omnis simulatio illa quam agit, ita in illo et si quid habet ualidum, omni soliditate uacuatur, ut per uirtutes arrogantium hoc quoque perdat quod in eo potuit esse uirtutis. Sequitur:

uERS. 12. Cum enim dulce fuerit in ore eius malum, abscondet illud sub lingua sua.---In ore hypocrite malum dulce est, quia ei iniquitas suauis in mente, os quippe cordis cogitatio est, de qua scriptum est: »Labia dolosa in corde et corde locuta sunt mala .« Sed hoc malum quod in ore hypocrite dulce est, sub lingua eius absconditur, quia asperitas malitie, que latet in mente, sub tegmine blande locutionis operitur. Malum namque in lingua et non sub lingua esset, si loquens hypocrita malitiam sue prauitatis aperiret. Sequitur:

 uERS. 13. Parcet illi, et non derelinquet illud, et celabit in gutture suo.---Malum enim quod diligit parcit, quia non hoc in semetipso penitendo persequitur. Unde et additur: Non derelinquet illud. Si enim uellet relinquere, nequaquam parceret, quia persequeretur. Sed hoc celat in gutture, quia seruat in cogitatione, ut nunquam proferat in uoce. Sequitur:

uERS. 14. Panis eius in utero illius uertetur in fel aspidum intrinsecus.---Quod panis in utero, hoc est satietas temporalis delectationis in mente. Satietur ergo nunc hypocrita illata laude, delectetur honoribus, panis eius in utero illius uertetur in fel aspidum intrinsecus, quia satietas transitorie delectationis in retributionis fine ad amaritudinem  uertitur. Et fel aspidum, id est, malignorum spirituum persuasio fuisse cognoscitur, quod hic laus glorie esse credebatur. uel certe quia panis Scripture sacre intelligentia non inconuenienter accipitur, que mentem reficit, eique boni operis uires prebet. Et plerumque hypocrita etiam sacri eloquii erudiri mysteriis studet, nec tamen ut ex eisdem uiuat, sed ut ceteris hominibus quam sit doctus appareat; sed dum de sacre legis scientia gloriatur, uite potum conuertit sibi in ueneni poculum, et inde reprobus moritur unde ad uitam erudiri uidebatur. Neque hoc inconuenienter accipitur, quod nonnunquam hypocrita dum doctrine uerbo ad ostensionem studet, diuino iudicio cecatus, hoc ipsum  uerbum praue intelligit, quod male querit, et cum in errorem hereseos labitur, contingit ei, ut sicut de felle aspidum, sic infelix de pane moriatur, et in doctrina sua mortem inuenit; quia in uerbis uite uitam minime quesiuit. Sequitur:

uERS. 15. Diuitias, quas deuorauit, euomet, et de uentre illius extrahet eas Deus.---uult hypocrita scire diuina eloquia, nec tamen facere, uult docte loqui, nec uiuere. Pro eo quod non ait que nouit, etiam hoc quod nouit amittit. Diuitias igitur sacre legis quas legendo deuorauit, obliuiscendo euomit, easque de uentre illius extrahit, quia hoc quod seruare noluit, iusto iudicio de eius memoria euellit, ne precepta Dei saltem in lingua teneat, que non seruat in uita. Unde per Prophetam dicitur: »Peccatori  autem dixit Deus: Quare tu enarras iustitias meas et assumis testamentum meum per os tuum?«  Sequitur:

uERS. 16. Caput aspidum suget, et occidet eum lingua uipere.---Aspis paruus est serpens, uipera prolixioris est corporis. uipera enim dicitur, eo quod ui pariat. Quid ergo per aspides paruos nisi latentes suggestiones immundorum spirituum figurantur, qui cordibus hominum parua prius suasione surrepunt? Quid uero per linguam uipere, nisi uiolenta diaboli tentatio designatur? Prius enim leniter surrepit, postmodum uero etiam uiolenter trahit. Caput itaque aspidum sugit, quia initium suggestionis occulte, prius paruum in corde nascitur; sed occidit eum lingua uipere, quia postmodum capta mens ueneno  uiolente tentationis necatur. Sed fortasse hec ipsa intelligere etiam per contrariam interpretationem ualemus. Nam quia aspis ueneno suo concite, uipera autem tardius occidit; per aspidem uiolenta et subita, per uiperam lenis et diuturna tentatio designatur. Unde illi mors insurrectione capitis, uipere autem in lingua esse perhibetur, quia repentina tentatio sepe inopinatam mentem, mox ut surgit, interficit; longa uero tentatio, quia praua diutius persuadendo suggerit, uelut ex lingua uipera occidit. Sequitur:

uERS. 17. Non uideat riuulos fluminis, torrentes mellis et butyri.---In Euangelio dicit Dominus: »Qui credit in me, sicut dicit Scriptura, flumina de uentre eius fluent aque uiue .« Riuuli  ergo sunt fluminis, dona Spiritus sancti. Riuulus est fluminis caritas, riuulus fluminis fides, riuulus fluminis spes. Sed quoniam omnis hypocrita nec Deum nec proximum diligit, cum transitoriam mundi gloriam querit riuulos fluminis non uidet, quia irrigatione non perinfunditur caritatis. Et notandum quod non riuos, sed riuulos dicit. Accipi enim riuuli fluminis possunt esse dona spiritalia, que in amantis mente ita de celestibus subtiliter currunt, ut per os carnis impleri non possint. Fluuius autem torrens est, ipsa inundatio Spiritus sancti, que in contemplantis animum exuberanti infusione colligitur, cum mens plusquam intelligere sufficit, repletur. Mel enim desuper cadit, butyrum uero ex animalium lacte  colligitur. Mel itaque ex ere, butyrum ex carne est. Summi autem Patris Unigenitus, cum sit Deus super omnia, homo factus est inter omnia; qui cum nos diuinitatis sue dulcedine et mysterio incarnationis repleuit, melle nos pariter et butyro satiauit. Quia ergo Spiritus Christi mentem quam repleuerit, et diuinitatis eius dulcedine, et incarnationis fide letificat, isti riuuli torrentis fluminis mellis simul et butyri esse memorantur. Sequitur:

uERS. 18. Luet que fecit omnia, nec tamen consumetur.---Persoluit enim in tormento ea que hic illicite seruauit desideria, et flammis ultricibus traditus semper moritur, quia semper in morte seruatur. Non enim in morte consumitur: quia si consumeretur uita morientis, cum uita etiam pena finiretur, sed  ut sine fine crucietur, uiuere sine fine in pena compellitur, ut, cuius uita hic mortua fuit in culpa, illicque mors uiuat in pena. Sequitur: Iuxta multitudinem adinuentionum suarum, sic et sustinebit.---Qui enim multa inuenit ad culpam, nouis cruciatur inuentionibus in pena. Nam quod hic suspicari non potuit, hoc illic ultionibus traditus sentit. Sicut enim exercitati in bonis operibus electi nonnunquam plus student agere quam eis dignatus est Dominus iubere: sic plerumque peruersi quique in prauis actionibus exercentur, ut plus inueniant in peruersa operatione quod faciant, quam ex usu reproborum iniquitatis potuerunt. Unde et amplioris retributionis tormento feriuntur. Sequitur:

uERS. 19, 20. Quoniam confringens nudauit pauperes,  domum, rapuit et non edificauit eam, nec est satiatus uenter eius.---Domum pauperis confringit et nudat, quia eum quem per potentiam conterit, exspoliare quoque per auaritiam non erubescit. Rapit eam et non edificat. Ac si aperte diceretur: Qui hanc edificare debuit insuper rapit. Rapuit ergo, et non edificauit eam, quia non solum de suo nil tribuit, sed etiam, quod erat alienum, tulit. uenter quippe iniqui auaritia est, quia in ipsa colligitur, quidquid peruerso desiderio glutitur. Liquet uero quia auaritia desideratis rebus non exstinguitur, sed augetur. Nam more ignis, cum ligna que consumat acceperit, excrescit. Sequitur: Et cum habuerit que concupierat, possidere non poterit.---Maioris autem iracundie est, cum et hoc tribuitur quod mala desideratur,  atque inde repentina ultio sequitur, quia hoc quoque obtinuit quod Deo irascente concupiuit. Unde et per Psalmistam dicitur, cum escam carnis male populus desiderasse perhibetur: »Adhuc esca erat in ore ipsorum, et ira Dei ascendit super eos, et occidit plurimos eorum .« Sequitur:

uERS. 21. Non remansit de cibo eius.---Cibus eius est omne quod peruerso desiderio concupiuit. Sed peruerso hypocrite de cibo suo nil remanet, quia cum ipse ad eterna supplicia ducitur, a cunctis bonis que hic possederat, alienatur. Unde et adhuc subditur: Propterea nichil remanebit de bonis eius.---Si enim de bonis suis aliquid remaneret, secum que  habuerat tolleret; sed quia omnia ambiens timere iudicem noluit, ex hac uita subtractus, nudus ad iudicem uadit. Sequitur:

uERS. 22.---Cum satiatus fuerit, arctabitur. Prius quippe anhelat per auaritiam, concupita congregare, et, cum quasi in quodam uentre auaritie multa congesserit, satiatur, arctatur; quia dum anxiatur qualiter acquisita custodiat, ipsa sua eum satietas angustat. Sequitur: Aestuabit et omnis dolor irruet super eum.---Prius namque dolorem habuit in ipsa sue concupiscentie fatigatione, qualiter concupita raperet, quomodo alia blandimentis, alia terroribus auferret. At postquam acquisitis rebus peruenit ad desiderium, alius hunc dolor fatigat, ut cum sollicito timore custodiat, quod cum graui labore meminit  acquisitum. Post hec quoque ad gehennam ducitur, eternis cruciatibus mancipatur. Omnis ergo dolor super eum irruet, quem et hic prius pena concupiscentie, postmodum uero cura custodie, et illic quandoque pena ultionis cremabit. Sequitur:

uERS. 23. Utinam impleatur uenter eius, et immittat in eum iram furoris sui, et pluat super illum bellum suum.---Super hunc hypocritam Dominus bellum suum pluit, cum iudiciorum suorum gladiis eius opera percutit. Bellum namque Deo pluere est, iniqui uitam districtis sententiis desuper ad interitum urgere. Sequitur:

uERS. 24. Fugiet arma ferrea, et irruet in arcum ereum.---Sciendum quod auaritia aliquando per elationem subrepit, aliquando uero per timorem.  Sunt namque nonnulli, dum potiores uideri appetunt, in alienarum rerum ambitum succenduntur. Et sunt nonnulli qui, dum sibi subsidiorum necessaria deesse timent, mentem ad auaritiam relaxant et aliena ambiunt, cum sibi sua sufficere non posse suspicantur. Omnis ergo necessitas non incongrue ferrum uocatur, quia uitam inopis meroris uulnere cruciat, sicut quoque de eius necessitatibus scriptum est, qui a fratribus uenditus, afflictam uitam ducebat. »Ferrum pertransiuit animam eius .« Quid ergo sunt arma ferrea, nisi necessitates uite presentis, que dure premunt, et uitam inopis insequuntur? Ferrum quippe erugo consumit, es autem consumere difficilius solet. Ferro ergo necessitas presens, que transitoria est, ere autem  sententia eterna figuratur. Et quia iudicium supernum ab iniqui mente non attenditur, iuste arcui comparatur, quomodo uelut ex insidiis percutit, dum illud is qui percutitur non attendit. Fugiet ergo arma ferrea, et irruet in arcum ereum, quia dum presentes necessitates metuens multa per auaritiam rapit, extremi iudicii districtis se percussionibus anteponit. Sequitur:

uERS. 25.---Eductus et egrediens de uagina sua, et fulgurans in amaritudine sua.---Iniquus iste insidiatur depredationibus proximorum, sed dum praua in cogitatione machinatur, quasi adhuc gladius in uagina est. Dum uero malum quod cogitauit, inique perficit, de uagina sua egreditur. Quia de occultatione  cogitationis sue per iniquitatem male operationis aperitur, ostenditur in opere qualis latuit in cogitatione. Et notandum quod ait: Eductus et egrediens de uagina sua. Eductus, scilicet per seductorem, egrediens uero per propriam uoluntatem. Fulgur quippe, cum repente desuper uenit, cum terrore ante oculos clarescit; claritatem ostendit, et anteposita percutit. Sic uidelicet iniquus, cum gloriam uite presentis assumpserit, unde in hoc mundo per potentiam clarus ostenditur, inde agitur ut multi feriantur. Quare fulgurare iniqui est, in huius uite honore clarescere. Sed quia splendor glorie illius eternis gehenne suppliciis mancipatur, recte nunc dicitur fulgurans in amaritudine sua. Quia enim modo quasi ex terrore et claritate feriens gaudet,  inde post supplicia in perpetuum sustinet. Sequitur: uadent et uenient super eum horribiles.---Quid hoc loco horribiles nisi maligni spiritus appellantur? bonis uidelicet mentibus pauendi atque fugiendi? Et quia iidem maligni spiritus certis quibusque uitiis singuli obsequi sunt credendi, cum peruersus iste alia quidem uitia ad momentum deserere uidetur, sed alia agere incipit, profecto super hunc horribiles uadunt et ueniunt, quia peruersi mentem etsi alia mala deserunt, alia occupant. Sequitur:

uERS. 26, 27. Omnes tenebre abscondite sunt in occultis eius.---Quamuis hypocrita actiones bonas in superficie ostendit, quedam tamen in eo malorum operum tenebre apparent, sed tamen minus prodit in opere, quam in eius latet cogitatione. Nam qui  cuncta simul in effectu non explet, cuncta que noceant in mente tacitus tenet. Sequitur: Deuorabit eum ignis, qui non succenditur.---Miro ualde modo paucis uerbis expressus est gehenne ignis. Ignis namque corporeus, ut esse ignis ualeat, corporeis indiget fomentis, qui cum necesse est ut seruetur, per congesta ligna procul dubio nutritur, nec ualet nisi succensus esse, et nisi refotus subsistere. At contra gehenne ignis, cum sit corporeus et in semetipso reprobos corporaliter exurat, nec studio humano succenditur, nec lignis nutritur, sed creatus semel inextinguibilis durat, et succensione non indiget, et ardore non caret, quia Omnipotentis iustitia, futurorum prescia, ab ipsa mundi origine gehenne ignem creauit, qui in pena reproborum esse  semel inciperet, sed ardorem suum etiam sine lignis nunquam finiret. Sequitur: Affligitur relictus in tabernaculo suo.---Iniqui enim tabernaculum caro est, quia letus ipsam inhabitat, et, si sit possibile, optat ut eam nunquam relinquat. Quam uidelicet carnem, cum in resurrectione susceperit, cum ea gehenne ignibus traditus ardebit. Tunc ab ea educi appetit, tunc eius tormenta, si ualeat euadere, querit. Tunc incipit uelle uitare quod amauit, sed qui eamdem carnem Deo preposuit, iudicante Deo agitur, ut ex ea amplius in igne crucietur. Hic itaque eam relinquere non uult, et tamen ab ea abstrahitur: illic eam relinquere appetit, et tamen in eo propter supplicia seruatur. Ad augmentum  itaque tormentit, et hic de corpore nolens educitur, et illic in corpore tenetur inuitus. Sequitur:

uERS. 28. Reuelabunt celi iniquitatem eius, et terra consurget aduersus eum.---Quid enim per celos, nisi iustos; et quid per terram, nisi peccatores accipimus? Unde et in Dominica oratione petimus: »Fiat uoluntas tua in celo et in terra .« Huius itaque impii ad illud terribile iudicium deducti reuelant celi iniquitatem: et terra resurgit aduersus eum, ut qui hic nec bonis unquam nec malis pepercit, in illo eum tremendo examine et iustorum uita, et peccatorum pariter accuset; et grauis quidem est, si quid iustis potius, quam peccatoribus noceat. Unde et per prophetam dicitur:  »Sanguis eius in medio eius est. Super limpidissimam petram effudit eum; non effudit illum super terram, ut possit operiri puluere .« Possunt uero per terram non peccatores et reprobi, sed hi qui terrenis actibus occupati, eleemosynarum et lacrymarum ope ad eternam uitam perueniunt, designari. De quibus per Psalmistam dicitur, cum uenire Dominus ad iudicium nuntiaretur: »Aduocauit celum desursum et terram, ut discerneret populum .« Hypocrite itaque huius celi iniquitatem reuelant, atque terra aduersus eum consurget, cum et hi qui cum Deo iudices ueniunt, et hi qui per iudicium liberantur, prauitatis illius testes existunt. Sequitur:

uERS. 29. Apertum erit germen domus illius, detrahetur  in die furoris Dei.---Tunc germen domus illius aperitur, cum omne malum, quod in conscientia illius nascebatur, ostenditur. Modo quippe germen domus hypocrite manet occultum, quia etsi in bona imagine apparet eius operatio, sed latet intentio. In hoc itaque hypocrita germen domus aperitur, quia in eius mente cogitatio peruersa detegitur, et in die furoris Dei detrahetur, quia ostensa ira iudicis flammis ultricibus traditus, ab eius conspectu separatur. Sequitur: Hec est pars hominis impii a Deo, et hereditas uerborum eius a Domino.---Si enim bene agere in hac uita positus uoluisset, partem apud Dominum celestis regni consortium haberet, sed quia prauis subdi desideriis elegit,  partem suam a Domino in tormentis inuenit, quia eiusdem Domini participari gratia non quesiuit. Qui enim pro magnis malis in supplicium mergitur, fortasse credebatur quod per id uerbis que male dixerat minime iudicaretur. Sed cum districta omnipotentis iustitia Dei supplicium a reprobis pro peruersis actibus exigit, eis mala usque ad uerborum retributionem reddit. Sancti autem uiri non partem a Domino accipere, sed partem suam ipsum Dominum habere desiderant. Unde Propheta deprecatur dicens: »Portio mea Dominus .« Iniquus uero, qui portionem suam habere ipsum Dominum non quesiuit, partem suam extra Dominum ignem inuenit. Hec Sophar ita intulit, ut per ea que contra hypocritam dixerat, beati Iob uitam feriret, existimans  quod is, qui a Domino percussus esset, cuncta bona que egerat, mente simplici non egisset. Quem enim percussum uidit, Deo displicuisse credidit. Sed beatus Iob more sancte et uniuersalis Ecclesie, que a peruersis uerborum iacula equanimiter tolerat, et cum superborum dicta audit, humilitatis sue tramitem non derelinquit, cum magna cordis humilitate subiunxit, dicens:



CAPUT XXI.

uERS. 1, 2, 3. Audite, queso, sermones meos, et agite penitentiam.---Qui enim cum diceret, audite, addidit queso, cum quanta humilitate loquatur insinuat, dum contra superbientes rogat, ut eorum sensum ad salutis doctrinam deducat. Sequitur:---Sustinete me ut et ego loquar, et post, mea, si uidebitur,  uerba ridete.---Boni etenim cum loquuntur, duo sunt que in suis locutionibus attendunt, ut uidelicet aut sibi et auditoribus suis, aut sibimet solis prosint, si auditoribus prodesse non possunt. Cum enim bene audiuntur bona que dicunt, simul sibi et auditoribus prosunt. Cum enim ab auditoribus deridentur, sibi procul dubio prestiterunt quos a culpa liberos fecerunt. Et notandum quia dum subiungeret, agite penitentiam, premisit audite. Cum uero subderet, post, mea, si uidebitur, uerba ridete, premisit, sustinete me. Audire quippe uolentis est, sustinere nolentis. Amici ergo eius si doceri appetunt, audiant; si autem irridere parati sunt, sustineant que dicuntur. Sequitur:

uERS. 4. Nunquid contra hominem disputatio mea  est, ut merito non debeam contristari?---Omnis qui Deo placet et hominibus displicet causas tristitie nullas habet. Qui autem hominibus placens, Deo displicet, aut simul Deo et hominibus displicere se credit. Si hunc tristitia non afficit, a uirtute sapientie alienus existit. Beatus autem Iob displicuisse Deo inter flagella se credidit, et idcirco animum ad tristitiam uocauit, quia despiciendus non erat cui se displicuisse formidabat. Sequitur:

uERS. 5. Attendite me et obstupescite, id est, considerate que egi, et admiramini. Sequitur: Et superponite digitum ori uestro.---Ac si aperte: Scientes bona que egi, et considerantes mala que patior, uosmetipsos etiam a uerborum culpa compescite,  atque in meis persecutionibus uestra damna formidate. uel certe quia digitis queque discernimus, non incongrue per digitum discretio designatur. Unde per Psalmistam dicitur: »Benedictus Dominus Deus meus, qui docet manus meas ad prelium, et digitos meos ad bellum .« Digitus ergo ori superponitur, cum per discretionem lingua refrenatur, ne per hoc quod loquitur in stultitie culpa dilabatur. Sequitur:

uERS. 6. Et ego quando recordatus fuero, pertimesco, et concutit carnem meam tremor.---Quia beatus Iob actuum suorum oblitus non fuerit, extrema eius locutio ostendit. Qua ex re hoc nunc quidem ab eo amicis dicitur: Et ego quando recordatus fuero, pertimesco; constat nimirum quod per  irrisionem dicatur. Ac si aperte diceretur: Si me aliquid hypocrite habere meminero, in penitentie mox fletu contremisco. Carnem uero suam si recordatus fuerit tremore perhibet concuti, id est infirmitatem operis, ultionis pauore fatigati. Sequitur:

uERS. 7. Quare ergo impii uiuunt, subleuati sunt, confortatique diuitiis?---Nisi eos enim patientia diuina toleraret, nequaquam diu uitam in peccatis ducerent. Subleuantur namque diuitiis cum esse potentes incipiunt. Confortantur uero, cum in hac uita diu subsistere permittuntur. Quos enim substantia subleuat, in fastu sue potentie dierum longitudo confortat. uel certe subleuati et confortati referuntur, quia subleuantur honoribus, confortantur rebus. Sequitur:

 uERS. 8. Semen eorum permanet coram eis.---In augmento magne felicitatis, cum magno patrimonio dantur et heredes. Ac ne qua necessitas temporis saltem ab oculis subtrahat eos, in quibus animus exsultat, sequitur: Propinquorum turba et nepotum in conspectu eorum.---Ecce adest uita, adsunt honores et diuitie, adsunt filii, adsunt nepotes. Sequitur:

uERS. 9. Domus eorum secure sunt et pacate, et uirga Dei non est super illos.---Secure et pacate sunt, quia peccantes uiuunt, lugenda agunt, et gaudia non relinquunt, et uirga eos superne discipline non percutit. Sequitur:

uERS. 10. Bos eorum concepit, et non [abortiuit] obortit, uacca peperit, et non est priuata fetu suo.---uulgaris  locutionis est, ut bouem masculum, et uaccam feminam, sed litterature locutio communis generis appellat. Unde nunc dicitur. Bos eorum concepit, et non abortiuit, et reliqua. Dominus gregum prima felicitas est, si grex sterilitatem non habens, concipit; secunda si conceptus ad partum uenit; tertia uero si hoc, quod parturitum est, per nutrimenta ad profectum ducatur. Ut ergo tota simul adesse impiis demonstret eorum greges beatus Iob asserit concepisse, et non obortiisse, peperisse et fetu proprio non esse priuatos.

uERS. 11. Egrediuntur quasi greges paruuli eorum, et infantes eorum exsultant lusibus.---Ipsum quoque infantum lusum in domo iniquorum ne uilem ualde esse crederemus, subiungens ait:

 uERS. 12. Tenent tympanum et citharam, et gaudent ad sonitum organi. Ac si patenter dicat: Cum Domini honoribus et rebus tument, subiecti ludicris actibus gaudent. Sequitur:

uERS. 13. Ducunt in bonis dies suos, et in puncto ad inferna descendunt.---Ecce, beate uir, eorum gaudia diu narraueras, quomodo nunc asseris quod in puncto ad inferna descendant, nisi quod omnis longitudo temporis uite presentis punctus esse cognoscitur, cum fine terminatur? In puncto enim stilum ponimus et leuamus. Quasi ergo in puncto uitam tetigit, quia hanc accepit et amisit. Potest in puncto hoc quoque intelligi, quod sepe hi, qui diu in iniquitate tolerati sunt, subita morte rapiuntur, ut nec  flere ante mortem liceat que peccauerunt. Sequitur:

uERS. 14. Qui dixerunt Deo: Recede a nobis.---Hec uerbis dicere uel stulti minime presumunt, sed tamen peruersi omnes Deo recedere non uerbis, sed moribus dicunt. Dicunt ergo: Recede a nobis, qui ei ad se aditum prebere recusant, eumque prauis actibus impugnant etiamsi uerbis eum laudare uideantur. Dicunt etiam: Scientiam uiarum tuarum nolumus,---eo ipso quo eius scientiam apprehendere contemnunt. uia autem Dei pax, uia Dei humilitas, uia Dei patientia est. Sed quia hec omnia iniqui despiciunt, Deo dicunt: Scientiam uiarum tuarum nolumus. Dum enim in presenti uita superbiunt, dum honoribus inflantur, dum etiam si non habent, appetunt, uias Dei in cogitatione contemnunt. Sequitur:

 uERS. 15. Quis est Omnipotens ut seruiamus ei?---Mens enim hominis male exterius fusa, sic in rebus corporeis sparsa est, ut neque ad semetipsam intus redeat, neque eum, qui est inuisibilis, cogitare sufficiat. Unde uiri carnales iussa spiritalia contemnentes Deum, quia corporaliter non uident, quandoque ad hoc perueniunt, ut etiam non esse suspicentur. Unde scriptum est: »Dixit insipiens in corde suo: Non est Deus .« Sequitur: Et quid nobis prodest, si orauerimus eum?---Cum Deus in oratione non queritur, citius animus in oratione lassatur, quia cum illa quisque postulat que fortasse iuxta occultum iudicium Deus retribuere recusat, ipse quoque uenit in fastidio, qui non uult dare quod amatur. Sese magis Dominus quam ea que condidit uult  amari, eterna potius quam terrena postulari, sicut scriptum est: »Querite regnum Dei, et hec omnia adiicientur uobis .« Sequitur:

uERS. 16. uerumtamen quia non sunt in manu eorum bona sua, consilium impiorum longe sit a me.---Bona in manu habet, qui despiciendo temporalia sub dominio mentis premit, nam quisquis ea minime diligit, se magis illis quam sibi illa supponit. Quidnamque est iniquorum consilium, nisi terrenam gloriam querere, eternam negligere salutem, temporalem cum damno interiori appetere, et dolores transitorios ad eternos gemitus commutare? uir igitur sanctus, has iniquorum cogitationes intuens, aspernetur et dicat: Consilium impiorum longe sit a me. Sequitur:

 uERS. 17. Quoties lucerna eorum exstinguitur.---Sepe impius in lucem suam estimat filiorum uitam, sed cum filius, qui nimis amatur, subtrahitur, lucerna impii, que uidebatur, exstincta est. Sepe impius presentis honoris gloriam lucernam putat, sed dum sublata dignitate deiicitur, lucerna exstincta est, que ei iuxta desiderium lucebat. Sequitur: Et superueniet eis inundatio, et dolores diuidet furoris sui.---Inundatio impiis superuenit, cum dolorum fluctus ex aliqua aduersitate patiuntur. Bene autem dicitur: Et dolores diuidet furoris sui, qui enim eternos dolores impio per retributionem seruat, et aliquando mentem eius etiam temporali dolore transuerberat, quia hic quoque et illic percutit, furoris sui super impium  dolores diuidit. Neque enim pena presens, que iniusti animum a prauis desideriis non immutat, ab eternis suppliciis liberat. Unde et per Psalmistam dicitur: »Pluit super peccatores laqueos, ignis et sulphur, et spiritus procellarum, pars calicis eorum .« Dicendo etenim laqueos, ignis, sulphur, et spiritus procellarum, multos nimirum dolores intulit. Sed quia ab his doloribus peccator, qui non corrigitur, ad eterna supplicia uocatur, eosdem dolores non iam totum calicem, sed partem calicis dixit, quia uidelicet eorum passio hic quidem per dolores incipitur, sed in ultione perpetua consummatur. De quorum fine adhuc subiungitur:

uERS. 18. Erunt sicut palee ante faciem uenti, et  sicut fauilla, quam turbo dispergit.---Iniquus cum in potestate conspicitur, cum ualde in oppressionibus ac uiolentiis effrenatur, ab infirmorum cogitationibus grauis nimium, et quasi in hunc mundum radicatus estimatur. Cum enim districti iudicis sententia uenerit, omnes iniqui quasi palee ante uentum erunt; qui, ut ita dicam, ire flatu subito leuantur, atque asportantur ad ignem, quos hic quondam in suis preiudiciis, quasi duri ponderis super iacentem molem indigentium lacryme mouere non poterant; et ad rapientis iudicii manum leues sunt, qui per iniustitiam proximis graues fuerunt. Sequitur: Et sicut fauilla, quam turbo dispergit.---Ante omnipotentis Dei oculos iniqui uita fauilla est, quia et si ad momentum  apparet uiridis, ab eius tamen iudicio iam consumpta cernitur, quia consumptioni eterna est deputata. Hanc fauillam turbo dispergit, quia »Deus noster manifeste ueniet, et non silebit ,« et reliqua. Sequitur:

uERS. 19. Deus seruauit filiis illius dolorem patris, et cum reddiderit tunc sciet.---Et rursum scriptum est: »Anima, que peccauerit, ipsa punietur .« Peccatum quippe originale a parentibus trahimus, et nisi per gratiam baptismatis soluamur, etiam parentum peccata portamus, quia unum adhuc uidelicet cum illis sumus. Reddit ergo peccata patrum in filiis, dum pro culpa parentis ex originali peccato anima punitur prolis, et rursum peccata parentum non reddit in filiis, quia ab originali culpa  per baptismum liberamur, non iam parentum culpas, sed, quas ipsi committimus, habemus. Sed tamen intelligi etiam aliter potest, quia quisquis praui parentis iniquitatem imitatur, etiam ex eius delicto constringitur. Quisquis autem parentis iniquitatem non imitatur, nequaquam delicto illius grauatur. Sequitur: Et cum reddiderit tunc sciet.---Nescit enim impius mala que fecit, nisi pro eisdem malis puniri iam ceperit. Unde et per prophetam dicitur: »Et tantummodo sola uexatio intellectum auditui dabit .« Tunc namque intelligit quod audiuit, cum se iam pro contemptu uexari doluerit. Sequitur:

uERS. 20. uidebunt oculi eius interfectionem suam,  et de furore Omnipotentis bibet.---Qui si in hac uita positus, culpam suam uidere uoluisset, de Omnipotentis furore postmodum non biberet, sed, qui hic auertit oculos a respectu criminis, illic declinare non ualet sententiam damnationis. Sequitur:

uERS. 21. Quid enim ad eum pertinet de domo sua post se? Et si numerus mensium eius dimidietur?---Neque enim sic debemus accipere, ut iniquus iste postea quam damnatus eternis suppliciis fuerit, de domo sua, id est cognatis, quos reliquerit, minime cogitabit, cum per semetipsam ueritas dicit: »Quia diues, qui in inferno sepultus fuerat, de quinque fratribus, quos reliquerat, etiam in supplicium positus curam gerebat .« Omnis namque peccator prudens erit in pena, qui stultus fuit in  culpa. Pro summo hic namque bono concupiscit germen generis habere domum uel familiam, opibus repleri, et diu in hac carnis corruptione uiuere. Sed si fortasse aliquid ad eius desiderium ueniat, quod tamen obtinere non possit nisi cum offensione Conditoris, eius animus ad paululum perturbatur; cogitat quia si hoc egerit unde offensam sui Conditoris incurrit, in domo, in filiis, in uita percutitur. Sed superbia sua protinus instigatus obdurescit, et quamlibet in uita percussionem sentiat, nequaquam curat, dummodo que cogitauerit expleat, et, quousque uiuit, uoluptates suas perficere non desistat. Et in hoc ergo se peccator contra Deum erigit, ubi Deus omnipotens eius erectionem frangit, et nec  illata percussio mentem humiliat, quam in deliberatione contra Deum obstinatio obdurat. Sequitur:

uERS. 22. Nunquid Deum quispiam docebit scientiam, qui excelsos iudicat?---Cum his que de nobis aguntur ambigimus, debemus alia que nobis sunt certa conspicere, et eam que de nostra nobis incertitudine surrexerat, cogitationis querelam placare. Ecce enim quod electos ad uitam flagella reuocant, et malis actibus reprobos nec flagella compescunt, omnipotentis Dei iudicia super nos ualde occulta sunt, et iniusta non sunt. Sed tendamus oculum mentis ad superiora. In illis aspicimus, quia de nobis quid iuste conqueri non habemus. Omnipotens enim Deus angelorum merita discernens, alios in eterna luce sine lapsu permanere constituit, alios  sponsos ab statu sue celsitudinis in eterne damnationis ultione prostrauit. Nobiscum igitur iniuste nichil agit, qui et subtiliorem nobis naturam iuste iudicauit. Sequitur:

uERS. 23, 24, 25. Iste moritur robustus et sanus, diues et felix. uiscera eius plena sunt adipe, et medullis ossa eius irrigantur. Alius uero moritur in amaritudine anime sue absque ullis opibus.---Ista cum ita sint, quis in Omnipotentis secreto discutiat, cur ita hec esse permittat? Sed electis et reprobis uita quidem dispar est, carnis autem in morte corruptio dispar non est. Unde subiungitur:

uERS. 26. Et tamen simul in puluere dormient, et uermes operient eos.---Quid ergo mirum, si prosperitate  uel aduersitate presentis seculi dissimiliter ad momentum currunt, qui per corruptionem carnis ad terram similiter redeunt? Illa est ergo solummodo uita cogitanda, in qua cum resurrectione carnis ad finem dissimilem pertingitur retributionis. Sequitur:

uERS. 27, 28. Certe noui cogitationes uestras, et sententias contra me iniquas. Dicitis enim: Ubi est domus principis? et ubi tabernacula impiorum?---Impium enim crediderant, quem a letis rebus temporaliter destructum uidebant. Sed sanctus uir tanto eos alta consideratione diiudicat, quanto inter damna, que pertulerat, infracta rectitudine stabat. Quid enim ei foris rerum damna nocuerant, qui illum non amiserat, quem interius amabat? ALLEGORICE.  uiscera eius plena sunt adipe. Sicut enim ex abundanti cibo adeps, ita ex abundantia rerum superbia nascitur, que impingat mentem diuitis, dum eleuatur animus superbientis. Superbia quippe cordis, quasi quedam pinguedo est crassitudinis. Unde, quia plerique ex abundantia peccata perpetrant, per Prophetam dicitur. »Prodiit quasi ex adipe iniquitas eorum .« Amatores huius seculi quasi ossa habent, quando in hoc mundo fortitudinem dignitatum possident. Sed si exteriori dignitati desint terrene et domestice diuitie, quantum ad suum iudicium ossa quidem habent, sed et medullas in ossibus non habent. Quia ergo sic iste amator huius seculi exteriori potestate fulcitur, ut etiam interiori terrene domus abundantia saginetur, dicitur,  et medullis ossa eius irrigantur. uel certe ossa sunt huius diuitis praue consuetudines et dure. Medulle uero in ossibus sunt ipsa mala desideria uiuendi, que neque ex prauitatis satisfactione satiantur. Que medulle quasi ossa irrigant, cum ipsa praua desideria peruersas consuetudines suas in uoluptatum delectatione conseruant. Et sunt nonnulli qui in hoc mundo diuitias non habent, sed habere concupiscunt, elati esse appetunt, quamuis in hoc mundo quod cupiunt, obtinere non possint. Et cum nullis rebus uel honoribus fulti sint, per mala tamen desideria in conspectu interni iudicis, reos conscientia addicit. Talis etenim quisque plerumque ideo affligitur, quia ditescere ac superbire non ualet. In puluere etenim dormire est, in terrenis  desideriis oculos mentis claudere. Unde unicuique peccanti, et in culpa sua dormienti dicitur. »Surge, qui dormis, et exsurge a mortuis, et illuminabit te Christus .« uermes uero qui de carne nascuntur, eos simul operiunt, quia siue diuitis siue pauperis animum cure carnales premunt. In rebus enim terrenis pauper et diues reprobus quamuis non pari prosperitate fulciantur, pari tamen anxietate turbantur, quia quod ille iam cum metu habet, iste cum anxietate appetit, et quia habere non ualet, dolet. Sed cum scriptum sit: »Quis scit hominum que sunt hominis, nisi spiritus hominis qui in illo est? « qua ratione nunc dicitur certe noui cogitationes tuas? Sed tunc spiritus hominis  ignoratur ab altero, cum uerbis uel opibus non demonstratur. Nam cum scriptum sit. »Ex fructibus eorum cognoscetis eos .« per hoc quod foris agitur, quidquid latet aperitur. Proinde beatus Iob cum amicorum colloquentium cogitationes nosse se diceret adiunxit: Et sententias contra me iniquas, ut ex patenti re ostendat, quia hoc, quod in eis latebat, inuenisset. Sequitur:

uERS. 29, 30. Interrogate quemlibet de uiatoribus, et hec eadem illum intelligere cognoscetis, quia in diem perditionis seruatur malus, et ad diem furoris ducetur.---Sepe etenim diu diuina patientia tolerat, quos iam ad supplicia prescita condemnat, permittit florere, quos adhuc cernit peiora perpetrare. Quia enim uidet ad quam damnationis foueam  tendant, hoc eis pro nichil esse existimat, quod hic peruersi relinquenda multiplicant. uiator quippe dicitur, qui presentem uitam sibi esse uiam, non patriam, attendit. Qui in dilectione pretereuntis seculi cor figere despicit, qui non remanere in transeuntibus, sed ad eterna peruenire concupiscit. Hinc Moyses ait: »Transiens uidebo uisionem hanc .« Hinc Ieremias ait: »O uos omnes qui transitis per uiam, attendite et uidete, et cetera .« Igitur, quia malus: ad diem perditionis seruatur: et ad diem furoris ducitur, hoc non nisi qui est uiator intelligit, quoniam qui cor in presentibus figit, que iniquum sequantur supplicia non deprehenditur. Sequitur:

uERS. 31. Quis arguet coram eo uiam eius, et que  fecit quis reddet illi?---Sepe malus indignationem Conditoris sui quam in eternum passurus est, et in hac quoque uita positus experitur, dum prosperitatem quam amat amittit, et aduersitatem quam formidat inuenit. Et quamuis increpari de suis prauitatibus auctorum lingua etiam in prosperis ualeat, scimus tamen quod cum facta sua peruersum quemque deiiciunt, iustorum increpatio conualescat. Sed qua ratione ista dicuntur, dum etiam iustis tacentibus hoc quoque notum sit, quia toties hic iniqui uia arguitur quoties eius prosperitas interuenisse aduersitate turbatur. Sed beatus Iob, dum de omni malorum corpore loqueretur, subito ad iniquorum omnium caput uerba conuertit. uidit enim quod in finem mundi Satan hominem ingrediens, quem sacra  Scriptura Antichristum appellat, tanta elatione extollitur, tanta uirtute principatur, tantis signis et prodigiis in sanctitatis ostensione se eleuat, ut argui ab homine eius facta non ualeant, quia cum potestate terroris adiunguntur etiam signa ostense sanctitatis et ait: Quis arguet coram eo uiam eius? Quis uidelicet hominum illum increpare audeat, cuius uisum ferre pertimescit? Sed tamen eius uiam, non solum Elias et Enoch, qui in eius exprobratione ad medium reducuntur, etiam omnes electi arguunt, dum contemnunt, dum uirtute mentis eius malitie resistunt. Sed quia hoc ex diuina gratia, et non suis uiribus faciunt, recte nunc dicitur: Quis arguet coram eo uiam eius? Quis etenim nisi Deus,  cuius adiutorio electi ut resistere ualeant fulciuntur? Multi enim nunc uias Antichristi iudicantes corripiunt, sed hoc quasi in eius absentia faciunt, dum illum arguunt quem adhuc specialiter non intuentur. Cum uero in illo damnato homine uenerit, quisquis eius presentie resistit coram eo uiam eius arguet, cuius uires conspicit et contemnit. uel certe uiam eius arguere est, prosperitatem cursus eius eterno supplicio interueniente turbare. Quod quia Dominus solus propria uirtute facturus est, de quo scriptum est: »Quem Dominus iehsu interficiet spiritu oris sui et destruet illustratione aduentus sui ,« recte dicitur: Quis arguet coram eo uiam eius? Unde et sequitur: Et que fecit quis reddet ei? Quis nimirum nisi Dominus  qui solus illi perdito homini que fecit reddet, dum potestatem eius tam ualidam per aduentum suum eterna damnatione contriuerit. Sequitur:

uERS. 32. Ipse ad sepulcra ducetur, et in congerie mortuorum uigilabit.---Quia sepulcra mortuos contegunt, quid aliud per sepulcra, quam reproborum corda signantur, in quibus exstincte a uita beatitudinis anime uelut in sepulcris latent? Iniquus ergo iste ad sepulcra deducitur, quia in prauorum cordibus recipietur, quomodo soli illi eum suscipiunt, in quibus mortue anime a Deo reperiuntur. De quo recte etiam, dum eius supplicia describerentur, per prophetam dicitur. »In circuitu illius sepulcra eius, omnes interfecti et qui ceciderunt gladio .« Illi quippe in inferno iuxta illum sunt.  Satane itaque in congerie mortuorum uigilare est, in reproborum cordibus malitie sue astutias exercere. Sequitur:

uERS. 33. Dulcis fuit glareis Cocyti.---Greca lingua Cocytus, luctus dicitur, qui tamen luctus feminarum uel quorumlibet infirmantium solet intelligi. Sapientes huius seculi a luce ueritatis exclusi, quasi umbras quasdam de ueritatis inquisitione tenere conati sunt. Unde Cocytum fluuium currere apud inferos putauerunt, uidelicet designantes quod hi qui digna doloribus opera faciunt, in infernum ad luctum decurrunt. Scriptum quippe est: »uiriliter agite, et confortetur cor uestrum .« Qui enim in Domino confortari renuunt, ad luctum per animi infirmitatem  tendunt. Glaream lapillos fluminum appellare consueuimus, quos aqua defluens trahit. Quid ergo per glaream, nisi reprobi designantur, qui suis uoluptatibus  dediti, quasi semper ad ima trahuntur? Qui enim contra uoluptates huius seculi stare fortiter nolunt, glaree Cocyti fiunt, quia suis quotidie lapsibus ad luctum tendunt: ut in eternum postea lugeant, qui modo se in suis uoluptatibus delectabiliter relaxant. Et quia antiquus hostis suum uas illum reprobum hominem ingressus dum dona peruersis tribuit, dum eos in hoc mundo honoribus extollit, dum eorum oculis prodigia ostendit, dum fluxe mentes hunc in suis prodigiis mirantur et sequuntur, bene de eo dicitur: Dulcis fuit glareis Cocyti. Cum enim hunc electi despiciunt, cum mentis calce contemnunt, illi eum sequentes diligunt, qui uelut ab aqua uoluptatis ad perpetuum luctum trahuntur, qui per terrenam concupiscentiam more  glaree quotidianis lapsibus ad ima dilabuutur. Sequitur: Et post se omnem hominem trahet, et ante se innumerabiles.---Hoc loco homo humana sapiens dicitur. Sed cum plus sint omnes quam innumerabiles, querendum nobis est cur ante se innumerabiles, et post se omnes trahere dicitur, nisi quod antiquus hostis in reprobum tunc hominem ingressus, cunctos quos carnales inuenerit, sub sue iugum ditionis rapit. Qui et nunc priusquam appareat innumerabiles quidem, non tamen omnes carnales trahit, quia quotidie a carnali opere ad uitam multi reuocantur, atque ad statum iustitie alii per breuem, alii uero per longam penitentiam redeunt; et nunc innumerabiles rapit, cum falsitatis sue stupenda hominibus signa non exhibet. Cum uero coram carnalium  oculis miranda eis prodigia fecerit, post se tunc non innumerabiles, sed omnes trahit; quia bonis presentibus delectantur, potestati illius se absque retractatione subiiciunt. Hec beatus Iob, qui contra iniquorum principem mire disseruit, qui in hac uita extolli permittitur, sed in aduentu Domini destruetur, de se patenter ostendit quia flagella Dominica non ex offensione susceperit, quomodo si iniquus quisque in hac uita permittitur prosperari, necesse est ut electus Dei debeat sub flagelli feruore teneri, ex qua re amicos arguit dicens:

uERS. 34. Quomodo igitur consolamini me frustra, cum responsio uestra repugnare ostensa sit ueritati?---Amici beati Iob eum consolari non poterant, in quo suis sermonibus ueritati contraibant. Cumque hinc  hypocritam uel impium dicerent, per hoc quod ipsi mentientes perpetrabant culpam, augebant procul dubio penam iusti uulneribus afflicti.



LIBER SEXTUS DECIMUS.



CAPUT XXII.


Qui contra ueritatis uerba . . . allegatione deficiunt, sepe etiam nota replicant, ne tacendo uicti uideantur. Unde Eliphaz, beati Iob sermonibus pressus, ea dicit que nullus ignorat, ait enim:

 uERS. 1, 2. Nunquid Deo comparari potest homo, etiam cum perfecte fuerit scientie?---In comparatione etenim Dei, scientia nostra ignorantia est. Ex Dei namque participatione sapimus, non comparatione. Sequitur:

 uERS. 3. Quid prodest Deo si iustus fueris, aut quid ei confers, si immaculata fuerit uita tua?---In omni quippe quod bene agimus, nosmetipsos, non autem Dominum iuuamus. Unde per Psalmistam dicitur: »Dixit Domino: Deus meus es tu, quoniam bonorum meorum non eges « Sequitur:

uERS. 4, 5. Nunquid timens te arguet te, et ueniet tecum ad iudicium?---Quis hoc uel desipiens sentiat, quod Dominus ex timore arguat, et ex metu iudicium suum contra nos proponat? Sed quia uerba sua metiri nesciunt, procul dubio ad otiosa dicta dilabuntur, in quibus si se minime reprehendunt, statim ad noxia et contumeliosa prosiliunt. Unde Eliphaz, qui odiosa intulit, ad contumeliosa protinus uerba prorupit dicens: Et non propter malitiam  tuam plurimam, et infinitas iniquitates tuas?---Sequitur:

uERS. 6. Abstulisti enim pignus fratrum tuorum sine causa.---In Scriptura sacra appellatione pignoris aliquando donum Spiritus sancti signatur, ut illud Pauli: »Qui dedit nobis pignus Spiritus « Aliquando confessio peccatorum, sicut in lege scriptum est: »Si debitum debet tibi quispiam frater tuus, et abstuleris pignus ab eo, ante solis occasum pignus restitue .« Quia ergo sancta Ecclesia quilibet ab hereticis ad ueritatem fidei reuertentes precipit prius ut confiteri erroris sui culpam habeant, persuadet, et quasi per hereticorum speciem, per Eliphaz dicitur. Abstulisti pignus fratrum tuorum sine causa, id est, ab his qui  a nobis ad te ueniunt inutiliter confessionem erroris exegisti. Si uero, ut prediximus, pignus, dona sancti Spiritus sentimus, heretici sanctam Ecclesiam fratrum suorum dicunt pignus abstulisse, quia illos qui ad illam ueniunt, dona spiritualia suspicantur amittere. Unde sequitur: Et nudos exspoliasti uestibus.---Eos quos heretici peruersis predicationibus trahunt, precepta doctrine sue quasi quedam uestimenta habere existimant, et tandiu illos uestitos putant, quandiu hec que ipsi predicauerunt, ab illis seruari considerant. Ex quibus cum quidam ad sanctam Ecclesiam redeunt, eos protinus doctrine uestimenta perdidisse suspicantur. Sed cum nudus exspoliari nequeat, querendum nobis est, quomodo  prius nudi, et postmodum exspoliati memorantur. Sed sciendum quia omnis qui cordis puritate perfruitur, eo ipso quo duplicitatis tegumentum non habet, nudus est. Et sunt nonnulli apud hereticos, qui cordis quidem puritatem habent, sed tamen doctrine eorum dogmata peruersa suscipiunt. Hi nimirum et ex sua puritate nudi sunt, et quasi ex eorum predicatione uestiuntur. Sequitur:

uERS. 7. Aquam lasso non dedisti, et esurienti subtraxisti panem.---Heretici quo ueritatis soliditatem non tenent, eo nonnunquam student ut loquaciores appareant, et contra catholicorum fidem quasi doctrine scientia gloriantur. Cunctos quos aspiciunt prauis ad se trahere sermonibus querunt, et unde sibi alios ad interitum sociant, inde aliquid se agere  uiuaciter putant. Eos uero lassos dicimus, qui sub huius seculi onere laborioso fatigantur. Unde et ipsa ueritas dicit: »uenite ad me, omnes qui laboratis, et onerati estis, et ego reficiam uos .« Heretici igitur qui sua dogmata predicare non cessant, sanctam Ecclesiam quasi de imperitia irrident, dicentes: Aquam lasso non dedisti, et esurienti subtraxisti panem. Se enim dare aquam lasso existimant, cum quibusdam sub terreno fasce laborantibus, sui poculum erroris prebent: et panem esurienti se non subtraxisse suspicantur, quia etiam de inuisibilibus atque incomprehensibilibus inquisti, cum superba audacia respondent et tunc se doctos pre omnibus credunt, cum loqui de incognitis infelicius presumunt. Sancta uero Ecclesia  dum quempiam uidet esurire quod ei non prosit accipere, aut si iam sunt sibi cognita modeste supprimit, aut, si adhuc uidentur incognita, humiliter fatetur, eosque ad ordinate humilitatis sensum reuocat, cum per suum illis predicatorem dicit: »Non plus sapere quam oportet sapere, sed sapere ad sobrietatem ,« Et rursum. »Noli altum sapere, sed time .« Sequitur:

uERS. 8. Infortitudine brachii tui possidebas terram, et potentissimus obtinebas eam.---Ac si patenter dicat: Qui in predicatione tua terram uniuersaliter occupasti, potentia fortitudinis, non ratio ueritatis fuit. Quia enim Christianos principes predicationem eius tenere conspiciunt, hoc quod ei a populis creditur, non uirtutem rectitudinis, sed causam secularis  potentie esse suspicantur. Sequitur:

uERS. 9. uiduas dimisisti uacuas, et lacertos pupillorum comminuisti.---Plebes que hereticis predicantibus sunt subiecte, ex carnali intelligentia errorum eorum semina peruersa suscipiunt, eisque in sua damnatione sociantur. Sed cum sancta Ecclesia ipsos errorum predicatores, uel ratione uictos ad se suscipit, uel studio peruersitatis obduratos sub discipline sue uinculo restringit, destituti heretici cum remanere apud se plebes sine predicatoribus uident, quid aliud a sancta Ecclesia quam uiduas uacuas relictas dolent? Et quia subtractis hereticorum magistris eorum discipulos in suo opere infirmari suspicantur, quasi lacertos pupillorum comminutos ab Ecclesia esse conqueruntur. uel certe quia  sancta Ecclesia, dum quosdam ab hereticis uenientes suscipit, liquet nimirum quod pristino errori eorum contradicit. Quia ergo eos a carnali intentione sue superstitionis reuocat, heretici cum hos aliter uiuere aspiciunt quam docuerunt, lacertos eorum ab operatione, quam prius tenuerant, comminutos esse ab Ecclesia detestantur. Sequitur:

uERS. 10. Propterea circumdatus es laquies et conturbat te formido subita.---Illum formido subita conturbat, qui considerare negligit quid ex districtione iudicis uenientis immineat. Quia ergo fidelem populum heretici culpis perfidie oppressum credunt, circumdatum laqueis accusant, et quia existimant quod futura non preuideat in percussione  sua hunc subita conturbatum formidine putant. Sequitur:

uERS. 11. Et putabas te tenebras non uisurum, et impetu aquarum inundantium non oppressum iri?---Ac si aperte dicat: Securitatem pacis tibi in spe proposueras, et idcirco de presumptione tua quasi de luce gaudebas, nec te unquam opprimi tribulationibus existimasti. Sequitur:

uERS. 12, 13, 14. Annon cogitas quod Deus altior celo sit, et super stellarum uerticem sublimetur, et dicis: Quid enim nouit Deus. Et quasi per caliginem iudicat. Nubes latibulum eius, nec nostra considerat, et circa cardines celi perambulat.---Sunt plerique ita habetes ut formidare nesciant nisi quod corporaliter uident. Unde fit ut Deum non metuant, quem  uidere non possunt. Heretici autem, quia se sapientes arbitrantur, uerba contra catholicos irrisionis proferunt, atque ab eis illum non timeri suspicantur, quem uidere corporaliter nequeunt, ut quasi per torporem sensus Auctorem suum existiment, quia excelsior celo est, et super stellarum uertices sublimatur, ex longinquo uidere non posse. Et quia inter nos et celestem sedem partes erie intersunt, quasi in nube latens per caliginem iudicet, et superioribus intentus, minus ima perpendat, et dum celi cardines ambiendo constringit, interiora non uideat. Sed quis de Deo uel desipiens ista suspicetur? Qui nimirum cum sit semper omnipotens, sic intendit omnibus, ut adsit singulis; sic adest singulis, ut simul omnibus nunquam desit. Nam etsi quosdam  peccatores deserit, eisdem tamen ipsis adest per iudicium, quibus deesse uidetur per adiumentum. Sequitur:

uERS. 15. Nunquid semitam seculorum custodire cupis, quam calcauerunt uiri iniqui?---Sicut semita Redemptoris nostri humilitas, ita semita seculorum superbia. Seculorum itaque semitam uiri iniqui calcant, quia per huius uite desideria in elatione perambulant. Sequitur:

uERS. 16. Qui sublati sunt ante tempus suum, et fluuius subuertit fundamentum eorum.---Cum tempus uite a diuina nobis prescientia sit procul dubio fixum, querendum ualde est, qua ratione nunc dicat, quod iniqui ex presenti seculo ante tempus proprium subtrahantur. Omnipotens enim Deus,  etsi aliquando mutat sententiam, nunquam ergo eo tempore ex hac uita quisque subtrahitur, quo ex diuina potentia ante tempora prescitur. Sed sciendum quia creans et ordinans nos omnipotens Deus iuxta singulorum merita disponit, et terminum ut et malus ille breuiter uiuat, ne multis bene agentibus noceat, uel bonus diutius in hac uita subsistat, ut multis boni operis adiutor existat. Quamuis omnipotens Deus illud tempus uniuscuiusque ad mortem presciat, quo eius uita terminatur. Nec alio in tempore quispiam mori poterit, nisi ipso quo moritur. Cum ergo ita sit, quid est quod dicitur quod iniqui ante tempus suum sublati sunt, nisi quod omnes qui presentem uitam  diligunt, longiori sibi eiusdem uite spatia promittunt? Sed cum eos mors superueniens a presenti uita subtrahit, eorum uita spatia, que sibi longiora quasi in cogitatione tendere consueuerant, intercidit. Iniqui enim dum corde transire ad eterna negligunt, et cuncta presentia fugitiua esse non intuentur, mentem in amore uite presentis figunt, et quasi longe habitationis in ea sibi fundamenta construunt, quia in terrenis rebus per desideria solidantur, et quia quotidiano temporis lapsu, ipsa presentis uite mortalitas decurrit, atque dedicationem reproborum eosdem reprobos subtrahendo destruit, recte de iniquis dicitur: Et fluuius subuertit fundamenta eorum, id est, ipse cursus mutabilitatis statum in eis subruit peruerse constructionis. Sequitur:

 uERS. 17. Qui dicebant Deo: Recede a nobis.---Hec etiam beatus Iob dixisse quis ambigat? Et que in eius dictis exposuimus, propter legentis fastidium replicare deuitamus. Sequitur: Et quasi nichil posse facere. Omnipotens, estimabant eum.---In his ergo sermo, et non sententia immutatur. Nam quod per beatum Iob dictum est. »Quid est Omnipotens ut seruiamus ei?«  hoc per Eliphaz dicitur, et quasi nichil possit facere estimabant eum. Sequitur:

uERS. 18. Cum ille implesset domos eorum bonis.---Malorum domos Dominus bonis implet, quia etiam ingratis bona sua non denegat, ut aut benignitatem Conditoris erubescant, et ad bonitatem redeant;  aut redire omnimodo contemnentes, inde illic grauius puniantur. Sequitur: Quorum sententia procul sit a me.---Hoc etiam per beatum Iob dictum est: Ait namque: Quorum consilium longe sit a me. Quamuis aliud sententia, at aliud consilium possit intelligi. Sententia quippe in ore est, consilium in cogitatione. Constat nimirum quia iste malorum uerbis, iste uero etiam a cogitatione desiderat esse dissimilis. Sequitur:

uERS. 19. uidebunt iusti et letabuntur, et innocens subsannabit eos.---Iusti, cum hic iniustos errare conspiciunt, de errore pereuntium non possunt letari. Si enim gaudent erroribus, iusti non sunt. Rursum si per insultationem letantur, eo quod tales non sunt quales alios esse conspiciunt, omnino superbi  sunt. Unde et Phariseus iustificationem perdidit, qui publicani meritis gaudendo se pretulit, dicens: »Gratias ago tibi, quia non sum sicut ceteri homines, raptores, iniusti, adulteri, uelut etiam hic publicanus .« Quando ergo uidebunt iusti iniquorum interitum et letabuntur, nisi cum districto iudici perfecta iam securitate exsultationis inheserint, cum in illo extremo examine illorum damnationem conspiciunt, et de se iam quod metuant non habebunt? Nunc itaque reprobos aspiciunt et gemunt, tunc conspicient et subsannabunt, quia eos exsultando despicient, quos modo nec sine gemitu iniqua perpetrantes, nec sine metu uident pro iniquitate morientes. Sequitur:

 uERS. 20. Nonne succisa est erectio eorum, et reliquias eorum deuorabit ignis?---Hic namque iniqui erecti sunt, quia in prauis actionibus extolluntur, quia peruersa agunt, et tamen pro peruersis actibus minime feriuntur. Sed eorum erectio tunc succiditur, cum uel a presenti uita ad interitum, uel a conspectu eterni iudicis ad eternum gehenne incendium pertrahuntur. Qui et si hic mortuam suam carnem relinquunt, ipsam quoque in resurrectione recipient, ut cum carne ardeant, in qua peccauerunt, sicut enim eorum culpa in mente fuit et corpore, ita eorum pena in anima erit pariter et carne. Sequitur:

uERS. 21, 22. Acquiesce igitur ei, et habeto pacem, et per hec habebis fructus optimos. Suscipe ex ore illius  legem, et pone sermones eius in corde tuo.---Culpa superbie est docere meliorem. Quam sepe heretici perpetrant, qui de his que praue sentiunt, quasi docere catholicos presumunt. Tunc enim putant Deo acquiescere, si illos contigerit eorum peruersitatibus consentire, et acquiescentibus pacem promittunt, quia contra eos qui sibi consentiunt iam iurgari desistunt. Fructus autem optimos sibi consentientibus pollicentur, quia eos solos bona opera agere existimant, quos ad sua dogmata se trahere exsultant. Quibus hoc congruit quod adiungit. Suscipe ex ore illius legem, quia ea que ipsi sentiunt, ex ore Dei procedere suspicantur. Et pone sermones eius in corde tuo. Ac si astruat dicens: Quos nunc usque in ore, et non in corde tenuisti; quia enim  eorum peruersa dogmata respuit, non eum uerba Dei in sensu, sed in ostensione habuisse criminantur. Sequitur:

uERS. 23. Si reuersus fueris ad Omnipotentem edificaberis, et longe facies iniquitatem a tabernaculo tuo.---Fidelem populum a Deo discessisse heretici existimant, cum suis predicationibus resistentem uident, ac si aperte dicant: Quia nostris dogmatibus resistendo a Deo recessisti, idcirco a iustitie edificatione destructus es. Tabernaculum uero aliquando accipimus tabernaculum corporis, aliquando uero habitaculum cordis. Nam sicut anima habitamus in corpore, ita per cogitationem habitamus in mente. Iniquitas ergo in tabernaculo mentis est, peruersa intentio in studio cogitationis, iniquitas autem in  tabernaculo corporis est per expletionem operis actio carnalis. Ac si Eliphaz patenter dicat: Quisquis ad Deum post errata reuertitur, in cogitatione simul et in opere mundatur. Sequitur:

uERS. 24. Dabit pro terra silicem, et pro silice torrentes aureos.---Quid per terram, nisi infirmitas actionis, quid per duritiam silicis, nisi fortitudo signatur? Quid per torrentes aureos, nisi doctrinam intime claritatis accipimus? Omnipotens autem Dominus ad se conuersis pro terra dat silicem, quia pro infirma actione, fortitudinem tribuit robusti operis. Dat etiam pro silice torrentes aureos, quia pro robusto opere doctrinam multiplicat clare predicationis. Sequitur:

 uERS. 25. Eritque Omnipotens contra hostes tuos, et argentum coaceruabitur tibi.---Quos magis alios hostes patimur, quam malignos spiritus, qui cogitationibus nostris obsident? Argenti nomine sacra eloquia designari testatur Psalmista, qui ait: »Eloquia Domini, eloquia casta, argentum igne examiminatum, probatum terre .« Et sepe cum sacris eloquiis intendimus, malignorum spirituum insidias grauius toleramus, quia menti nostre terrenarum cogitationum puluerem aspergunt, ut intentionis nostre oculos a luce intime uisionis obscurent. Quid nimirum Psalmista protulerat, cum dicebat: »Declinate a me, maligni, et scrutabor mandata Dei mei .« Sed quia nemo hostes sua uirtute superat, per Eliphaz dicitur:  Eritque Omnipotens contra hostes tuos, et argentum coaceruabitur tibi. Ac si aperte diceretur: Dum malignos spiritus Dominus a te sua uirtute repulerit, diuini eloquii talentum lucidum excrescit. Sequitur:

uERS. 26. Tunc super Omnipotentem deliciis afflues.---Super Omnipotentem deliciis affluere est, in amore illius Scripture sacre epulis satiari, in cuius nimirum uerbis tot delicias inuenimus, quot ad prouectum nostrum intelligentie diuersitates accipimus. Hinc etiam in admirationem sponse scriptum est: »Que est ista que ascendit de deserto, deliciis affluens?«  Sequitur: Et eleuabis ad Deum faciem tuam.---Ad Deum faciem eleuare est cor ad sublimia inuestiganda attollere,  nam sicut per corporis faciem homini, ita per interiorem hominem Deo noti atque conspicabiles sumus. Cum uero culpe reatu deprimimur, ad Deum leuare cordis nostri faciem ueremur; cum uero penitentie lamentis culpa diluitur, et sic perpetrata planguntur, ut plangenda minime perpetrentur, magna menti fiducia nascitur, et ad conspicienda superne retributionis gaudia cordis nostri facies leuatur. Ac si aperte heretici fideli populo dicant: Quandiu predicationem nostram non sequeris, cor in infimis premis. Sequitur:

uERS. 27. Rogabis eum, et exaudiet te.---Rogant quippe Dominum, sed exaudiri minime merentur, qui iubentis Domini precepta contemnunt. Unde scriptum est: »Qui declinat aurem suam ne  audiat legem, oratio eius erit exsecrabilis .« Sequitur: Et uota tua reddes.---Qui uota uouit, sed hec per infirmitatem soluere non ualet, ei ex peccati pena agitur, ut uolenti bonum, posse subtrahatur. Cum uero in conspectu intimi iudicis ea que obsistit culpa detergitur, fit protinus ut uotum possibilitas sequatur. Sequitur:

uERS. 28. Decernes rem, et eueniet tibi.---Hoc esse proprium infirmantium solet, ut tantum quempiam existiment iustum, quanto hunc adipisci conspiciunt omne quod appetit, cum uidelicet nouerimus nonnunquam bona terrena iustis subtrahi, que largo munere tribuuntur iniustis. Sed si dicta hec Eliphaz de donis spiritalibus intulit, sciendum quod  res decernitur et uenit, cum uirtus que ex desiderio expetitur, largiente Deo etiam affectum prosperatur. Unde et adhuc subditur: Et in uiis tuis splendebit lumen.---In uiis quippe iustorum lumen resplendere est, per mira operum uirtutum signa sue claritatis aspergere, ut quocunque per intentionem pergunt, ab intuentium cordibus peccati noctem excutiant, et sui operis exemplo in eis iustitie lumen infundant. Sequitur:

uERS. 29. Qui enim humiliatus fuerit, erit in gloria, et qui inclinauerit oculos, ipse saluabitur.---Que nimirum sententia a ueritatis ore non discrepat, dicentis: »Omnis qui se exaltat humiliabitur, et qui se humiliat exaltabitur .« Unde per Salomonem dicitur: »Antequam conteratur,  exaltatur cor hominis, et antequam glorietur, humiliatur .« Recte autem dicitur: Qui inclinauerit oculos ipse saluabitur, quia quantum per membrorum ministerium deprehendi potest, prima superbie ostensio in oculis esse solet. Hinc enim scriptum est: »Et oculos superborum humiliabis .« Oculos ergo inclinare est, nullum respiciendo despicere, sed se minorem atque imparem cunctis quos aspicit estimare. Saluabitur itaque qui oculos inclinat, quia qui falsum superbie uerticem deserit, ueritatis altitudinem ascendit. Sequitur:

uERS. 30. Saluabitur autem innocens in munditia manuum suarum.---Que scilicet sententia, si de celestis regni retributione promittitur, ueritate fulcitur,  quia cum de Deo scriptum sit: »Qui credidit unicuique iuxta opera sua ,« illum in extremo examine iustitia eterni iudicis saluat, quem hic eius pietas ab immundis operibus liberat. Sin uero ad hoc saluari hic quisque munditia manuum suarum creditur, ut suis uiribus innocens fiat, procul dubio erratur, quia si superna gratia nocentem preuenit, nunquam profecto inueniet quem remuneret innocentem. Unde ueridici Moisi uoce dicitur: »Nullusque apud te per se innocens est .« Que tamen omnia pro typo hereticorum promissionibus congruunt. Qui cum fideles quoque in presenti uita afflictos inueniunt, eos ex culpa perfidie percussos arbitrantur, eisque si sua dogmata sequantur, salutem innocentie per bonorum  operum munditiam promittunt. Sequitur:



CAPUT XXIII.

uERS. 1, 2. Respondens autem Iob ait: Nunc quoque in amaritudine est sermo meus, et manus plage mee aggrauata est super gemitum meum.---More suo beatum Iob planioribus uerbis inchoat, sed dicta sua, alta mysterii prosecutione consummat. Mederi quippe dolor afflicti ex amicorum consolatione debuerat, sed consolatio eorum ad blandimenta fallacie erupit, quia uidelicet inordinate consolationis intentio percussionem, quam minuere debuit, multiplicauit. In quibus nimirum uerbis per typum sancte Ecclesie etiam fidelium dolor exprimitur, qui eo amplius gemunt, quo malos blandiri conspiciunt,  quia iuxta Pauli uocem, »per dulces sermones et benedictiones seducunt corda innocentium .« Manus quippe plage est fortitudo percussionis. Primam namque percussionem suam electi considerant, qui a Conditoris sui uisione diuisi sunt, quia nequaquam illuminationis intime claritate fruuntur, sed in presentis uite exsilio quasi in cecitatis loco religati gemunt. Semper ergo habent in hac uita manum plage gemitum suum, sed cum adhuc etiam in hac uita aduersa accedunt, manus plage eorum etiam super gemitum grauatur. Sequitur:

uERS. 3. Quis mihi tribuat ut cognoscam et inueniam illum et ueniam usque ad solium eius?---Electus quisque nisi Dominum cognouisset, utique non  amaret. Sed aliud est cognoscere per fidem, atque aliud per speciem, aliud inuenire per credulitatem, aliud per contemplationem. Ex qua re agitur, ut electi omnes eum, quem fide cognouerunt, uidere quoque per speciem anhelant, cuius amore flagrantes estuant, quia eius dulcedinis suauitatem iam ipsa sue fidei certitudine degustant. Quid enim solium Dei est, nisi illi angelici spiritus, qui, Scriptura teste, Throni uocati sunt? Qui utique usque ad solium Dei uenire uult, quid aliud quam interesse angelicis spiritibus concupiscit ut nulla iam defectiua temporum momenta sustineat, sed permanenti gloria in contemplationem eternitatis exsurgat? Sequitur:

uERS. 4. Ponam coram eo iudicium, et os meum  replebo increpationibus.---Coram Deo ponere iudicium est, intra secretum mentis per contemplationem fidei, ad tremendum examen maiestatis illius oculos nostre considerationis aperire, quod peccator homo mereatur attendere, et, occultus nunc et tacitus iudex quam terribilis post appareat considerare. Qui enim sibi in conspectu Dei iudicium ponit, os suum increpationibus replet, quia dum subtile examen tremendi contra se iudicis contemplatur, amare se penitentie inuectione persequitur. Sequitur:

uERS. 5. Ut sciam uerba que mihi respondeat, et intelligam quid loquatur mihi.---Tunc enim culpas plangimus, cum pensare ceperimus; sed tunc subtilius pensamus, cum sollicitius plangimus, atque ex  lamentis in corde nostro plenius nascitur quid est quod peccantibus diuina districtio minatur, que erunt illa reproborum improperia qui terrores, que implacabilis maiestatis auersio. Tanta enim tunc Dominus reprobis iratus dicet, quanta eos pati ex equitate permiserit. Sequitur:

uERS. 6. Nolo multa fortitudine contendat mecum, ne magnitudinis sue mole me premat.---Mens etenim quelibet iusti, si ab omnipotente Domino districte iudicatur, mole magnitudinis premitur. Sequitur:

uERS. 7. Proponat equitatem contra me, et perueniat ad uictoriam iudicium meum.---Quis enim alius, nisi mediator Dei et hominum, homo Christus  iehsu, equitatis nomine designatur? De quo scriptum est: »Qui factus est sapientia nobis a Deo et iustitia .« Que scilicet iustitia dum in hunc mundum contra uias peccatorum uenit, antiquum hostem uicimus, a quo capti tenebamur. Ac si ergo diceret: Ad redarguendas uias meas incarnatum Filium mittat, et tunc insidiantem aduersarium per absolutionis mee iudicium uictor excludam. Sequitur:

uERS. 8, 9. Si ad orientem iero, non apparet; si ad occidentem, non intelligam eum; si ad sinistram, quid agam? non apprehendam eum, si me uertam ad dextram, non uidebo illum.---Creator quippe omnium in patre non est, quia ubique est, et tunc minus inuenitur, quando is qui totus ubique est in  parte queritur. Sequitur:

uERS. 10. Ipse uero scit uiam meam.---Ac si aperte dicat: uidere non ualeo uidentem me, et eum qui me subtiliter intuetur, intueri non possum, ut uidelicet ostendat quia tanto cautius formidandus est, quanto conspicabilis non est. Qui enim ita nos aspicit, ut a nobis aspici nequeat, eo magis timendus est, quo cuncta uidens minime uidetur. Aliter: Ad orientem quippe imus, cum mentem in consideratione maiestatis eius attollimus, sed non apparet, quia qualis in natura sua est, a cogitatione mortali uideri non preualet. Ad occidentem imus, cum subletum [sublatum] in Deo cordis oculum, sed ipsa immensitate luminis reuerberatum, ad nosmetipsos reducimus, et lassati discimus super nos ualde esse quod querebamus,  nostram mortalitatem considerantes, indignos nos adhuc esse deprehendimus, qui immortalem uidere ualeamus. Ad sinistram ire est, peccatorum delectationibus consentire. Et nimirum constat, quia Deum apprehendere non ualet, qui adhuc in delectatione peccati per sinistram iacet. In dexteram proculdubio uertitur, qui de uirtutibus eleuatur, sed Deum uidere non ualet, qui priuata letitia de bonis actibus gaudet, quia in eo cordis oculum tumor elationis premit. Ipse scit uiam meam, ac si patenter dicat: Ego me et districte discutio, et tamen ille quem uidere non ualeo, uidet subtiliter cuncta que ago. Sequitur: Et probabit me quasi aurum quod per ignem transit.---Aurum in fornace  ad nature sue claritatem proficit, dum sordes amittit. Quasi aurum ergo, quod per ignem transit, probatur anima iustorum, quibus exustione tribulationis et subtrahuntur uitia, et merita augentur. Sequitur:

uERS. 11. uestigia eius secutus est pes meus.---Quasi quidam namque Dei gressus sunt, ipse quas cernimus eius operationes, quibus bonus quisque malusque regitur, quibus iusti iniustique suis ordinibus disponuntur, quibus et subiectus quisque ad meliora quotidie ducitur, et aduersus ad deteriora corruens toleratur. De quibus nimirum gressibus Propheta dicebat: »uisi sunt gressus tui, Deus .« Nos itaque cum uirtutem longanimitatis atque pietatis eius intuemur, et intuentes  imitari contendimus, quid aliud quam gressuum eius uestigia sequimur, quia extrema quedam eius operationis imitamur? Hec enim Patris sui uestigia ueritas admonebat imitari, cum diceret: »Orate pro persequentibus et calumniantibus uos ,« et reliqua. Potest tamen beatus Iob, sic in futura operatione incarnande Sapientie intendere, sicut nos eiusdem Sapientie iam preterita opera per fidem uidemus. Cuius nimirum uitam dum beatus Iob superno Spiritu repletus sollicita intentione conspiceret, futuram mansuetudinis illius humilitatem preuidens, quasi ad exemplum sibi propositum recurrit, ut quidquid, in hac uita ageret, ad imitationis illius uestigia ligaret. De quibus eius uestigiis per Petrum dicitur: »Christus passus est pro nobis,  uobis relinquens exemplum ut sequamini uestigia eius .« Sequitur: uiam eius custodiui, et non declinaui ex ea.---Custodit enim et non declinat, qui hoc ubi intendit, operatur; et custodire quippe per intentionem est, non declinare per operationem. Hec namque est sollicitudo iustorum, ut actus suos quotidie iuxta uias ueritatis examinent, et eas sibi in regulam proponentes, a rectitudinis earum tramite non declinent. Sequitur:

uERS. 12. A mandatis labiorum eius non recessi.---Sicut bene obsequentes famuli dominorum suorum uultibus semper intenti sunt, ut ea que preceperint festini audiant, et implere contendant, sic iustorum mentes per intentionem suam omnipotenti  Domino assistunt, atque in Scriptura eius quasi os eius intuentur, ut quia per eam Deus loquitur omne quod uult, tanto a uoluntate eius non discrepant, quanto eamdem uoluntatem illius, eius eloquio agnoscunt. Sequitur: Et in sinu meo abscondi uerba oris eius.---In sinu etenim cordis uerba oris eius abscondimus, quando mandata eius non transitorie, sed implenda opere audimus. Hinc est enim quod de ipsa matre uirgine scriptum est: »Maria autem conseruabat omnia uerba hec conferens in corde suo .« Sequitur:

uERS. 13. Ipse enim solus est, et nemo auertere potest cogitationem eius.---Nunquidnam non sunt angeli homines, celum et terra, er et maria, cuncta uolatilia et quadrupedia atque serpentia? Et certe scriptum  est: »Creauit ut essent omnia .« Cum ergo in rerum creatura tam multa sint, cur beati uiri uoce nunc dicitur, ipse enim solus est? Sed aliud est esse, aliud principaliter esse, aliud mutabiliter atque aliud immutabiliter esse. Sunt enim hec omnia, sed principaliter non sunt, quia in semetipsis minime subsistunt, et nisi manu gubernantis teneantur, esse nequaquam possunt. Hinc enim ad Moysem dicitur: »Ego sum qui sum.« Et: »Qui est misit me ad uos ,« cogitationem quippe eius nullus auertit, quia nemo resistere eius occultis iudiciis preualet. Nam etsi quidam fuerunt, qui de precationibus suis eius cogitationem auertisse uiderentur, ita fuit eius interna cogitatio, ut sententiam eius  auertere deprecando potuissent, et ab ipso acceperunt quod agerent apud ipsum. Dicat ergo: Et nemo auertere potest cogitationem eius, quia semel fixa iudicia mutari nequaquam possunt. Unde scriptum est: »Preceptum posuit et non preteribit .« Sequitur: Et anima eius, quod uoluit, hoc fecit.---Cum sit cunctis exterior corporeis, cunctis mentibus interior Deus, ea ipsa uia eius qua penetrat omnia, cuncta disponit, anima illius appellatur, cuius uidelicet uoluntati, nec illa obsistunt que contra uoluntatem illius fieri uidentur, qui ad hoc nonnunquam permittit fieri etiam quod non precepit, ut per hoc illud certius impleatur quod iubetur. Apostate quippe angeli peruersa uoluntas est, sed tamen a Deo mirabiliter  ordinatur, ut ipse quoque eius insidie utilitati bonorum seruiant, quos purgando tentant. Sequitur:

uERS. 14. Cum expleuerit in me uoluntatem suam, et alia multa similia presto sunt ei.---Ac si aperte dicat: Iam perpendo que patior, sed ad hec formido que pati possum. Explet enim in me uoluntatem suam, quia multis me persecutionibus affligit, sed multa similia presto sunt ei, quia ferire si cogitat, adhuc inuenit ubi plaga crescat. Sequitur:

uERS. 15. Et idcirco a facie eius turbatus sum, et considerans eum timore sollicitor.---Bene a facie Domini turbatur, qui terrorem maiestatis illius, cordis sui obtutibus proponit, et eius rectitudinis pauore concutitur, dum se reddendi rationibus conspicit  idoneum non esse, si districte iudicetur. Recte autem dicitur, Et considerans eum timore sollicitor, quia diuine animaduersionis uim cum minime quisque considerat, minime formidat, et tanto magis in hac uita quasi securus est, quanto a consideratione interne districtionis alienus. Sequitur:

uERS. 16. Deus molliuit cor meum, et Omnipotens conturbauit me.---Ex diuino munere cor iusti molle dicitur, quia superni iudicii timore penetratur. Molle est etenim quod penetrari potest, durum quod penetrari non potest. Unde per Salomonem dicitur: »Beatus homo qui semper est pauidus. Qui uero mentis est dure, corruet in malum .« Non autem secura, sed conturbata sunt corda bonorum, quia dum futuri examinis pondus considerant,  quietem hic habere non appetunt, securitatem suam districtionis intime consideratione perturbant. Sequitur:

uERS. 17. Non enim perii propter imminentes tenebras, nec faciem meam operuit caligo.---Ille enim in flagello positus a salute corporis propter imminentes tenebras perit, qui idcirco pro transactis percutitur, ut a futuris suppliciis abscondatur. Flagella quippe bonorum aut uitia perpetrata purgant, aut que poterant perpetrari futura deuitant. Beatus autem Iob, quia in flagello positus, nec a peccatis precedentibus purgabatur, nec ab imminentibus tergebatur, sed eius tantummodo in flagello uirtus augebatur, fiducialiter dicit: Non enim perii propter  imminentes tenebras, nec faciem meam operuit caligo. Qui enim semper diuine formidinis pondus aspexit, eius cordis faciem caligo peccati non operuit, et is quem supplicia nulla sequebantur, salutem corporis propter imminentes tenebras non amisit. Sequitur:



CAPUT XXIu

uERS. 1. Ab Omnipotente non sunt abscondita tempora. Qui autem nouerunt eum, ignorant dies illius.---Quid dies nisi ipsa eius eternitas appellatur? que nonnunquam unius diei pronuntiatione exprimitur, sicut scriptum est: »Melior est dies una in atriis tuis super millia .« Nonnunquam uero per suam longitudinem dierum multorum appellatione signatur, de quibus scriptum est:  »In seculum seculi anni tui .« Nos itaque intra tempora uoluimur, per hoc quod creatura sumus. Deus autem qui creator est omnium, eternitate sua tempora nostra comprehendit, quia ipse quidem nostra comprehensibiliter conspicit, nos autem ea que eius sunt comprehendere nullatenus ualemus. Sed cum natura Deus simplex sit, mirandum ualde est cur dicit: Qui nouerunt eum ignorant dies illius. Neque enim aliud ipse, atque aliud dies eius sunt. Deus namque hoc est quod habet, eternitatem quippe habet, sed ipse est eternitas. Quid est itaque dicere, qui nouerunt eum ignorant dies illius, nisi quia et cognoscunt eum, et adhuc nesciunt? Nam et qui eum iam fide tenent, adhuc per speciem ignorant, et cum ipse sit eternitas quam ueraciter  credimus, qualiter tamen sit ipsa eius ignoramus. Sequitur:

uERS. 2. Alii terminos transtulerunt, diripuerunt greges, et pauerunt eos.---Quos aliorum nomine, nisi hereticos designat? qui a sancte Ecclesie gremio extranei existunt. Ipsi enim terminos transferunt, quia constitutiones Patrum preuaricando transcendunt, de quibus constitutionibus scriptum est: »Ne transgrediaris terminos antiquos, quos posuerunt patres tui .« Qui reges diripuerunt et pascunt, quia imperitos quosque peruersis ad se persuasionibus trahunt, et doctrinis pestiferis ad interficiendum nutriunt. Sequitur:

uERS. 3. Asinum pupillorum abigerunt, et abstulerunt pro pignore bouem uidue.---Quos hoc loco  pupillos accipimus, nisi electos Dei in mentis teneritudine positos, qui magna fidei gratia nutriuntur, et patris sui iam pro se mortui faciem necdum uident? Sunt namque nonnulli, qui quamuis ipsi agere spiritalia nequeant, ad summa tamen tendentibus libenter subsidia ministrant. Portare enim asinus onera hominum solet. Quasi ergo quidam asinus electorum est, qui terrenis rebus deseruiens deportat onera usibus hominum. Et sepe cum heretici quemlibet talem a sancte Ecclesie gremio auertunt, quasi pupillorum asinum abigunt. Que autem uidua, nisi sancta Ecclesia debet intelligi, que occisi uiri sui interim uisione priuata est? Bos autem huius est uidue unusquisque predicator, et sepe  contingit, ut heretici peruersis suis dogmatibus, ipsos etiam qui predicatores uidebantur, trahant. Bouem ergo uidue auferunt, cum de sancta Ecclesia etiam predicantem tollunt, ubi recte est adiunctum, pignore. Pignus namque cum tollitur, aliud quidem est quod tenetur, sed tamen adhuc aliud queritur, et plerumque ideo eos conantur auferre qui predicant, et eorum etiam sequaces trahant. Pro pignore ergo bos uidue tollitur, quando idcirco ipse qui predicat, recipitur, ut alii sequantur. Sequitur:

uERS. 4. Subuerterunt pauperum uiam, et oppresserunt pariter mansuetos terre.---Paupertatis namque nomine sepe humilitas designari solet, et nonnunquam hi qui mansueti atque humiles uidentur,  si seruare discretionem nesciunt, exemplis aliorum cadunt. Sequitur:

uERS. 5. Alii quasi onagri in deserto egrediuntur ad opus suum.---Onager enim agrestis est asinus. Et recte in hoc loco onagris comparantur heretici, quia in suis uoluptatibus dimissi, a uinculis fidei et rationis sunt alieni. Unde scriptum est: »Onager assuetus in solitudine, in desiderio anime sue attraxit uentum amoris sui .« Non enim Dei, sed suum opus peragunt, dum non recte [recta] dogmata, sed propria desideria sequuntur. Scriptum quippe est: »Ambulans in uia immaculata, hic mihi ministrabat .« Sequitur: uigilantesque ad predam preparant panem liberis.---Ad  Ad predam uigilant, qui uerba iustorum ad proprium sensum rapere semper conantur, ut per hec peruersis filiis panem erroris parent. De quo uidelicet pane apud Salomonem uerbis mulieris prauitatis heretice typum gerentis dicitur: »Aque furtiue dulciores sunt, et panis absconditur suauior .« Sequitur:

uERS. 6. Agrum non suum demetunt, et uineam eius quem ui oppresserunt uindemiant.---Potest agri nomine Scripture sacre latitudo signari, quam heretici non suam demetunt, quia ex ea sententias longe a suis sensibus diuersas tollunt. Que uinee quoque appellatione exprimitur, quia, per ueritatis sententias, botros uirtutum profert. Cuius uinee tamen, id est Scripture sacre, Conditorem quasi  ui opprimunt, quia eius sensum in uerba sacri eloquii inflectere uiolenter conantur. Qui dicit: »Seruire me fecisti in peccatis tuis, prebuisti mihi laborem in iniquitatibus tuis ,« et eamdem uineam uindemiant, qui ex ea sententiarum botros pro sue intelligentie professione coaceruant. Potest agri uel uinee nomine uniuersa Ecclesia signari, quam peruersi doctores demetunt, et auctorem eius in membris suis opprimendo uindemiant, quia Creatoris nostri gratiam persequentes, dum quosdam de illa, qui recti uidebantur, rapiunt; quid aliud quam spicas uel botros animarum tollunt. Sequitur:

uERS. 7. Nudos dimittunt homines indumenta  tollentes, quibus non est operimentum in frigore.---Sicut uestimenta corpus, ita bona opera protegunt animam. Unde cuidam dicitur: »Beatus qui uigilat et custodit uestimenta sua ne nudus ambulet .« Heretici itaque cum in quorumdam mentibus bona opera destruunt, nimirum uelamina indumentorum tollunt. Operimentum quippe ad iustitiam pertinet, frigus ad culpam. Et sunt nonnulli qui in quibusdam rebus peccata faciunt, in quibusdam uero recta opera sequuntur. Qui ergo ex aliis actibus delinquit, atque ex aliis bona peragit, quid iste nisi in frigore uestitus alget et tegitur? Quia ex alio opere feruescit ad iustitiam, qui ex alio frigescit ad culpam. Sed cum heretici talibus bona opera subtrahunt, agunt ne in frigore habeant quo  uestiantur. Potest uero per frigus desiderium, per uestimenta operatio designari. Et sunt plerique qui adhuc peruersis desideriis estuant, sed contra se spiritaliter decertantes, rectis sibi operibus repugnant, et bonis actibus tegunt hoc quod sinistrum sibi resultare per tentationem sentiunt. Hi itaque unde mala desiderant, inde algent; unde autem bona operantur, inde uestiti sunt. Cum uero heretici peruersis allegationibus recte fidei eis opera subtrahunt, quid agunt nisi ut hi qui adhuc desideriorum carnalium frigora sentiunt, sine bonorum actuum uestimento moriantur? Sequitur:

uERS. 8. Quos imbres montium rigant, et non habentes uelamen amplexantur lapides.---Imbres sunt montium, uerba doctorum. De quibus montibus  uoce sancte Ecclesie dicitur: »Leuaui oculos meos ad montes .« Hos itaque imbres montium rigant, quia sanctorum Patrum fluenta satiant. uelamen autem ut iam prediximus, boni operis tegmen accipimus, quo quisque tegitur, ut ante omnipotentis Dei oculos prauitatis eius feditas operiatur. Unde scriptum est: »Beati quorum remisse sunt iniquitates, et quorum tecta sunt peccata .« Quos autem nomine lapidum, nisi fortes intra sanctam Ecclesiam uiros accipimus. Quibus per primum pastorem dicitur: »Et uos tanquam lapides uiui superedificamini .« Hi itaque, qui de nullo opere suo confidunt, ad sanctorum martyrum protectionem currunt, atque ad sacra eorum corpora fletibus insistunt, promereri  se ueniam eis intercedentibus deprecantur. Quid ergo isti in hac humilitate faciunt, nisi quia bone actionis uelamen non habent, lapides amplexantur. Sequitur:

uERS. 9. uim fecerunt depredantes pupillum, et uulgum pauperem spoliauerunt.---Heretici uero depredantes pupillos uiam faciunt, quia contra infirmas fidelium mentes uerborum et operum uiolentia grassantur. uulgus autem pauper est indoctus populus, qui si ueras sapientie diuitias haberet, uestimentum sue fidei non amitteret. Quasi quidam intra sanctam Ecclesiam senatores sunt ueri doctores, qui cum scientiam in corde multiplicant, ueris apud se diuitiis abundant. Sed heretici uulgus pauperum  exspoliant, quia doctos non preualent, indoctos quosque a uelamine fidei predicatione pestifera denudant. Sequitur:

uERS. 10. Nudis et incedentibus absque uestitu, et esurientibus tulerunt spicas.---Quod ait nudis, hoc replicat, absque uestitu. Sed aliud est nudum esse, aliud nudum incedere. Omnis enim qui nec bona nec mala operatur nudus est, et otiosus: qui autem mala agit nudus incedit, quia sine uelamine boni operis per iter prauitatis pergit. Sunt uero nonnulli, qui sacri eloquii dicta desiderant, qui quoties Patrum sententias pro edificandis mentibus in cogitatione uersant, quasi de bona segete spicas portant. Heretici igitur nudis et incedentibus absque uestitu, et esurientibus spicas tollunt, quia siue quidem  otiosi sint, et in nullis se bonis exerceant, seu per iter impudentie absque uelamine boni operis pergant, etiam si quando iam ad penitentiam redire cupiunt, et pabulum uerbi concupiscunt, eis esurientibus spicas tollunt, quia in eorum mente perniciosis persuasionibus Patrum sententias destruunt. Sequitur:

uERS. 11. Inter aceruos eorum meridiati sunt, qui calcatis torcularibus sitiunt.---Omnes qui sanctam Ecclesiam persequuntur, quid aliud quam torcular calcant? Quod diuina dispensatione agi permittitur, ut animarum botri in spiritale uinum defluant, que carne corruptibili exute ad regna celestia uelut in apotheca currant. Sed omnes qui uitam fidelium persequuntur, calcant et sitiunt, quia ad agenda  crudelia ferociores fiunt, et impietatis sue meritis cecati, eo ambiunt grauiora facere, quo iam grauia fecerunt. Heretici autem cum per se persecutionis potestatem non habent, huius seculi potentes commouent, eorumque mentes ad persequendum pertrahunt, et quibus ualent persuasionibus accendunt. Quos cum crudelia agere contra catholicorum uitam conspiciunt, quasi in ipso solis feruore requiescunt. Sequitur:

uERS. 12. De ciuitatibus fecerunt uiros gemere.---Quia ciuitates a conuiuentibus populis appellantur, non immerito ciuitatum nomine uere sunt fidei Ecclesie designate, que in singulis mundi partibus posite, unam catholicam faciunt, in qua fideles omnes  de Deo recta sentientes concorditer uiuunt. Heretici igitur quia peruersis sepe huius mundi potentibus adherentes, bonorum socialem uitam atque concordiam persequuntur, recte nunc dicitur. De ciuitatibus fecerunt uiros gemere. Quos recte B. Iob, uiros memorat, quia illos magis heretici exstinguere ambiunt, qui perfectis gressibus per uiam Dei non fluxe et eneruiter, sed uiriliter currunt. Sequitur: Et anima uulneratorum clamauit, et Deus inultum abire non patitur.---uulneratur quippe anima iustorum, cum fides turbatur infirmorum, quibus iam hoc ipsum clamare est, de alieno lapsu tabescere. Sed Deus inultum abire non patitur, quia etsi iniusto ordine iniuste aliquid fieri permittit, inultum tamen abire non sinit iniustum, quod fieri permisit iniuste  quia et de reproborum iniustitia quasdam, quas inesse considerat, culpas percutit electorum, et tamen eterna iustitia ferire non negligit iniustitiam ferientium. Sequitur:

uERS. 13. Ipsi fuerunt rebelles lumini.---Plerumque peruersi, et cognoscunt recta que sequi debeant, et tamen sequi despiciunt que cognoscunt. Lumini ergo rebelles sunt, quia sua desideria sequendo, bonum despiciunt quod nouerunt. Sequitur: Nescierunt uias eius, nec reuersi sunt per semitas eius.---Qui enim prius sciendo rebelles sunt, postmodum sequuntur ut nesciant, sicut de quibusdam scriptum est: »Quia cum cognouissent Deum, non sicut Deum glorificauerunt, aut gratias egerunt .« De quibus paulo post additur: »Tradidit  illos Deus in reprobum sensum, ut faciant ea que non conueniunt .« Angustior est quippe semita quam uia. Qui autem bona manifestiora agere contemnunt, nequaquam ad subtiliora intelligenda perueniunt. Exspectauit omnipotens Deus, ut per eius semitas pergerent, sed utinam per eas uel reuerti uoluissent, ut uite itinera que noluerunt per innocentiam, saltim per penitentiam tenerent. Sequitur:

uERS. 14. Mane primo consurgit homicida, interficit egenum et pauperem, per noctem uero erit quasi fur.---Cum homicida in nece proximorum per nocturnum maxime silentium soleat grassari, cur hoc in loco mane primo consurgere ad interficiendum egenum et pauperem dicitur, in nocte uero quasi  fur esse perhibetur? Sed ipsis uerbis littere dum sibi non congruunt, ad indaganda spiritus secreta reuocamur. In Scriptura sacra mane aliquando aduentus Dominice incarnationis designatur, ut illud prophete: »uenit mane et nox .« Quia et noue lucis primordia in Redemptoris nostri presentia fulserunt, et tamen a persecutorum cordibus sue perfidie tenebre non sunt deterse. Aliquando aduentus iam terribilis et districti iudicis. Ut illud: »In matutino interficiebam omnes peccatores terre .« Et illud: »Mane astabo tibi, et uidebo .« Aliquando uero presentis uite prosperitas poni consueuit, sicut per Salomonem dicitur: »ue terre cuius rex  est puer, et cuius principes mane comedunt .« Scriptum est enim: »Omnis qui odit fratrem suum, homicida est .« Mane itaque primo consurgit homicida, quia in presentis uite gloria peruersus quisque erigitur, et illorum uita deprimitur, qui dum sequentem gloriam sitiunt, quasi satiari in uespere exquirunt. Prauus etenim quisque in hoc mundo dignitatem transitorie potestatis arripiens, tanto se ad peragenda mala acrius dilatat, quanto per caritatis uiscera nullum amat. Totis enim cogitationibus contra bonos seuit, et innocentie uitam interimit. Per noctem uero erit quasi fur. In nocte quippe tribulationis et delectationis sue etsi exercere crudelitatis manum non ualet, eis tamen quos preualere conspicit,  concilia peruersitatis prebet, huc illucque discurrit, et queque poterit, in bonorum lesione suggerit. Sequitur:

uERS. 15. Oculus adulteri obseruat caliginem dicens: Non me uidebit oculus.---Hoc etiam iuxta litteram nil obstat intelligi, ut qui adulterium perpetrare desiderat tenebras exquirat. Sed quia contra hereticos sententia promitur, dignum est, ut hoc quod dicitur mystice sentiatur. Nam Paulus ait: »Non enim sumus sicut plurimi, adulterantes uerbum Dei .« Adulter quippe in carnali coitu non prolem sed uoluptatem querit, et peruersus quisque ac uane glorie seruiens, recte adulterare uerbum Dei dicitur, quia non per sacrum eloquium in Deo filios gignere, sed suam scientiam  desiderat ostentare. Quem libido glorie ad loquendum trahit, uoluptati magis quam generationi operam impendit. Ubi apte subditur: Non me uidebit oculus, quia adulterium quod in mente agitur, ualde difficile est, ut ab humano uisu penetretur. Quod peruersa mens tanto securius perpetrat, quanto se ab hominibus uideri non metuit, quos erubescat. Sequitur: Et operiet uultum suum.---Idcirco operit adulter faciem suam ne cognoscatur. Omnis autem qui sentiendo uel agendo nequiter uiuit, operit uultum suum, quia ad hoc peruersitate dogmatis uel operis tendit, ut ab omnipotente Deo in iudicio recognosci non possit. Unde in fine quibusdam dicturus est: »Nunquam noui uos. Discedite a me, qui operamini iniquitatem .« Quid autem uultus cordis humani est, nisi similitudo Dei? quem uidelicet uultum peruersus operit, ut cognosci nesciat cum uitam suam, uel malis actibus, uel perfidie errore confundit. Sequitur:

uERS. 16. Perfodit in tenebris domos sicut in die condixerant sibi et ignorauerunt lucem.---Quidnam hoc loco domorum nomine, nisi conscientie designantur, in quibus habitamus contractando quid agimus? Unde quidam sanato dicitur: »uade in domum tuam ad tuos, et annuntia illis quanta tibi Dominus fecerit .« Iustis itaque cum in presenti seculo diei prosperitates clarescunt, eis errorum magistri peruersa suadere metuunt, sed consilia exquirunt, deiectionem prosperitatis eorum  summopere prestolantur, ut in aduersitatis tenebris, eorum mentes suadendo perfodiant, quibus prospere uiuentibus peruersa loqui minime audebant, quos mox ut in aduersitate uiderint, exsurgant et non nisi ex peccati merito talia illos perpeti asserunt; quia presentis uite solum gloriam diligentes, flagellum damnationem putant. In tenebris ergo domos perfodiunt, quia bonorum mentes ex ipsa eorum corrumpere aduersitate moliuntur. Sequitur:

uERS. 17. Si subito apparuerit aurora, arbitrantur umbram mortis.---Aurora quippe mens iusti est, que peccati sui tenebras deserens, ad lucem iam erumpit eternitatis, sicut de sancta quoque Ecclesia dicitur: »Que est ista que progreditur quasi aurora  consurgens? « Quo igitur iustus quisque iustitie luce irradians in presenti uita honoribus sublimantur, eo ante peruersorum oculos tenebre mortis fiunt, quia qui peruerse se egisse meminerunt, corrigi pertimescunt. Semper enim desiderant in suis prauitatibus se laxare, incorrecti uiuere. Sequitur: Et sic in tenebris quasi in lumine ambulant.---Peruerse etenim mentes gaudent in facinoribus, per culpam suam quotidie ad supplicium trahuntur, et securi sunt. Unde et per Salomonem dicitur: »Sunt impii qui ita securi sunt, quasi iustorum facta habeant .« De quibus rursum scriptum est: »Qui letantur cum malefecerint, et exsultant in rebus pessimis .« Sic itaque in tenebris quasi in luce ambulant,  quia ita gaudent in nocte peccati, ac si eos lux iustitie circumfundant. uel certe, quia tenebre uitam presentem non inconuenienter exprimunt, in qua aliene conscientie non uidentur, lux uero nostra patria eterna est, in qua dum uultus prospicimus, corda nostra in nobis uicissim uidemus. Iniqui autem, quia uitam presentem ita diligunt, atque hec exsilii tempora complectuntur, ac si iam in patria regnent, recte dicitur: Sic in tenebris, quasi in luce ambulant. Sequitur:

uERS. 18. Leuis est super faciem aque.---A plurali numero ad singularem redit, quia plerumque unus mala inchoat, et imitando multi subsequuntur: sed eius principaliter culpa est, qui peruersis sequentibus exempla prebuit iniquitatis. Unde ad illum  redit crebro sententia, qui auctor exstitit in culpa. Aque autem superficies huc illucque aura impellitur, et nulla stabilitate solidata mouetur. Iniqui igitur mens plus quam aque superficies leuis est quia quamlibet hanc aura tentationis attigerit, sine tarditate aliqua retractationis trahit. Si enim cor fluxum cuiuslibet peruersi cogitamus, quid aliud quam in uento positam aque superficiem cernimus. Sequitur: Maledicta sit pars eius in terra, nec ambulet per uiam uinearum.---Quisquis in uita presenti recta agit, et aduersa sustinet, laborare quidem aduersitate cernitur, sed ad benedictionem hereditatis perpetue consummatur. Quisquis uero peruersa agit, et tamen prospera recipit, seque a malis actibus nec donorum largitate compescit,  prosperari quidem compescitur, sed reatu perpetue maledictionis ligatur. uia namque uinearum, rectitudo est Ecclesiarum. Qua in re siue heretici cum seu carnalem quempiam nil obstat intelligi, quia uia uinearum, id est rectitudo ecclesiarum amittitur, dum uel fides recta uel rectitudo iustitie non tenetur. Ille namque per uiam uinearum ambulat, qui sancte uniuersalis Ecclesie predicationem pensans, neque a fidei, neque a bonorum actuum rectitudine declinat. Sequitur:

uERS. 19. Ad nimium calorem transeat ab aquis niuium.---Idcirco iniquitas frigori comparatur, quia peccatoris mentem torpore constringit. Unde scriptum est: »Sicut frigidam facit cisterna aquam  suam, sic frigidam facit animam malitia sua .« Quo contra caritas calor est, quia uidelicet mentem accendit, quam replet. De quo scriptum est: »Abundabit iniquitas, et refrigescet caritas multorum .« Et sunt nonnulli qui dum iniquitatum suarum frigora declinant, ad ueram fidem uel ad sanctitatis habitum ueniunt. Sed quia plus quam necesse est de suis sensibus presumunt, sepe in fide quam accipiunt, ea que non capiunt, perscrutari uolunt ut ratione magis in Deo, quam fide teneantur. Quia uero humana mens perscrutari non ualet diuina secreta, omne quod ratione perscrutari non possunt credere contemnunt, et per inquisitionem nimiam in errorem labuntur. Hi itaque cum necdum crederent, uel adhuc iniquitatis  operi uacarent, aque niuium fuerunt, sed cum carnalia facta deserentes, in fide ad quam perducti sunt, plus appetunt perscrutari quam capiunt, amplius profecto calent, quam calere debuerunt. Bene ergo de hoc peruerso quolibet prophetantis duntaxat sententia, non optantis dicitur. Ad nimium calorem transeat ab aquis niuium. Sequitur: Et usque ad inferos peccatum illius.---Peccatum quippe usque ad inferos ducitur, quod ante finem uite presentis per correptionem atque penitentiam non emendatur. De quo uidelicet peccato per Ioannem dicitur: »Est peccatum ad mortem, non pro illo dico quis ut roget .« Peccatum namque ad mortem est, peccatum usque ad mortem, quia scilicet peccatum quod hic non corrigitur, ei uenia  frustra postulatur. De quo adhuc subditur:

uERS. 20. Obliuiscatur eius misericordia.---Omnipotentis  Dei misericordia obliuisci eius dicitur, qui omnipotentis Dei iustitiam fuerit oblitus, quia quisquis eum nunc iustum non timet, post hec inuenire non ualet misericordem. Que nimirum sententia non solum ei intenditur, qui uere fidei predicamenta deserit, sed etiam qui in fide recta positus carnaliter uiuit, quia ultio eterne animaduersionis non euaditur, utrum in fide an in opere peccetur. Sequitur. Dulcedo illius uermes.---Quisquis in hoc mundo appetit prosperari, ceteros excedere, rebus et honoribus tumere, huic nimirum cura secularis in delectatione est, quies in labore. ualde enim fatigatur, si desit cura seculi qua fatigatur. Quia autem natura est uermium momentis singulis incessanter moueri, non immerito signatur uermium  nomine inquietudo cogitationum. Peruerse itaque mentis dulcedo uermis est, quia inde delectabiliter pascitur, unde per inquietudinem incessanter agitatur. Potest quoque apertius uermis nomine caro signari. Unde et superius  dicitur: Homo putredo et filius hominis uermis. Luxuriosus igitur quilibet  , et carnis uoluptatibus deditus, quanta sit cecitas, demonstratur cum dicitur: Dulcedo illius uermis. Quid namque caro nisi putredo ac uermis est? et quisquis carnalibus desideriis anhelat, quid aliud quam uermem amat? quid enim sit carnis subtantia testantur sepulcra. Quis parentum, quis amicorum fidelium quamlibet dilecti sui tangere scaturientem uermibus carnem potest? Caro itaque cum concupiscitur, pensetur quid sit examinis  [exanimis], et intelligitur quid amatur.



LIBER SEPTIMUS DECIMUS.


 uerbis itaque precedentibus sanctus uir per discretas prudentie arcte sententias iniqui cuiuslibet culpas pertulit, et quam sit damnanda eius actio expressit de cuius pena subiicit, dicens:

 uERS. 20. Non sit in recordatione, sed conteratur quasi lignum infructuosum.---In recordatione enim conditoris non reducitur, quisquis usque ad finem uite uitiis subiugatur. Nam si hunc superni respectus memoria tangeret, procul dubio ab iniquitate reuocaret. Eius quippe merita exigunt, ut funditus ab auctoris recordatione deleatur. Sciendum uero est quod recordari Deus nequaquam proprie dicitur. Qui enim obliuisci non potest, quo pacto recordari potest? Sed quia eos nos, quorum recordamur, amplectimur, ab his autem quorum obliuiscimur, elongamur. Humano usu et recordari Deus dicitur, cum dona tribuit, et obliuisci cum in culpa derelinquit. De hoc infructuoso ligno per Ioannem dicitur: »Iam enim securis ad radicem arboris posita  est. Omnis arbor, que non facit fructum bonum excidetur, et in ignem mittetur .« Hoc autem loco, ut eterna supplicia reprobis designentur, nequaquam dicitur abscidi,  sed conteri, quia uidelicet reprobos mors quidem carnis abscidit, sed pena subsequens conteret. Quasi enim hic inciditur, cum a presenti uita separatur. Sed in gehenna conteritur, cum perpetua damnatione cruciatur. Sequitur:

uERS. 21. Pauit enim sterilem que non parit, et uidue bene non fecit.---Que hoc loco sterilis, nisi caro nominatur? que dum sola presentia appetit, bonas gignere cogitationes nescit. Que autem uidua, nisi anima nuncupatur, quam quia Conditor sibi iungere uoluit, ab thalamum uteri carnalis uenit, Psalmista attestante, qui ait: »Et ipse tanquam sponsus procedens de thalamo suo .« Que recte uidua dicitur, quia eius uir pro ea mortem pertulit, et nunc in celi penetralibus, ab eius  oculis occultus, quasi in parte alterius regionis uiuit. Iniquus ergo sterilem pascit, et uidue benefacere negligit, quia carnis desideriis seruiens, curam anime uitamque contemnit. Caro quippe non solum sterilis, sed etiam que non parit dicitur, quia suo sensu bonas cogitationes gignere nec in ultimis ualet. Quod tamen intelligi de hereticis etiam predicantibus potest. Unusquisque namque predicator erroris dum plebem extra unitatem Ecclesie positam docet, profecto sterilem, et eam que parere non ualet, pascit; quia ei usum sui laboris impendit, que spiritales fructus nequaquam reddit. Bene autem uidue non facit, quia uidelicet sancte uniuersali Ecclesie, cuius uir aduersa mortis pertulit, uiuere ac deseruire contemnit. uidue enim benefacere  est, in eius que morte uiri sui atteritur, consolatione laborare. Sepe autem predicator erroris huius mundi diuitibus iungitur. Unde subditur:

uERS. 22. Detraxit fortes in fortitudine sua.---In fortitudine quippe sue prauitatis fortes quosque detrahit, cum per sui erroris astutiam mundi huius. potentes rapit, quos contra per Paulum dicitur: »Infirma mundi elegit Deus, ut confundat fortia .« Fortitudo autem peruersi predicatoris est, elata scientia locutionis, qua inflatus ceteros despicit, atque in contemptu omnium quasi singulariter apud se peritus intumescit. Sequitur: Et cum steterit non credit uite sue.---Stat in hoc mundo peruersus quisque predicator, quousque terreno  uiuit in corpore, sed uite sue credere renuit, quia de Deo uera cognoscere contemnit. uite enim sue crederet, si Conditoris sui substantiam recte sentiret. Nam peruersus quisque etiam si rectam fidem in sinu Ecclesie tenere uideatur, stat, et uite sue non credit, quia recta quidem sunt que per fidem de Conditore intelligit, sed tamen fidei opera contemnit, et incredulitatis redarguitur, quia ab eo quod se ostendit credere uiuendo reprobatur. Hinc enim per Ioannem dicitur: »Qui dicit se nosse Deum, et mandata eius non custodit, mendax est .« Sequitur:

uERS. 23. Dedit ei Deus locum penitentie, et ille abutitur eo in superbiam.---Quisquis delinquit et uiuit, idcirco hunc diuina dispensatio in iniquitate  tolerat, ut ab iniquitate compescat. Sed qui diutius toleratur, nec tamen ab iniquitate compescitur, munus quippe superne patientie percipit, sed reatus sui uinculis, ex ipso se munere arctius astringit. Hinc per Paulum dicitur: »An ignoras quia patientia Dei ad penitentiam te adducit? Tu autem secundum duritiam tuam, et cor impenitens, thesaurizas tibi iram in die ire, et reuelationis iusti iudicii Dei .« Sequitur: Oculi eius in uiis sunt eius.---uias enim suas intuetur peccator, quia sola cogitare, sola cernere nititur, que sibi ad commodum temporale suffragentur. Hinc enim Paulus dicit: »Omnes que sua sunt querunt, non que sunt Iesu Christi .« uia namque elati superbia,  uia raptoris auaritia, uia est lubrici concupiscentia carnalis. In uiis ergo suis iniquus quisque oculos deprimit, quia solis uitiis ut per hec animo satisfaciat, intendit. Unde et per Salomonem dicitur: »Oculi stultorum in finibus terre .« Sequitur:

uERS. 24. Eleuati sunt ad modicum, et non subsistent.---Iniquorum gloria cum plerumque in annorum multitudinem tenditur, ab infirmorum mentibus esse longa, et quasi stabilis estimatur. Sed cum repentinus hanc finis intercipit, breuem fuisse sine dubio redarguit, quomodo determinans innotescit, quia quod preterire potuit, modicum fuit. Eleuantur ergo ad modicum et non subsistunt, quia eo ipso quod uideri alti appetunt, a uera Dei essentia longe  per elationem fiunt. Subsistere etenim nequeunt, quia ab eterne essentie soliditate diuiduntur, atque hanc primam ruinam tolerant, quia per priuatam gloriam in semetipsis cadunt. Hinc enim per Psalmistam dicitur: »Deiecisti eos dum alleuarentur .« uir itaque sanctus cum prauorum gloriam defectumque discuteret, ad cuncta protinus mentis oculum tetendit dicens: Humiliabuntur sicut omnia et auferentur.---Omnia, profecto terrena, ac si aperte dicat: Stare ullo modo nequeunt, quia ipsa quoque fugiunt quibus innituntur, dumque temporalia diligunt, cum his ex temporis uolubilitate percurrunt. Sed queri potest, cum per Salomonem dicitur: »Generatio preterit, et generatio aduenit, terra uero in eternum stat ,«  cur beatus Iob omnia humiliari asserat, et auferri. Quod tamen facile discutimus, si terram et celum uel qualiter transeant, uel qualiter maneant distinguamus. Utraque namque hec per eam quam nunc habent imaginem transeunt, sed tamen per essentiam sine fine subsistunt. Hinc namque per Paulum dicitur: »Preterit enim figura mundi eius .« Sequitur: Et sicut summitates spicarum conterentur.---Spicarum quippe summitates ariste sunt. Ariste autem coniuncte in spica prodeunt, sed crescendo paulisper a se hirsute et rigide distinguuntur. Quid ergo prauos huius mundi diuites dixerim, nisi aristas quasdam humani generis? Qui dum contra se superbiunt, sed bonorum uitam unanimiter  affligunt, aduersum se quidem diuisi sunt, sed tamen concorditer grana deorsum premunt. Sed triture tempus adueniet, quod et aristarum rigiditatem frangat, et solida grana non conterat. Cumque ariste franguntur, candor granorum ostenditur, quia iniquis in supplicia eterna cadentibus, sanctorum iustitia quanta ueritate clareat demonstratur. Sequitur:

uERS. 25. Quod si non est ita, quis me potest arguere esse mentitum?---Cur ergo dicitur: Si non est ita, mentitum me arguere quis potest, dum scilicet nouerimus quod fallacem reprehendere cuilibet licet? Sed si loquentis, sensum subtili interrogatione discutimus, quam sint recta que protulit citius inuenimus. Iustus namque, et si quid unquam delinquendo  loquitur, dignum non est ut ab iniustis et praue uiuentibus iudicetur, ac si ergo dicat: Ita cuncta ut protuli, que tamen si ita non essent, a uobis redargui non possem, quia dum adhuc proprie succumbitis, alienam reprehendere fallaciam non ualetis. Sequitur: Et ponere ante Deum uerba mea.---Ante Deum quippe uerba ponere est, considerato intimo iudice, exteriora dicta pensare. uir igitur sanctus ab amicis superbientibus, uerba sua ante Deum poni posse non estimat. Ac si aperte dicat: Idcirco que loquor ponere ante iudicem non ualetis, quia eius uobis faciem peccantes absconditis. Quod tamen et ex typo sancte Ecclesie nil obstat intelligi. Que cum de infirmis suis ab hereticorum irrisione reprehenditur, ipsam irrisionis eorum  astutiam dedignatur. Sequitur:



CAPUT XXu.

uERS. 1, 2. Respondens autem Baldath Suhites dixit: Potestas et terror apud eum est,---ac si aperte dicat: Solus corda mortalium ueraciter terret, qui hec ex diuinitatis sue potentia ueraciter possidet, humana enim potentia quem terrorem incutit, que iure eiusdem potentie quando careat, nescit? Sequitur: Qui facit concordiam in sublimibus suis.---Bonos quippe omnipotens Deus ad meritum prouehit, cum contra eorum uitam malos seuire permittit, atque in concordia componuntur summa, dum confunduntur infima, quia inde in celestibus, electos suos angelorum choris sociat, unde in terrenis et infimis reproborum mores suis nutibus aduersantes  portat. Sed inter hec libet inquirere, si pax in sublimibus summa retinetur, quid est quod per angelum Danieli dicitur: »Ego ueni propter sermones tuos. Princeps autem regni Persarum restitit mihi uiginti et uno diebus? « Sed quia certa angelorum ministeria dispensandis singulis quibusque gentibus sunt prelata, cum subiectorum mores aduersum se uicissim prepositorum spirituum opem merentur, ipsi qui presunt spiritus contra se uenire referuntur. Cumque uniuscuiusque gentis uel culpa uel iustitia ad superne curie consilium ducitur, eiusdem gentis propositus uel obtinuisse in certamine, uel non obtinuisse perhibetur. Sequitur:

uERS. 3. Nunquid est numerus militum eius.---In cognitione humane rationis supernorum spirituum  numerus non est, quia quanta sit illa frequentia inuisibilis exercitus, nescit de quo per Danielem dicitur: »Millia millium ministrabant ei, et decies millies centena millia assistebant ei .« Supernorum ciuium numerus infinitus et definitus exprimitur, ut qui Deo est numerabilis, esse nobis innumerabilis demonstretur. Angelicos spiritus recte Dei milites dicimus, quia eos decertare contra potestates ereas non ignoramus, que tamen certamina non labore, sed imperio peragunt. Cui tamen militie electorum hominum numerus iungitur, qui per sublime mentis desiderium a terrene conuersationis seruitute liberantur, de quibus per Paulum dicitur: »Nemo militans Deo, implicat se negotiis  secularibus .« Qui licet nunc pauci appareant, in inuisibili tamen patria innumerabiles regnant. Sequitur: Et super quem non surget lumen illius? Lumen quippe Dei est gratia preueniens, que nisi in nostro corde gratuito surgeret, profecto mens nostra in peccatorum suorum tenebris obscura remaneret. Sequitur:

uERS. 4. Nunquid iustificari potest homo comparatus Deo?---uersus iste superius a beato Iob dicitur, et nunc in eius exprobratione replicatur. Omnis namque uir iustus, Dei illustratione iustus est, non comparatione. Humana quippe iustitia auctori comparata iniustitia est, quia etsi in ipsa sua conditione homo persisteret, Creatori non posset cequari creatura. Sequitur: Aut apparere mundus natus de  muliere?---Ac si aperte diceretur: Ne contra auctorem suum homo superbiat, consideret unde huc uenit, et intelligat quid sit. Sequitur:

uERS. 5. Ecce luna non splendet, et stelle non sunt munde in conspectu eius.---Quid per lunam nisi cuncta simul Ecclesia? quid per stellas, nisi singulorum bene uiuentium anime designantur? Qui dum inter prauorum hominum conuersationes magnis uirtutibus eminent, quasi in tenebris noctis lucent. Unde per Paulum quoque discipulis dicitur: »Inter quos lucetis sicut luminaria in mundo .« Quia enim sancta Ecclesia lune appellatione exprimitur, Propheta testatur dicens: »Eleuatus est sol, et luna stetit in ordine suo.« Luna ergo non splendet, et stelle non sunt munde in conspectu eius,  quia nec sancta Ecclesia uirtute propria tot miraculis emicat, nisi hanc preuenientis gratie dona perfundant, nec singulorum bene uiuentium mentes a peccatorum maculis munde sunt, si remota pietate iudicentur, quia apud districti iudicis oculos sua unumquemque corruptibilitas inquinat, nisi hunc quotidie gratia parcentis tergat. Sequitur:

uERS. 6. Quanto magis homo putredo, et filius hominis uermis?---Ac si aperte diceretur: Si ipsi quoque esse sine contagio non ualent, qui inter presentis uite tenebras uirtutibus lucent, quanto reatu iniquitatis obstricti sunt qui adhuc carnaliter uiuunt? Si a peccato liberi esse nequeunt qui iam in celestibus desideriis conuersantur, que peccatorum pondera tolerant qui carnis sue uoluptatibus dediti,  adhuc putredinis iugum portant? Hinc Petrus ait: »Si iustus uix saluabitur, impius et peccator ubi parebunt? « Recte quippe homo putredo, filius uero hominis uermis uocatur. Primus quippe homo putredo, non uermis, quia et si per mortem putruit, non tamen ex putredine per natiuitatem uenit. Qui autem filius est uermis dicitur, quia iam ex mortalium corporum corruptione propagatur. Sequitur:



CAPUT XXuI.

uERS. 1, 2. Respondens autem Iob dixit: Cuius adiutor es? Nunquid imbecillis? et sustentas brachium eius qui non est fortis?---Adiuuare imbecillem caritatis est, adiuuare uero potentem uelle, elationis.  Ac si ergo aperte dicat: Dum eum iuuare niteris sub cuius magnitudine succumbis, omne quod impendis solatium, de ostentatione est, non de pietate. Sed inter hec sciendum est, quia plerumque etiam Deum, qui uidelicet imbecillis non est humiliter agentes adiuuamus. Unde et per Paulum dicitur: »Adiutores enim Dei sumus .« Nam cum ei  nos exhortationis uoce concurrimus, hoc quod ille per spiritum agit intrinsecus, nos exterius ministerio uocis adiuuamus. Sequitur:

uERS. 3. Cui dedisti consilium? forsitan illi qui non habet sapientiam.---Dare stulto consilium, caritatis est; dare sapienti, ostentationis; dare uero ipsi sapientie, peruersitatis. Sequitur: Et prudentiam  tuam ostendisti plurimam.---Omnis cui prudentia recta est, plurima non est, quia iuxta Pauli uocem, »non plus appetit sapere, quam oportet sapere .« Cui uero plurima, non est recta, quia dum ultra modum tenditur, in quolibet latere culpe declinatur. Prudentiam uero suam plurimam ostendunt qui prudentiores uideri pre aliis appetunt. Sequitur:

uERS. 4. Quem docere uoluisti? nonne eum qui fecit spiramentum?---Per spiramentum uiuimus, per prudentiam sapientes sumus. Prius autem nostrum est uiuere, postmodum sapere, quia ut sapientes esse possimus, prius agitur ut simus. Qui ergo uitam dedit, ipse procul dubio et prudentiam contulit. Baldath autem, qui beatum Iob pro culpa flagellatum  credidit, occultum Dei iudicium, quod uenerari humiliter debuit, superba nisus est temeritate penetrare. Ipsi ergo se per prudentiam pretulit, cuius iudicium non intelligendo iudicauit. Sequitur:

uERS. 5. Ecce gigantes gemunt sub aquis.---Dignum quippe erat, ut per increpationem prius tumorem sapientie terrene retunderet, et per doctrinam postmodum ad plena mysteriis uerba transiret. Gigantes autem uel apostatas angelos, uel superbos quosque homines nil obstat intelligi. Hinc enim per prophetam dicitur: »Mortui non uiuent, gigantes non resurgent .« Hinc rursum scriptum est: »uir qui errauerit a uia doctrine, in cetu gigantum commorabitur .« Ac si ergo diceret:  Cur de scientia homo superbiat, cum ignorantie abyssus et ipsos superbissimos angelorum spiritus premat? Si autem gigantum nomine potentes huius seculi designantur, in aquis possunt populi signari, Ioanne attestante, qui ait: »Aque sunt populi .« Bene autem contra superbientem dicitur: Ecce gigantes gemunt sub aquis. Quia elati omnes dum in hac uita assequi honorum celsitudinem cupiunt, sub ponderibus populorum gemunt. Nam quantum quis hic altius erigitur, tanto curis grauioribus oneratur, eisque ipsis populis mente in cogitatione supponitur, quibus superponitur dignitate. Sequitur: Et qui habitant cum eis.---Ac si dieat: Pariter gemunt, qui glorie eorum ex delecta tione sociantur. Sequitur:

 uERS. 6. Nudus est infernus coram illo, et nullum operimentum est perditioni.---Quod Paulus quoque ait: »Omnia enim nuda et aperta sunt oculis eius .« Inferni uero et perditionis nomine diabolum et omnes damnationis eius socios designat. Sequitur:

uERS. 7. Qui extendit aquilonem super uacuum.---Aquilonis nomine in sacro eloquio appellari diabolus solet, qui, ut torporis frigore gentium corda constringeret, dixit: »Sedebo in mente testamenti, in lateribus aquilonis .« Qui super uacuum extenditur, quia illa corda possidet, que diuini amoris gratia non replentur. Sequitur: Et appendit terram super nichilum.---Quid enim terre nomine, nisi sancta Ecclesia designatur? Que dum predicationis  uerba suscipit, fructum boni operis reddit. De qua per Moysen dicitur: »Audiat terra ex ore meo .« Et quid per nichilum, nisi gentiles designantur? De quibus per prophetam dicitur: »Omnes gentes uelut nichilum et inane reputate sunt ei .« Ergo in nichilum terra suspenditur, quod prius uacuum ab aquilone tenebatur, quia illa corda gentilium repleta sunt caritate Dei, que pressa prius fuerant tepore diaboli. Aliter: Quia Iudeorum corda a fide uacua diabolo sunt subdita, extendit aquilonem super uacuum. Quia uero nullis existentibus meritis, sicut dictum est, »pro nichilo saluos facies illos ,« super gentes Dominus fundauit Ecclesiam, que per prophetam nichilum sunt uocate. apte secutus adiunxit: Appendit terram super  nichilum. Sequitur:

uERS. 8. Qui ligat aquas in nubibus, ut non erumpant pariter deorsum.---Quid hoc loco aquam, nisi scientiam? quid nubes, nisi predicatores appellat? Hinc scriptum est: »Aqua profunda uerba ex ore uiri, et torrens redundans fons sapientie .« Hinc Isaias ait: »Qui sunt isti, qui ut nubes uolant?«  Ut uero auditores rudes non inundatione scientie, sed moderata predicationis distillatione foueantur, ligat Deus aquas in nubibus, ut non erumpant pariter deorsum, quia doctorum predicationem temperat, ut auditorum infirmitas dictorum rore nutrita conualescat. Hinc Paulus ait: »Non potui uobis loqui quasi spiritualibus, sed quasi  carnalibus, et cetera .« Pariter namque aque erumperent, si coram infirmis auditoribus, quanta est scientia ex ore loquentis emanaret, si simul se omnis plenitudo predicationis effunderet, et nichil sibi in ea proficientibus reseruaret. Sequitur:

uERS. 9. Qui tenet uultum solii sui, et expandit super illud nebulam suam.---In uultu solet cognitio demonstrari. Solii ergo eius uultus tenetur, quia a nobis in hac uita gloria regni eius non quanta intrinsecus habetur, agnoscitur: super quod recte expandi nebula dicitur, quia sicut est, illa celestis regni gloria non uidetur. Nam, »corpus quod corrumpitur aggrauat animam, et deprimit terrena inhabitaatio sensum multa cogitantem .«  Ad uidendum ergo eum nebula aspergitur, quia nostra ipsa ignorantie obscuritate caligamus. Unde recte per Psalmistam dicitur: »Caligo sub pedibus eius .« Tenet ergo uultum solii sui, quia maiestatis sue potentiam mortalibus abscondit. Sed si eius solium angelicas uirtutes accipimus, ipsis quoque uelut sedi regie presidet, sui nobis uultum solii tenet: quia quandiu in hac mortali carne subsistimus, que et quanta sint illa angelorum ministeria non uidemus. Et expandit super illud nebulam suam, quia procul dubio et cor nostrum ad querendum subleuat, et tam occulta moderatione agitur, ut ipsa inquisitionis sue immensitate reprimatur. Unde scriptum est: »Dedit abyssus uocem suam, ab altitudine fantasie sue .« uel certe  quia solium Dei, ipsi nos sumus, uultum solii sui non immerito tenere dicitur, dum nostra scientia progredi ad altiora prohibetur. Super quod solium suum nebulam suam Deus aspergere dicitur, quia inuisibilis manens, occulta super nos iudicia exerit, ut et fiat in promptis quod uidere possimus, et tamen origo facti lateat in abditis, ut cur fiat nescire debeamus. Sequitur:

uERS. 10. Terminum circumdedit aquis, usque dum finiantur lux et tenebre.---Aquas Dominus termino circumdat, quia humani generis scientiam moderatur ut quousque uicissitudines alternantium temporum transeant, perfecte ad cognitionem claritatis intime non pertingant, si uero lucis nomine, iustos accipimus, tenebrarum uero appellatione,  peccatores. Unde et Paulus dicit: »Eratis aliquando tenebre, nunc autem lux in Domino ,« hoc ipsum quod diximus sentiri nil obstat, quia perfecta eternitatis scientia nulli tribuitur, quousque cursus iustorum iniustorumque finiatur. Sequitur:

uERS. 11. Columne celi contremiscunt, et pauent ad nutum eius.---Quid aliud columnas celi, quam uel sanctos angelos, uel summos predicatores Ecclesie appellat? super quos in celestibus crescens uniuersa spiritalis fabrice structura surrexit, sicut alias Scriptura testatur dicens: »Qui uicerit faciam illum columnam in templo Dei mei .« Possumus etiam columnas celi et ipsas Ecclesias non inconuenienter accipere. Hinc Salomon ait:  »Sapientia edificauit sibi domum, et scidit columnas septem .« Ac si ergo diceret: Quia nec in plerisque ipsi pertingere ad uoluntatis celsitudinem preualent, qui eiusdem uoluntatis premia denuntiantes uident. Sed ipse quoque celestium uirtutes, que hunc sine cessatione conspiciunt, in ipsa sua contemplatione contremiscunt; sed eisdem tremor timoris non est, sed admirationis. Sequitur:

uERS. 12. In fortitudine illius repente maria congregata sunt, et prudentia eius percussit superbum.---Quid aliud maris nomine, quam presens seculum designatur, in quo corda hominum terrena querentium diuersis cogitationum fluctibus intumescunt? Sed iam in fortitudine illius maria congregata sunt, quia incarnato Domino discordantia  secularium corda concorditer credunt. Quis hic superbus nominatur, nisi ille qui dixit: »Ascendam super altitudinem nubium, et similis ero Altissimo .« Et de quo uoce Dei dicitur: »Qui factus est ut nullum timeret, et ipse est rex super omnes filios superbie .« Notandum uero quod non ait fortitudo, sed prudentia eius percussit superbum.---Nam quamuis sicut dictum est, propter naturam simplicem Dei, fortitudo sapientia sit, Dominus tamen diabolum quantum ad faciem exspectat [spectat] non uirtute, sed ratione superauit. Ipse namque diabolus in illa nos parentis primi radice supplantans, sub captiuitate sua quasi iuste tenuit hominem, qui libero arbitrio conditus ei iniusta suadenti concessit. Sed dum audacter eum,  in quo nichil sibi competebat, appetiit, iure illum, quem quasi iuste tenebat, amisit. Prudentia itaque, non uirtute percussus est, quia dum ad tentandum Deum soluitur, ab homine possidendo religatur, ut inde eum qui sub ipso erat, perderet; unde cum illo qui super ipsum est, congredi presumpsisset. Sequitur:

uERS. 13. Spiritus eius ornauit celos.---Quos celos, nisi eos de quibus scriptum est: »Celi enarrant gloriam Dei? « Quos tunc ornauit Spiritus, cum repleuit quod Luca referente, didicimus qui ait: »Factus est repente de celo sonus tanquam aduenientis spiritus uehementis, et repleuit totam domum ubi erant sedentes, et apparuerunt illis dispertite lingue tanquam ignis, seditque  supra singulos eorum, et repleti sunt omnes Spiritu sancto et ceperunt loqui uariis linguis, prout Spiritus sanctus dabat eloqui illis .« Sequitur: Et obstetricante manu eius, eductus est coluber tortuosus.---Quis enim colubri nomine appellatur, nisi antiquus hostis et lubricus et tortuosus, qui decipiendo homini colubri ore locutus est? De quo per prophetam dicitur: »Leuiathan serpentem uectem tortuosum .« Cauerne huius lubrici corda fuerunt iniquorum, que quia ad prauitatem propriam traxit, quasi in eorum habitatione requieuit: sed obstetricante manu Domini, tortuosus coluber de propriis cauernis expulsus est, quia dum nobis diuina gratia medetur, is qui nos tenuerat antiquus hostis, a nobis eiicitur,  sicut incarnata ueritas dicit: »Nunc princeps huius mundi eiicitur foras .« Unde iam nunc sanctos omnes non tenendo possidet, sed tentando persequitur. Nam quia in eis intrinsecus non regnat, contra eos extrinsecus pugnat. Sequitur:

uERS. 14. Ecce hec ex parte dicta sunt uiarum eius, et cum uix paruam stillam sermonum eius audierimus, quis poterit tonitruum magnitudinis illius intueri?---Quid hoc loco uiarum nomine, nisi actiones Domini appellari? Unde et per prophetam Dominus dicit: »Non enim sunt uie mee sicut uie uestre .« Aduentum ergo Dominicum narrans ex parte uias Dei retulerat, quia alia eius actio fuit  qua nos condidit, alia qua redemit. Ea itaque, que de Domini actione narrat, extremi iudicii comparatione leuigans ait. Ecce ex parte dicta sunt uiarum eius, quod et paruam stillam sermonum eius appellat, quia quidquid altum, quidquid terribile in hac uita positi de eius consideratione cognoscimus, ex immensitate secretorum celestium, uelut tenuis ad nos gutta superni liquoris emanat. Et quis poterit  tonitruum magnitudinis eius intueri? Ac si aperte dicat: Si humilitatis eius admiranda uix ferimus, sonorum atque terribilem maiestatis eius aduentum, qua uirtute tolerabimus? Hunc tonitruum aduentus illius etiam Dauid psalmista insonat [intonat], dicens: »Deus manifeste ueniet, Deus noster, et non silebit .«



LIBER OCTAuUS DECIMUS.



CAPUT XXuII


uERS. 1. Addidit quoque Iob assumens parabolam suam, et ait.---Quo profecto uersu ostenditur huius sanctissimi uiri dicta quam mystice sint prolata, dum parabola id est similitudo assumpta narratur ab eo qui nichil inferius per comparationem uel similitudinem loquitur. Ad eam itaque similitudinem cuncta trahenda sunt, qua figurate Ecclesia designatur, et in ipso quidem locutionis exordio dicta aperte prolata sunt, sed subiectis obscuritatibus implicantur. Sequitur:

uERS. 2. uiuit Deus, qui abstulit iudicium meum; et Omnipotens, qui ad amaritudinem adduxit animam meam.---Quibus nimirum uerbis beatus Iob et sua narrat, et Ecclesie tempora afflicta significat, in  quibus aperta infidelium peruicacia premitur, et persecutionis amaritudine perturbatur. Duobus namque modis Ecclesia ab aduersariis tentari solet, ut uidelicet persecutionem aut uerbis patiatur aut gladiis. Nunc uero de ea persecutione loquitur, in qua non gladiis, sed falsis assertionibus lacessitur. uir itaque sanctus sancte Ecclesie typum gestans, ut Deum esse fateatur, ait: uiuit Deus. Ut uero res humanas eum curare perhiberet, subdidit: Qui abstulit iudicium meum, et ad amaritudinem adduxit animam meam. Ista enim que patitur, non casu se perpeti, sed Deo omnia disponente, testatur; ne tentatori suo amaritudinis sue potestatem tribuit, sed auctori. Sequitur:

uERS. 3, 4. Quia donec superest halitus in me, et  spiritus Dei in naribus meis, non loquentur labia mea iniquitatem, nec lingua meditabitur mendacium.---Quod prius iniquitatem, hoc postmodum repetens mendacium dixit. Nam et omne mendacium iniquitas est, et omnis iniquitas mendacium, quia profecto ab equitate discrepat quidquid a ueritate discordat. Sed inter hoc quod ait loqui, postmodum subdidit meditari, magna distantia est. Nonnunquam enim peius est mendacium meditari, quam loqui. Nam loqui plerumque precipitationis est, meditari ueto studiose prauitatis, quamuis nonnumquam sit aliquod mendacii genus culpe leuioris, si quisquam precipitando mentiatur. Sed quia scriptum est: »Os quod mentitur occidit animam ;« et: »Perdes  eos qui loquuntur mendacium ;« hoc quoque mendacii genus perfecti uiri summopere fugiunt, ut nec uita cuiuslibet per eorum fallaciam defendatur, nec sue anime noceant, dum prestare carni nituntur aliene.« Sequitur:

uERS. 5. Absit a me ut iustos uos esse iudicem, donec deficiam non recedam ab innocentia mea.---Ab innocentia quippe recederet, si bona de malis estimaret, Salomone attestante qui ait: »Qui iustificat impium et qui condemnat iustum, uterque abominabilis est ante Deum .« Sunt namque nonnulli, qui dum malefacta hominum laudibus efferunt, augent que increpare debuerunt. Hinc per prophetam dicitur: »ue qui consuunt puluillos sub omni cubito manus, et faciunt ceruicalia sub capite  uniuerse etatis . Sequitur:

uERS. 6. Iustificationem meam quia cepi tenere, non deseram.---Ceptam namque iustificationem desereret, si in peccantium laude declinaret. Sequitur: Neque enim reprehendit me cor meum in omni uita mea.---Ac si aperte dicat: Pro uobis non debeo ad culpam pertrahi, qui peccare in propriis formidaui. Sciendum uero est quod quisquis a preceptis Dominicis discordat opere, quoties ea audit, corde suo reprehenditur atque confunditur, quia id quod non fecerit memoratur. Nam in quo errasse considerat, ipsa se conscientia latenter accusat. Unde Dauid propheta precatur dicens: »Tunc non confundar, dum respicio in omnia mandata tua .« Grauiter namque unusquisque  confunditur, quando mandata Dei uel legendo, uel audiendo respicit, que uiuendo contempsit. Hinc Ioannis uoce dicitur: »Si cor nostrum non reprehenderit nos, fiduciam habemus ad Deum .« Et: »Quidquid petierimus, accipiemus .« Ac si diceret: Si id quod precipit facimus, id quod petimus obtinemus. ualde namque hec apud Deum utraque sibi necessario congruunt, ut et oratione operatio et operatione fulciatur oratio. Sic queri potest quo pacto a corde suo reprehendi se negat, qui se peccasse superius accusat, dicens: Peccaui, quid faciam tibi, o custos hominum? uel certe si iustificare me uoluero, os meum condemnabit me.---Sed sciendum est quod sunt peccata  que a iustis uitari possunt, et sunt nonnulla, que etiam a iustis uitari non possunt. Mens itaque iustorum etsi libera est a peruerso opere, aliquando tamen corruit in peruersa cogitatione. Et in peccato ergo labitur, quia saltem in cogitatione declinatur et tamen unde semetipsam postmodum flendo reprehendat non habet, quia ante se reparat quam per consensum cadat. Sequitur:

uERS. 7. Sicut impius inimicus meus, et aduersarius meus quasi iniquus.---In sacro eloquio sicut et quasi, non aliquando pro similitudine ponitur, sed pro ueritate. Unde est illud: »Et uidimus gloriam eius, gloriam quasi Unigeniti a Patre ,« unde et hic sicut et quasi pro affirmatione potius quam pro similitudine dictum uidetur. Inter impium uero  et iniquum hoc distare nonnunquam solet, quia omnis impius iniquus, non tamen omnis iniquus est impius. Impius enim pro infideli ponitur, id est a pietate religionis alienus; iniquus uero dicitur, qui prauitate operis ab equitate discordat, uel si fortasse Christiane fidei nomen portat. Beatus igitur Iob uoce typica sancte Ecclesie, quia alios recte fidei contradicentes tolerat, impium se habere fatetur inimicum. Quia uero alios sub pretextu fidei intus positos in prauis operibus patitur, iniquum aduersarium suum detestatur [testatur]. Si autem sicut et quasi oportet ut magis pro similitudine posita sentiamus, sancta Ecclesia quos uiuentes carnaliter intra se tolerat, de similitudine impiorum notat. Intus quippe inimicus est, qui fidelem se dum affirmat  uocibus, moribus negat. Sequitur:

uERS. 8. Que enim spes hypocrite, si auare rapiat, et non liberet Deus animam eius?---Hypocrita qui Latina lingua dicitur simulator, iustus non esse appetit, sed uideri, et idcirco auarus raptor est, qui dum iniqua agit, desiderat de sanctitate uenerari, laudem uite rapit aliene: qui dum presentia diligit, futura minime sperat. Sequitur:

uERS. 9. Nunquid clamorem eius audiet Deus, cum uenerit super eum angustia?---Clamorem eius angustie tempore Dominus non audit, qui tranquillitatis tempore in preceptis suis ipse Dominum clamantem non audit. Scriptum quippe est: »Qui auertit aurem suam ne audiat legem, oratio eius erit exsecrabilis .« Hinc Dominus ait:  »Nouissime ueniunt fatue uirgines dicentes: Domine, Domine, aperi nobis .« Et responditur eis. »Amen, amen dico uobis, nescio uos.« Sequitur:

uERS. 10. Aut poterit in Omnipotente delectari?---Qui terrenarum rerum amore uincitur, in Deo nullatenus delectatur. Esse quidem sine delectatione anima nunquam potest. Nam aut infimis delectatur, aut summis; et quanto altiori studio exercetur ad summa, tanto maiori fastidio torpescit ad infima; quantoque acriori cura inardescit ad infima, tanto tepore damnabili frigescit a summis. Utraque enim simul et equaliter amari non possunt. Delectari ergo in Deo hypocrita non ualet, quia in eius mente  desideria superna non prodeunt, quam profecto spine terreni amoris premunt. De quo aperte subditur: Et inuocare Dominum in omni tempore.---Tunc quippe Deum hypocrita inuocat, cum hunc terrenarum rerum tribulatio angustat. Nam cum in hoc seculo effectum quesite felicitatis inuenerit, auctorem qui hanc ipsam felicitatem tribuit non querit. Sequitur:

uERS. 11. Docebo uos per manum Dei, que Omnipotens habeat, nec abscondam.---Sic beatus Iob loquitur uerbis suis, ut aliquid signet ex nostris. Nam sancta Ecclesia docens in quantum cognoscere expedit, nil ueritatis abscondit. Quia enim manus Dei uocatur filius, »omnia quippe per ipsum facta sunt :« per manum Dei docere se  perhibet eos quos in propria sapientia remanere fatuos uidebat. Ac si aperte dicat: Ego ex me aliquid nescio, sed quidquid ex ueritate sentio, hoc de eiusdem ueritatis largitate comprehendo. Sequitur:

uERS. 12. Ecce uos omnes nostis, et quid sine causa uana loquimini?---Scriptum est: »Seruus qui cognouit uoluntatem domini sui et non fecit secundum uoluntatem eius, uapulabit multis. Qui autem non cognouit et non fecit digna, plagis uapulabit paucis .« Rursusque scriptum est: »Scienti igitur bonum et non facienti, peccatum est illi .« Ad maioris ergo culpe cumulum hostes suos sancta Ecclesia perhibet, et scire quid sequi debeant, et sequi nolle quod sciunt. Sequitur:

 uERS. 13. Hec est pars hominis impii apud Deum, et hereditas uiolentorum quam ab omnipotente suscipient.---Quam profecto partem hereditatemque protinus insinuat, cum subiungit:

uERS. 14. Si multiplicati fuerint filii eius, in gladio erunt, et nepotes eius non saturabuntur pane.---Non absurde impii uocantur heretici qui per errorem praui dogmatis a cognitione ueritatis sunt alieni. Quos sequenti uerbo etiam uiolentos appellat: quippe qui Scripture sententias recta dogmata continentes ad intellectum prauum conantur uiolenter inflectere. uiolenti ergo sunt, etsi non rebus hominum, certe sensibus preceptorum, filii autem uiolentorum sunt sequaces hereticorum, qui dum errori eorum consentiunt, quasi ex eorum predicatione generantur.  Sed multiplicati in gladio erunt, quia quamuis modo immensa multitudine in perdita libertate succrescunt, uenturi tamen iudicis sententia feriuntur. Unde per Moysem Dominus dicit: »Gladius meus manducabit carnes .« Nepotes quippe hereticorum sunt, qui de errantium filiorum predicatione nascuntur, quos nequaquam panis satiat, quia dum in sacri uerbi pabulo plus querunt sentire quam capiunt, semper ueritatis cognitione ieiunant. Sequitur:

uERS. 15. Qui reliqui fuerint ex eo, sepelientur in interitu.---Ex eo uidelicet hereticorum populo derelicti sepelientur in interitu, quia dum ad lucem ueritatis non redeunt, profecto in pena perpetua  intelligentia terrena deprimuntur. Sequitur: Et uidue eius non plorabunt.---Quas uiduas eius accipimus, nisi subiectas eius plebes morte illius feliciter destitutas? Quia sepe ut diximus, dum predicator erroris ad eterna supplicia rapitur, subiecte plebes illius ad cognitionis uere gratiam reuertuntur. His enim plebibus peruersus predicator quasi maritus prefuit, quia male eis coniunctus inheserat corruptor mentis. Nequaquam ergo uidue uel destitute plorant, quia morte praui doctoris uiam ueritatis inueniunt, ex eius interitu affligi posse uidebantur. uel certe non plorant uidue, quia in suo errore remanentes dum sanctum fuisse estimant predicatorem suum, spe falsa ne lugeant, consolantur. Sequitur:

 uERS. 16, 17. Si comparauerit sicut terra argentum, et sicut lutum preparauerit uestimenta. Preparabit quidem, sed iustus uestietur illis, et argentum innocens diuidet.---Argentum intelligi sacri eloquii claritas solet, sicut alias dicitur: »Eloquia Domini eloquia casta, argentum igne probatum .« Horum scilicet argentum, id est hereticorum eloquium, terre est comparatum quia de Scriptura sacra ut aliquid sciant, ex appetitu terrene laudis elaborant. Qui etiam sicut lutum uestimenta preparant, quia fluxe et inquinabiliter ea quibus se tueri uolunt, Scripture sacre contexunt testimonia. Preparabit quidem, sed iustus uestietur illis. Iustus ergo uestietur eis uestimentis que preparauit iniustus; quia uir sanctus eisdem sententiis ad ueritatem utitur, quibus  se peruersus quisque doctum ostendere contra ueritatem conatur. Et argentum innocens diuidet. Argentum est innocentem diuidere, eloquia Domini minute discreteque exponere, et unicuique quod digne congruat coaptare. Nam eloquium Domini, quod hic argentum uel uestimenta hoc alibi spolia nominantur. Quod etiam Psalmista testatur per comparationem dicens: »Letabor ego super eloquia tua, sicut qui inuenit spolia multa .« Sequitur:

uERS. 18. Aedificauit sicut tinea domum suam, et sicut custos fecit umbraculum.---Tinea sibi domum corrumpendo edificat, nec meliori comparatione hereticus demonstrari potuit, qui locum sue perfidie non nisi in mentibus quas corruperit, fecit, qui etiam  sequaces suos ab eterno igne esse liberos pollicetur. Spondet quippe eis refrigerium quietis eterne, sed uerba eius soliditatem non habent, quia plenitudine ueritatis carent. Unde et subditur: Et sicut custos fecit umbraculum. Umbraculum namque custodis nullo fundamento solidatur, sed tempore mox transeunte destruitur, et promissa ab hereticis requies cum tempore destruitur, que post hanc uitam nullatenus inuenitur. Sequitur:

uERS. 19. Diues cum dormierit, nisi secum aufert, aperit oculos suos et nichil inueniet.---Cui nimirum sententie Psalmista concinens dicit: »Turbati sunt omnes incipientes corde, dormierunt somnum suum, et nichil inuenerunt omnes uiri diuitiarum in  manibus suis .« Res suas cum moreretur secum tolleret, si ad potentis uocem cum uiueret sibi tulisset. Nam terrena omnia que seruando amittimus, largiendo seruamus. Sed quia homo ex anima constat et corpore, cum unius rei somnus dicitur, alterius uigilia demonstratur, quia cum corpus obdormiscit in morte, tunc anima uigilat in uera cognitione. Et dormit ergo diues et oculos aperit, quia cum carne moritur, eius anima uidere cogitur quod preuidere contempsit. Aperit oculos suos et nichil inueniet, quia illic aperit ad supplicia quos hic ad misericordiam clausos habebat. Aperit oculos, et pietatis fructum non inueniet, quos clausos his tenuit cum uiueret. Sequitur:

uERS. 20. Apprehendet eum quasi aqua inopia,  nocte opprimet eum tempestas.---uideamus nunc inopiam diuitis ardentis, cuius tantum fuit abundantia epulantis. Ait enim: »Pater Abraham, miserere mei, et mitte Lazarum ut intingat extremum digiti sui in aqua, et refrigeret linguam meam, quia crucior in hac flamma .« Non autem immerito aque tunc illa inopia comparatur, quia in inferno cruciat, qui susceptos in profundis absorbens solet lacus designari nomine. Unde per prophetam humani generis uoce dicitur: »Lapsa est in lacum uita mea .« Tempestatis uero nomine, iudicii turbinem designat, quod etiam Psalmista testatur dicens: »Deus noster manifeste ueniet, Deus noster et non silebit .« Et quia ipsa uenturi exitus ignorantia nox uocatur,  nocte eum opprimet tempestas, id est, turbo diuini iudicii eum dum ignorat, apprehendit. Sequitur:

uERS. 21. Tollit eum uentus urens.---Quis hoc loco uentus urens, nisi malignus spiritus uocatur, qui desideriorum flammas in corde excitat, ut ad eternitatem suppliciorum trahat? Peruersum ergo quemlibet uentus urens dicitur tollere, quia insidiator malignus spiritus, qui uiuentem quemque accendit ad uitia, morientem trahit ad tormenta. Hinc Ieremias: »Ollam succensam uideo, et faciem eius a facie Aquilonis .« Sequitur: Et uelut turbo rapit eum de loco suo. Locus peruersorum est temporalis uite dilectio, et carnis uoluptas. Quasi turbine igitur unusquisque de loco suo rapitur, cum  a cunctis suis delectationibus, extremo territus die, separatur. De quo extremo die apte subiungitur:

uERS. 22. Et mittet super eum, et non parcet.---Peccatorem quotiens Deus feriendo corrigit, ad hoc flagellum mittit, ut parcat. Cum uero eius uitam in peccato permanentem feriendo concludit, flagellum emittit, sed nequaquam parcit. Qui enim flagellum emisit ut parceret, ad hoc emittit quandoque ne parcat. In hac namque uita, Dominus tanto magis studet ut parcat quanto magis exspectando flagellat. Sequitur: De manu eius fugiens fugiet.---Ille etenim fugit de manu ferientis, qui prauitatem sue corrigit actionis. uel certe quia in sacro eloquio manus operatio solet intelligi, de manu percussi  fugit, qui dum praui interitum conspicit, uias prauitatis relinquit. Unde adhuc subditur:

uERS. 23. Stringit  , stringet super eum manus suas.---Manus quippe stringere est uite sue opera rectitudine confirmare. Unde etiam Paulus ait: »Remissas manus, et dissoluta genua erigite .« Dum itaque alienum interitum conspiciunt, reuocantur ad cor, ut recogitent suum, et unde alius ad tormenta ducitur, a tormento alius inde liberatur. Stringit ergo super eum manus suas, quia conspicit in aliena pena quod timeat, et dum delinquentem sic percussum respicit, dissoluta opera sua iustitie uigore constringit. Hinc scriptum est: »Letabitur iustus cum uiderit uindictam .« et reliqua. Sequitur: Et sibilabit super illum, intuens locum  eius.---Quid in sibilo, nisi intentio admirationis exprimitur? Si uero in sibilo fortasse alia significatio queritur, moriente peccatore hi qui interitum eius aspiciunt, os in sibilo stringunt, dum ad ea que contempserant uerba spritalia conuertuntur, ut iam credere et predicare incipiant, que prius dum iniquum florere cernerent non credebant. Hinc Salomon ait: »Mulctato pestilente, sapientior erit paruulus .« uir igitur sanctus postquam potentum penas qui extolluntur in seculo sufficienter expleuit, rursum ad hereticorum superbiam, qui extolluntur in eloquio uerba conuertit. Nam sequitur:



CAPUT XXuIII.

uERS. 1. Habet argentum uenarum suarum principia, et auro locus est in quo conflatur.---In argento eloquium,  in auro uite sapientie claritas designari solet. Et quia heretici sic de eloquii sui nitore superbiunt, ut nulla sacrorum librorum auctoritate solidentur: qui libri ad loquendum nobis quasi quedam argenti uene sunt, quia de ipsis locutionis nostre originem trahimus, eos ad sacre auctoritatis paginas reuocat, ut si uere loqui desiderant, inde sumere debeant quid loquantur, et ait: Habet argentum uenarum suarum principia. Ac si aperte dicat: Qui ad uere predicationis uerba se preparat, necesse esse ut causarum origines a sacris paginis sumat. uera siquidem fidelium sapientia, cui uniuersalis Ecclesia locus est, tribulationem uobis persequentibus patitur, sed a cunctis peccatorum sordibus  persecutionis uestre igne purgatur. Unde scriptum est: »In igne probatur aurum et argentum, homines uero receptabiles in camino humiliationis .« Quo in loco hoc quoque potest conuenienter intelligi, ut de sua stulta heretici passione uideantur increpari. Nam sepe pro Iesu Christi Domini ac Redemptoris nostri nomine multa patiuntur, seseque eisdem passionibus eius fieri martyres sperant: quibus sancti uiri uoce nunc dicitur: Auro locus est, in quo conflatur. Nam iuxta hoc quod iam et ante nos dictum est: »Quisquis extra Ecclesie unitatem patitur, penas pati potest, martyr fieri non potest,« quia, auro locus est in quo conflatur. Quid itaque ad hec heretici dicitis? Conflari per  afflictionem carnis, uel etiam per martyrium uultis, sed locum quo debeatis conflari nescitis. Sequitur:

uERS. 2. Ferrum de terra tollitur.---Solent heretici de iustitie sue contra nos elatione gloriari, atque opera sua ostentationis inflatione iactari, nosque iniquos ut diximus, aut esse, aut fuisse criminantur. Per humillimam ergo confessionem et ueracem defensionem contra eos uir sanctus loquitur dicens: Ferrum de terra tollitur. Ac si aperte dicat: Fortes igitur qui acutissimis linguarum gladiis in hac acie defendende fidei ferrum fiunt, aliquando terra in infimis actionibus fuerunt. Peccanti quippe homini dictum est: »Terra es, et in terram ibis .« Sed de terra ferrum tollitur, cum fortis propugnator Ecclesie a terra, quam prius tenuit, actione separatur.  Non ergo debet in eo despici quidquid fuit, qui iam accepit esse quod non fuit. Sequitur: Et lapis solutus calore in es uertitur.---Tunc lapis calore solutus, cum cor durum atque a diuini amoris igne frigidum, eodem diuini amoris [igne] tangitur, et in feruore spiritus liquatur, ut ad sequentem uitam desideriorum estu ardeat, quam prius audiens insensibilis manebat, ex quo ardore scilicet et emollitur ad amorem, et operatur ad operationem, ut sicut prius durus fuerat in amore seculi, ita se fortem postmodum exerceat in amore Dei; et quod ante audire renuebat, et credere et predicare incipiat. Sequitur:

uERS. 3. Tempus posuit tenebris, et uniuersorum finem ipse considerat.---Tempus posuit tenebris, iniquis  uidelicet modum, quod iniqui esse desistant, unde eisdem per Apostolum dicitur: »Eratis aliquando tenebre, nunc autem lux in Domino .« Sicut aliis quoque discipulis isdem doctor egregius dixit: »Nox precessit, dies autem appropinquauit. Abiiciamus ergo opera tenebrarum, et induamus nos arma lucis, sicut in die honeste ambulemus .« Uniuersorum nomine electos et reprobos uoluit comprehendi. Nam bona faciens et ordinans Deus, mala uero non faciens, sed ab iniquis facta ne inordinate eueniant, ipse disponens, considerat uniuersorum finem, et patienter tolerat omnia, atque intuetur electorum terminum, quod ex malo mutentur ad bonum. Intuetur etiam reproborum  finem, quod e malo opere dignum trahantur ad supplicium. Sequitur:

uERS. 4. Lapidem quoque caliginis et umbram mortis diuidit torrens a populo peregrinante.---Quid durius illa perfidia Iudeorum? quid populus, qui auctorem uite uidere per finem noluit, quem per prophetam predixit, nisi lapis caliginis fuit? quia et crudelitate durus fuit, et infidelitate nebulosus. Qui alio quoque uocabulo, umbra mortis dicitur. Umbra quippe alis exprimitur, qualia eius rei de qua trahitur fuerint lineamenta. Quis autem mortis nomine, nisi diabolus uocatur? De quo per quamdam ministri sui significationem dicitur: »Nomen illi mors .« Cuius ille populus umbra exstitit, quia iniquitatem illius sequens, eius in se imaginem expressit. Quid  uero torrentis nomine, nisi ille a conspectu tremendi iudicis per ultimum examen egrediens, atque electos et reprobos diuidens, ignis uocatur? Unde per prophetam dicitur: »Fluuius igneus rapidus, qui egrediebatur a facie eius .« Quis autem in hoc mundo peregrinatur populus, nisi qui ad sortem electorum currens, habere se patriam nouit in celestibus? Et tanto magis illic sperat inuenire se propria, quanto hic cuncta que pretereunt esse a se deputat aliena. Hinc Paulus ait: »Dum sumus in hoc corpore, peregrinamur a Domino .« Potest fortasse in torrentis nomine ipsa irrigatio sancte predicationis intelligi, iuxta id quod per Salomonem dicitur: »Oculum qui subsannat patrem, et despicit partum matris sue, effodiant  illum corui de torrentibus .« Sanctorum quippe predicatio obduratas mentes reproborum deserit, et ad pia humilium se corda conuertit. Sequitur: Et eos quos oblitus est pes egentis hominis, et inuios.---Quis hoc loco alius accipitur egens homo, nisi ille de quo per Paulum dicitur: »Qui propter nos egenus factus est dum esset diues? « Cuius uidelicet egentis hominis pedes sancti predicatores fuerunt, per quorum profectus presentiam gentilitatem circumens, mundum perambulauit uniuersorum. Sed eorum qui umbra mortis et lapis caliginis exstiterunt, pes hominis egentis oblitus est, quia in ipso initio nascentis Ecclesie dum sancti apostoli celorum regnum Iudee predicare uoluissent, uidentes quod in eis nichil omnino  proficerent, ad predicandum gentibus defluxerunt, sicut ipsis in suis Actibus dicunt: »uobis oportebat primum loqui uerbum Dei, sed quomodo repellitis illud, et indignos uos iudicatis eterne uite, ecce conuertimur ad gentes .« Quos recte quoque et inuios uocat, quia dum infidelitate sua obdurati sunt, uerbis uite ad cor uiam prebere noluerunt. Sequitur:

uERS. 5. Terra de qua oriebatur panis in loco suo igne subuersa est.---Panem Iudea dare consueuerat, que legis uerba proferabat, sed hec terra in loco suo igne subuersa est, quia fidelium signa conspiciens, inuidie se fasce concremauit. Quia enim semper inuidia de superbia nasci solet, in loco suo igne periit, que idcirco arsit inuidia, quia superbiam non  relinquit. Sequitur:

uERS. 6. Locus sapphiri lapides eius, et glebe illius aurum.---Quid enim hoc loco per lapides nisi sanctorum ac fortium mentes accipimus? In Scriptura etenim sacra aliquando lapides in malo, aliquando uero in bono accipi solent. Hinc Ioannes [Lucas] ait: »Potens est Deus de lapidibus istis suscitare filios Abrahe .« Hinc Petrus ait: »Et uos tanquam lapides uiui superedificamini domos spiritales .« Sapphirus quidem lapis colorem eris habet, et quia de Iudea nunquam sancte anime, que celestem uitam ducerent, defuerunt, dicitur: Locus sapphiri lapides eius. Et quam magna uite ac sapientie claritate per fidem fulsit.  adiungitur: Et glebe illius aurum. Quid per glebas, nisi collectiones singulorum ordinum ac multitudines designantur? Glebe autem ex humere et puluere constringuntur. Omnes ergo qui rore gratie infusi ex mortis debito puluerem se esse ueraci cognitione confessi sunt, dum uite uirtute clarescerent, quasi auree in illa glebe iacuerunt. Glebas hec terra habuit in prophetis, glebas in doctoribus, glebas in Patribus antiquis, qui magna se infusione gratie in professionis et operis unanimitate tenuerunt. Sequitur:

uERS. 7. Semitam ignorabit auis, nec intuitus est eam oculus uulturis.---Quis hoc loco auis nomine nisi ille signatur, qui corpus carneum quod assumpsit, ascendendo ad ethera librauit? Qui apte quoque  etiam uulturis appellatione exprimitur, qui manens in altitudine diuinitatis sue, quasi quodam uolatu sublimi, cadauer mortalitatis nostre conspexit in infimis, et sese de celestibus ad ima submisit. Fieri quippe propter nos homo dignatus est, et, dum mortuum animal petiit, mortem apud nos, qui apud se erat immortalis, inuenit. Sed huius uulturis oculus fuit intentio nostre resurrectionis, quia ipse ad triduum mortuus ab eterna morte nos liberauit. Ille ergo perfidus Iudee populus mortalem uidit, sed, quod morte sua nostram mortem destrueret, minime attendit. Conspexit quidem uulturem, sed oculos uulturis non aspexit, qui dum humilitatis eius uias quibus nos ad alta subleuauit, considerare noluit, semitam auis ignorauit. Neque enim pensare studuit  quod eius humilitas non leuaret ad celestia, et mortis eius intentio reformaret ad uitam. Sequitur:

uERS. 8. Non calcauerunt eam filii institorum nec pertransiuit per eam leena.---In cunctis Latinis codicibus institores positos reperimus, in Grecis uero negotiatores inuenimus. Qui hoc loco institores, nisi prophete sancti uocati sunt, qui Synagoge mores ad fidem instruere prophetando curauerunt? Quorum nimirum filii sancti apostoli nuncupantur, qui ut Deum hominem crederent, ad eamdem fidem ex eorum sunt predicatione generati. Calcarent quippe institorum filii, si predicatores sancti eiusdem Synagoge uitia calce uirtutis premerent. Si autem institores eosdem sancte Ecclesie predicatores accipimus, institorum filios pastores et doctores, qui  apostolorum uiam secuti sunt, nil obstat intelligi. Qui Synagogam minime calcauerunt, quia dum eorum Patres, id est, apostoli ab illa repulsi sunt, ipsi quoque ab eius uocatione cessauerunt. Per quam uidelicet Synagogam leena non pertransiit, quia sancta Ecclesia collectioni gentium dedita nequaquam se ad illum Iudee populum diutius occupauit. Recte autem Ecclesia leena nuncupatur, quia male uiuentes in uitiis ore sancte predicationis interficit. Ecclesia itaque per Synagogam transiit, sed non pertransiit, quia ex illa ad fidem paucos rapuit. Sequitur:

uERS. 9. Ad silicem extendit manum suam, subuertit a radicibus montes.---Manum quippe ad silicem  extendit, quia ad duritiam gentium sue brachium predicationis misit. Unde et eisdem beatus Iob passionis sue historiam presciens gentibus innotescendam dicit: »Scribantur hec stylo ferreo in plumbi lamina, uel certe sculpantur in silice .« Quid uero hoc loco montes, nisi huius seculi potentes accipimus, qui pro terrena substantia altum tument? De quibus Psalmista ait: »Tange montes, et fumigabunt .« Sed montes a radicibus sunt euersi, quia predicante sancta Ecclesia summi huius seculi potentes in adoratu omnipotentis Dei ab intima cogitatione ceciderunt. Sequitur:

uERS. 10. In petris riuos excidit,---id est, in duris gentilium cordibus fluuios predicationis aperuit,  sicut per prophetam quoque de irriganda dicitur ariditate gentilium. Posuit desertum in stagna aquarum, et terram sine aqua in exitus aquarum. Sequitur: Et omne pretiosum uidit oculus eius.---Sciendum magnopere, quia tanto unaqueque anima fit pretiosior ante oculos Dei, quanto pro amore ueritatis despectior fuerit ante oculos suos. In Scriptura sancta uidere Dei aliquando pro eligere ponitur. uidit pretiosum, cum humanam animam de se abiecta sapientem gratie sue illustratione respexit, de qua uidelicet anima per prophetam dicitur: Si separaueris pretiosum a uili, quasi os meum eris . Sequitur:

uERS. 11. Profunda quoque fluuiorum scrutatus est, et abscondita in lucem produxit.---Quid namque  hic aliud flumina, nisi antiquorum Patrum dicta nuncupantur? Sed horum fluminum Iudea speciem tenuit, dum littere superficiem tenens, eorum profunda nesciuit; nos uero ueniente Domino in eis interna spiritalia querimus, eorum profunda rimamur. Quod ipse Dominus facere dicitur, quia id nos agere ipso donante preualemus. Per nos ergo qui non litteram que occidit, sed spiritum qui uiuificat  sequimur, profunda fluuiorum Dominus scrutatur, et abscondita in lucem producit, quia dicta legis, que caligosa nimis historia obscurat, nunc expositio spiritalis illuminat. Unde et loquens in parabolis per Euangelium ueritas discipulis precipit, dicens: »Quod dico uobis in tenebris dicite in lumine, et quod in aure auditis predicate super  tecta .« Sequitur:

uERS. 12, 13. Sapientia uero ubi inuenitur, et quis est locus intelligentie? Nescit homo pretium eius.---uir itaque sanctus quam sapientiam contemplatur, nisi eam de qua Paulus apostolus dicit: »Christum Dei uirtutem, et Dei sapientiam? « De qua per Salomonem dicitur: »Sapientia edificauit sibi domum ;« et de qua Psalmista ait: »Omnia in sapientia fecisti .« Huius nimirum sapientie homo pretium nescit, quia nichil dignum estimatione illius inuenit; non autem hoc sapientie pretium et esse dicitur et nesciri, sed idcirco nesciri quia deest, eo scilicet loquendi genere, quo in angustiis quisque depressus cum remedium  subuentionis non inuenit, fateri solet, quia quid faciat nescit. Huius ergo sapientie pretium nescire est, dignum operis meritum quo illam percipiat non inuenire. Ad hoc namque pretium damus, ut eius uice rem quam appetimus possidere debeamus. Quid autem non dedimus, ut hanc sapientiam, que Christus est, percipere mereremur? Gratia quippe redempti sumus. Hinc Paulus ait: »Cum adhuc peccatores essemus secundum tempus, Christus pro impiis mortuus est .« Sequitur: Nec inuenietur in terra suauiter uiuentium.---Quid hoc loco signatur terre nomine, nisi anima humana? de qua Psalmista ait: »Anima mea sicut terra, sine aqua tibi .« Hec autem sapientia inueniri in terra suauiter uiuentium non  ualet, quia quisquis adhuc huius uite uoluptatibus pascitur, ab eterne sapientie intellectu separatur. Nam si uere saperet, expulsus ab internis gaudiis de ea in qua cecidit exsilii sui cecitate lugeret. Hinc namque per Salomonem dicitur: »Qui apponit scientiam apponit dolorem .« Sequitur:

uERS. 14. Abyssus dicit: Non est mecum.---Quid hoc loco abyssum nisi corda hominum uocat? que et per lapsum fluida, et per duplicitatem sunt caligine tenebrosa. Que nimirum abyssus non esse in se hanc sapientiam profitetur, quia iniqua mens dum esse sapiens carnaliter appetit, stultam tam se ad spiritalia ostendit. Namque teste Paulo, »Sapientia huius mundi stultitia est apud Deum  .« Tanto quisquis intus amplius stultus fit, quanto conatur exterius sapiens uideri. Sequitur: Et mare loquitur: Non est mecum.---Quid enim maris nomine nisi secularium mentium amara inquietudo signatur; que dum se uicissim inimicitiis impetunt, quasi aduersantes se unde collidunt? Recte enim mare uita secularium dicitur, quia dum procellosis actionum motibus concitatur, ab interne sapientie quiete atque stabilitate disiungitur. Quo contra bene per prophetam dicitur: »Super quem requiescit Spiritus meus, nisi super humilem et quietum et trementem sermones meos? « Sequitur:

uERS. 15. Non dabitur aurum obrizum pro ea.---Quod namque per aurum obrizum, nisi sancti angeli  designantur, qui recte et aurum uocantur, et obrizum? Aurum, quia fulgent claritate iustitie; obrizum, quia nullum habuerunt unquam contagium culpe. Homines uero iusti, quandiu in hac carne corruptibili mortaliter uiuunt, aurum quippe esse possunt, obrizum omnino esse non possunt, quia »Corpus quod corrumpitur aggrauat animam, et terrena inhabitatio deprimit sensum multa cogitantem .« Nam quamuis in hac uita ex magna iustitie claritate resplendeant, nequaquam ad purum, peccatorum sordibus carent, Ioanne apostolo attestante, qui ait: »Si dixerimus quia peccatum non habemus, nosipsos seducimus, et ueritas in nobis non est .« Sed, quia pro hac sapientia  nullus angelorum redemptor humani generis mittendus fuit, ne quis spem in his, quos in adiutorium hominum sepius apparuisse didicimus, angelis poneret, dictum est: Non dabitur obrizum pro ea. Sequitur: Nec appendetur argentum in commutatione eius.---Quia enim argento sepe eloquia diuina signantur, possunt argenti uocabulo etiam eiusdem eloquii scriptores intelligi, quorum uita inter turbas hominum resplenduit luce uirtutum. Sed quia lex peccata iudicare potuit, non auferre, non quisquam ueterum Patrum, non legislator Moyses humani generis redemptor exstitit. Argentum ergo in commutatione huius sapientie non appenditur, quia quilibet sancti esse potuerunt, in comparatione unigeniti Filii nullius meriti fuisse pensatur. Sequitur:

 uERS. 16. Non conferetur tinctis Indie coloribus.---Quid enim per Indiam, que nigrum populum mittit, nisi hic mundus accipitur, in quo uita hominum per culpam obscura generatur? Tincti autem colores sunt Indie, huius mundi sapientes, qui quamuis per infidelitatem et plerumque per actionem fedi sunt, ante humanos tamen oculos superducte honestatis colore fuscantur. Sed ceterna Dei sapientia tinctis Indie coloribus non confertur, quia quisquis hanc ueraciter intelligit, ab his omnibus quos mundus sapientes coluit, quam longe distet agnoscit. Sequitur: Nec lapidi Sardonico pretiosissimo uel sapphiro.---Sardonicus quippe terre rubre similitudinem tenet, sapphirus uero  eream habet speciem. Possunt ergo in Sardonico, per terram rubram homines, in sapphiro autem per eream uisionem angeli designari. Nam cum terre rubre speciem lapis Sardonicus habeat, non immerito hominem significat, quia et Adam, qui primus est conditus, Latino sermone terra rubra nominatur. Quid est ergo quod dicitur, quia hec sapientia lapidi Sardonico uel sapphiro non confertur, nisi quod is qui est »Dei uirtus et Dei sapientia ,« mediator scilicet »Dei et hominum homo Christus iehsu ,« tanta magnitudine excellat omnia, ut ei nec in terra primi homines, nec in celo angeli comparentur? Unde et per Psalmistam dicitur: »Quis in nubibus equabitur Domino, aut quis similis erit Deo inter filios Dei?«   Possunt autem per Sardonicum lapidem Patres Testamenti ueteris, per sapphirum uero predicatores exprimi Testamenti Noui. Ac si patenter insinuat dicens: Et qui homo inter homines cernitur, nec in antiquis quisquam, nec in nouis Patribus equatur, quia ex deitate habet quod in humanitate quemquam similem non habet. Sequitur:

uERS. 17. Non equabitur ei aurum uel uitrum.---Auri namque metallum nouimus potiori metallis omnibus claritate fulgere: uitri uero natura est, ut extrinsecus uisum, pura intrinsecus perspicuitate perluceat. Quid ergo aliud in auro uel uitro accipimus, nisi illam supernam patriam, illam beatorum ciuium societatem,  quorum corda sibi inuicem et claritate fulgent, et puritate translucent? quam Ioannes in Apocalypsi conspexerat cum dicebat: »Et erat structura muri eius ex lapide iaspide, ipsa uero ciuitas ex auro mundo, simili uitro mundo .« Sequitur:

uERS. 18. Nec commutabuntur pro ea uasa auri, excelsa et eminentia.---Excelsum quippe uas auri Helias exstitit, excelsum uas auri Hieremias, excelsa atque eminentia auri uasa priores Patres fuerunt. Sed hec Dei sapientia, ut a carnali nos conuersatione redimeret, apparuit in carne, et qui illam ueraciter non agnouit, mediatorem Dei et hominum Christum Iesum esse unum ex prophetis putauit. Ecclesia uero pro hac sapientia uasa auri excelsa  et eminentia non commutauit, quia Christum Dei Filium non unum esse prophetarum, sed unum prophetarum Dominum credidit. Sequitur: Nec commemorabuntur comparatione eius.---Omnes enim superne patrie electi sancti quidem et iusti sunt, sed participatione sapientie, non comparatione. Quid enim sunt homines Deo comparati? Lumen autem sapientia, lumen et serui sapientie uocari solent. Sed illa lumen illuminans, isti lumen illuminatum, sicut scriptum est: »Erat lux uera que illuminat omnem hominem uenientem in hunc mundum .« Istis autem tantummodo dicitur: »uos estis lux mundi .« Sequitur: Trahitur sapientia de occultis.---De occultis sapientia trahitur, quia cum sit inuisibilis, non nisi inuisibiliter  inuenitur, que recte quoque trahi dicitur, quia sicut flatum trahimus ut corpus uiuat, sic ab intimis sapientie spiritus ducitur, ut ad uitam anima subsistat. Unde Psalmista ait: »Os meum aperui, et attraxi spiritum .« Sequitur:

uERS. 19. Non adequabitur ei topazium Aethiopie.---Quid Aethiopia nisi presentem mundum accipimus? coloris nigredine designat peccatorem pollutum feditate meritorum. Aliquando uero Aethiopie nomine specialiter gentilitas designari solet, infidelitatis prius nigra peccatis, quam ueniente Domino Habacuc propheta uidit timore perterritam, et ait: »Tabernacula Aethiopum expauescent; tabernacula terre Madian « Topazion uero pretiosus lapis est, et quia Greca lingua pan omne dicitur,  pro eo quod omni calore resplendet, topazion quasi thonpazion uocatur. Dum uero in Deum conuersa gentilitas credidit, ex ea multi sunt ita dono Spiritus locupletati, ut quasi multis coloribus, sic multis in altis uirtutibus luceant. Ac si ergo eis diceretur: Nullus sanctorum quibuslibet uirtutibus plenus existat, tamen nigredine mundi collectus, equari non potest ei de quo dictum est: »Quod nascetur ex te sanctum uocabitur Filius Dei .« Sequitur: Nec tincture mundissime componentur.---Tincture enim mundissime uocantur hi qui ueraciter sunt humiles, et ueraciter sancti, qui sciunt quidem quia ex semetipsa uirtutum speciem non habent, sed hanc ex dono gratie superuenientis  tenent. Tincti enim non essent, si sanctitatem naturaliter habuissent; sed mundissime tincture sunt, quia humiliter custodiunt supernitentem in se uirtutum gratiam quam acceperunt. Pensandum magnopere est, quod a sancto uiro requiritur unde sapientia ueniat. Ab eo etenim uenit a quo orta est. Sed quia ab inuisibili et ceterno Patre nascitur, eius uia occulta est. Unde et per prophetam dicitur: »Generationem illius quis enarrabit?«  Locus uero intelligentie eius est humana mens, quam hec Dei sapientia, dum repleuit, sanctam facit. Quia ergo et inuisibilis est de quo prodiit, et incertum nobis est in cuius mente intellecta requiescat, recte nunc dicitur:

uERS. 20. Unde ergo sapientia ueniet, uel quis est  locus intelligentie?---Sed hoc ualde mirum est quod protinus subinfertur:

uERS. 21. Abscondita est ab oculis omnium uiuentium.---Sapientia quippe, que Deus est, si omnium  uiuentium oculis esset occulta, hanc procul dubio sanctorum nemo uidisset. Sed et huic sententie Ioannem audio concordantem, qui ait: »Deum nemo uidit unquam .« Sed iuxta beati Iob sententiam sapientia, que Deus est, abscondita est ab oculis omnium uiuentium: quia in hac mortali carne consistentibus et uideri potuit per quasdam circumscriptas imagines, et uideri non potest per incircumscriptum lumen eternitatis. Sin uero a quibusdam potest in hac corruptibili carne uiuentibus, sed tamen inestimabili uirtute crescentibus quodam contemptionis acumine eterna Dei claritas uideri. Hoc quoque a beato Iob sententia non abhorret, qui ait: Abscondita est ab oculis omnium uiuentium. Quam quisquis sapientiam, que Deus est,  uidet, huic uite funditus moritur, ne iam eius amore teneatur. Nullus quippe eam uidet, qui adhuc carnaliter uiuit. Hinc Moysi dicitur: »Non enim uidebit me homo, et uiuet .«



LIBER NONUS DECIMUS.


 uERS. 21. uolucres quoque celi latet.---In Scriptura sacra uolucres aliquando in malo, aliquando uero in bono datur intelligi. Per uolucres quippe  nonnunquam potestates erie designantur bonorum studiis aduerse. At contra in bono uolucres poni solent: »Simile est regnum celorum grano sinapis, quod acceptum homo mittit in hortum suum, et creuit, et factum est in arbore magna, et uolucres celi requieuerunt in ramis eius .« Hoc igitur in loco postquam de sapientia dictum est: Abscondita est ab oculis omnium uiuentium, recte subiungitur: uolucres celi quoque latet, quia in hac corruptibili carne constituti nature eius potentiam ipsi quoque uiuendo non penetrant, qui iam per meritum sancte contemplationis uolant, ubi apte subiungitur:

uERS. 22. Perditio et mors dixerunt: Auribus nostris audiuimus famam eius.---Quid perditionis et  mortis nomine, nisi maligni spiritus designantur, qui inuentores mortis et perditionis exstiterunt? uidere quippe perfecte ceternam Dei sapientiam, hoc est quod habere. Ideo iniqui spiritus hanc sapientiam non uident, quia repulsi per superbiam nequaquam eam habere potuerunt. Ad lucem quippe eius clauserunt oculos cordis, superfusis eius radiis repugnantes. Famam ergo sapientie malignis spiritibus audisse est, sed eamdem sapientiam non uidisse, et eius potentiam ex uirtute illius cognouisse, et tamen sub ea humiliter stare noluisse. Hinc ueritas ait: »Ille homicida erat ab initio, et in ueritate non stetit .« Sequitur:

uERS. 23. Deus intelligit uiam eius, et ipse nouit locum illius.---Locus sapientie Pater est. Locus sapientie  sicut ipsa Sapientia attestante, dicitur: »Ego in Patre, et Pater in me .« Aliter ergo sapientia habet uiam, atque aliter locum. uiam per humanitatis transitum, locum uero per  statum diuinitatis. Ac si aperte diceretur: Humane cogitationi occulta sunt, uel quando per carnem ad homines Sapientia ueniat, uel quomodo apud Patrem inuisibilis etiam cum foris apparuerit persistat. Quamuis hoc intelligi et aliter potest. Nam uia eius non inconuenienter accipitur hoc ipsum quod uenit ad cor, seseque nobis intrinsecus infundit. Locus uero eius fit cor, ad quod ueniens permanet. De hac quoque uia illius dicitur: »uox clamantis in deserto: Parate uiam Domini .« Et quia hominibus incertum est uel in cuius corde ueniat, uel in quo postquam uenerit, permanendo requiescat, recte nunc dicitur: Deus intelligit uiam eius, et ipse nouit locum illius. Quia solius diuine uisionis est  cernere, uel quibus modis intellectus sapientie quem perceperit mortiferis cogitationibus non admittat. Sequitur:

uERS. 24. Ipse enim fines mundi intuetur, et omnia, que sub celo sunt, respicit.---Respicere quippe Dei est ea que amissa ac perdita fuerant ad suam gratiam reformare. Unde scriptum est: »Rex qui sedet in solio iudicii sui, dissipat omne malum in intuitu suo .« Sequitur:

uERS. 25. Qui fecit uentis pondus.---uelocitate enim ac subtilitate uentorum in Scriptura sacra solent anime designari, sicut per Psalmistam de Deo dicitur: »Qui ambulat super pennas uentorum ,« id est, qui transgreditur uirtutes animarum. Fecit ergo uentis pondus, quia dum superna  sapientia replet animas, eas maturitate induta graues reddet, non illa grauitate qua dicitur: »Filii hominum, usquequo graui corde? « Aliud namque est grauem esse per consilium, aliud per peccatum; aliud grauem esse per constantiam, aliud per culpam. uel certe uentis pondus facere est, concessam hic electis de uirtutibus gloriam permista infirmitate temperare. Sequitur: Et aquas appendit mensura.---Aque in Scriptura sacra aliquando sanctum Spiritum significant, ut illud: »Qui credit in me, sicut dicit Scriptura, flumina de uentre eius fluent aque uiue .« Aliquando scientiam prauam, aliquando scientiam sacram, uelut: »Aqua sapientie salutaris potauit eos .« Prauam, ut illud Salomonis:  »Aque furtiue dulciores sunt .« Aliquando tribulationem, ut illud: »Saluum me fac, Deus, quoniam intrauerunt aque ad animam meam .« Aliquando defluentes populos, ut illud Apocalypsis: »Aque uero sunt populi .« Aliquando mentes fidem sequentium designari solent, sicut propheta ait: »Beati qui seminatis super omnes aquas .« Hoc igitur in loco quid aquarum nomine, nisi electorum corda signantur, que per intellectum sapientie auditum iam superne uocis acceperunt? De quibus recte dicitur: Et aquas appendit mensura, quia sancti ipsi, qui subleuante Spiritu ad summa rapiuntur, quandiu in hac uita sunt, ne aliqua elatione superbiant quibusdam tentationibus reprimuntur,  ut nequaquam tantum proficere ualeant quantum uolunt. Sed ne extollantur superbia, sit in eis ipsarum quedam mensura uirtutum. Sequitur:

uERS. 26, 27. Quando ponebat pluuiis legem, et uiam procellis sonantibus. Tunc uidit illam et enarrauit, et preparauit, et inuestigauit.---Solent per pluuias predicantium dicta signari. Unde per Moysen dicitur: »Exspectetur sicut pluuia eloquium meum .« Quorum uidelicet uerba cum blande persuadent, pluuie sunt; cum uero terribilia de uenturo iudicio intonant, procelle. Et notandum quod pluuiis lex ponitur, ut uia procellis sonantibus aperiatur. Lex quippe est ipsis predicatoribus posita, ut uiuendo impleant quod loquendo suadere  festinant. Nam loquendi auctoritas perditur, quando uox opere non adiuuatur. uiam autem procellis sonantibus posuit, cum predicatoribus sanctis suis ad corda hominum terrore uenturi iudicii perculsa aditum fecit. Usitata quippe sacri eloquii locutione, uidere Dei dicitur uidere nos facere, sicut iusto uiro Dominus dicit: »Nunc cognoui quod timeas Deum .« Et Isrelite premonentur: »Tentat uos Dominus Deus uester, ut sciat si diligitis eum ,« id est, ut scire uos faciat. Tunc ergo cum legem pluuiis poneret, hoc est mandatum custodie predicatoribus dare, hanc incarnatam sapientiam uideri et enarrari a predicatoribus, preparari et inuestigari ab auditoribus fecit. Sibi  quippe illam preparat, quisquis illam bene uiuendo in uiam iudicii propitiam parat. Et notandum que de ea quatuor dicta sint. Ait enim, uidit, enarrauit, preparauit, et inuestigauit. uidit namque, quia species est; enarrauit, quia uerbum; preparauit, quia remedium; inuestigauit, quia occultum. Sequitur:

uERS. 28. Et dixit homini: Ecce timor Domini ipsa est sapientia, et recedere a malo intelligentia.---Ac si aperte diceretur: Ad temet ipsum, homo, reuertere, cordis tui secreta perscruta. Si Deum timere deprehendis, profecto constat quia hac sapientia plenus es; quam si adhuc cognoscere non potes quid sit in se, iam cognoscis interim quid sit in te. Hinc scriptum est: »Initium sapientie timor Domini  .« Sed quia ille ueraciter uim diuini timoris intelligit, qui se a cunctis prauis operibus custodit, recte subditur: Et recedere a malo intelligentia. Sequitur:



CAPUT XXIX.

uERS. 1. Addidit quoque Iob assumens parabolam suam.---Quia enim parabola similitudo nominatur, aperte constat quod per exteriorum uerborum formam mysteria loquitur, qui ad loquendum parabolam assumpsisse memoratur. Cum etenim sua narrat, queque sunt sancte Ecclesie uentura denuntiat, et per hoc quod ille patitur, indicat ipse quid illa patiatur. Sed electi omnes qui in fine mundi temporibus Antichristi fuerint in illa tribulatione comprehensi, reminiscuntur horum temporum  in quibus nunc Ecclesia fidei pacem tenet, et superba hereticorum colla comprimit, non potentatu culminis, sed iugo rationis, et per uocem beati Iob dicit:

uERS. 2. Quis mihi tribuat ut sim iuxta menses pristinos?---Quia enim statutus numerus dierum uocantur menses, quid nomine signat mensium nisi collectiones animarum? Dies quippe dum colliguntur, in mensibus subtrahuntur. Quia et in hoc tempore sancta Ecclesia dum ueritatis luce resplendentis animas colligit, in intimis abscondit. Aliquando etiam mensis pro perfectione ponitur, sicut propheta ait: »Erit mensis ex mense ,« perfectio uidelicet eis in requiem, quibus nunc perfectio fuerit in operatione. Reminiscatur ergo perfectionis  pristine, reducat ad memoriam quanta predicationis sue collectis animabus reportabat lucra, et angustata tribulationibus dicat: Quis mihi tribuat ut sim iuxta menses pristinos? Sequitur:

uERS. 3. Secundum dies quibus Deus custodiebat me, quando splendebat lucerna eius super caput meum, et ad lumen eius ambulabam in tenebris.---Tunc quippe uidet ex se persecutione cogente infirmorum tumultus cadere, quos nunc ut mater intra pacis sinum paruulos fouet, et in tranquillas fidei cunas continet, qui admisti fortibus ipsa fidei tranquillitate nutriuntur. Tunc se in illis estimat cadere que se nunc mistis respicit custodiri, lucerne enim signatur nomine sacre lumen Scripture. Hinc  Psalmista ait: »Lucerna pedibus meis uerbum tuum, Domine .« Quia autem principale nostrum, appellatione capitis mens uocatur, per Psalmistam dicitur: »Impinguasti in oleo caput meum .« Ac si aperte dicat: Charitatis pinguedine replesti mentem meam. Nunc ergo lucerna super caput Ecclesie splendet, quia sacra eloquia tenebras mentis nostre irradiant, ut in hoc caliginoso uite presentis loco dum uerborum Dei lucem percipimus, que sint agenda uideamus. Nunc ad lumen in tenebris ambulat, quoniam sancta uniuersalis Ecclesia, etsi alienas occultas cogitationes non penetrat, quia quasi faciem non cognoscit in nocte, ponit tamen gressus boni operis, directa lumine superne locutionis. Sequitur:

 uERS. 4. Sicut filii in diebus adolescentie mee, quando secreto Deus erat in tabernaculo meo.---Sicut uniuscuiusque hominis, sic sancte Ecclesie etas describitur. Paruula tunc quippe erat, cum natiuitate recens uerbum uite predicare non poterat. Hinc enim de illa dicitur: »Soror nostra paruula est, et ubera non habet .« Adulta uero Ecclesia dicitur quando Dei uerbo copulata, sancto repleta Spiritu per predicationis mysterium, in filiorum conceptione fetatur quos exhortando parturit, conuertendo parit. De eius hac etate Domino dicitur: »Adolescentule dilexerunt te .« Tunc ergo cum in diebus illis Ecclesia, quasi quodam senio debilitata, per predicationem filios parere non ualet, reminiscitur fecunditatis antique.  Quid hoc loco tabernaculum, non habitationem mentis accipimus? quia per omne quod cogitando agimus, in consilio nostri cordis habitamus. Quisquis autem mandata Dei tacitus cogitat, secreto Deus illi in tabernaculo est. Habitationem etenim cordis sui ante Dei esse oculos uiderat qui dicebat: »Et meditatio cordis mei in conspectu tuo semper .« Sancta itaque Ecclesia in magnis tunc tribulationibus deprehensa, cum multos a Deo conspicit praua cogitatione discedere, uidet profecto mentis eorum habitaculum discedente Deo uacuum remanere, et iure deplorans, dicit: Quanto secreto Deus erat in tabernaculo meo. Quibus uerbis non immerito etiam simulatio religionis plangitur, quia nonnulli etiam nunc Christiani esse non appetunt,  sed uideri. His uidelicet Deus in publico est, non in secreto. Sed sancta Ecclesia Deum in secreto habere desiderat, quia illos uere fideles respicit, quos ad uitam fidei corde pleno permanere cognoscit. Sequitur:

uERS. 5. Quando erat Omnipotens mecum, et in circuitu meo pueri mei.---Pueri scilicet uocantur, quia celestibus mandatis inseruiunt. Unde per prophetam Dominus dicit: »Ecce ego et pueri quos mihi dedit Deus .« Et rursus in Euangelio: »Pueri, nunquid pulmentarium habetis?«  Nunc ergo in circuitu eius sunt pueri, quia in cunctis fere gentibus reperiuntur, qui celestia mandata custodiunt, et spiritalis discipline regulis obsequuntur.  Qui profecto tunc ad obsequium pueri deerant, quando praui qui reperti fuerint spiritalia eius mandata contemnunt. Sequitur:

uERS. 6. Quando lauabam pedes meos butyro.---Quia Christum et eius Ecclesiam unam esse personam crebro iam diximus; illum uidelicet huius corporis caput, hanc autem illius capitis corpus. Aliter hec uerba iuxta uocem capitis accipi, atque aliter iuxta uocem corporis debent. Quos ergo pedes Domini, nisi sanctos predicatores accipimus? De quibus dicit: »Et inambulabo in eis .« Butyro igitur pedes lauantur, quia predicatores sancti bonorum operum pinguedine replentur. Ut enim, ut supra iam diximus, uix ipsa predicatio sine aliquo transitur admisso. Hinc Iacob dicit:  »In multis offendimus omnes .« Pedes ergo lauantur butyro, quia pinguedine boni operis infunditur, atque mundatur collectus puluis de gloria predicationis. uel certe butyro pedes lauantur, dum sanctis predicatoribus debita ab audientibus stipendia conferuntur, et quos fatigat iniunctus predicationis labor, exhibita a discipulis pinguedo boni operis fouet. Non quod ideo predicent ut alantur, sed ideo alantur ut predicent, id est, ut predicare subsistant. Si autem sentire ista ex uoce solius corporis debemus, nimirum pedes Ecclesie sunt inferiorum operum ministri, qui dum ad usus necessarios ea que sunt exterius exercent, per extremum ministerium uelut pedes terre inherent. Sed debent hi qui presunt, qui doctrine studio  inuigilant, solerti cura occupatorum corda requirere, eisque eam quam ipsi uacando percipiunt, crebro admonitionis uoce infusionem pinguedinis ministrare. Et pedes butyro lauant, quia eorum uulneribus penitentie unguenta subministrant. Reminiscatur igitur Ecclesia tunc uehementer afflicta, quomodo pacis sue tempore per exorationis uerbum membra in se etiam extrema mundabat, et dicat: Quando lauabam pedes meos butyro. Quod de beato Iob admirabiliter libet intueri, qui inter tot affectus pignorum, inter tot studia sacrificiorum, subiectis suis quamlibet extremis bona sequentis uite predicabat, ut eos de celestibus imbueret qui sibi ad terrena opera deseruirent. Sequitur: Et petra mihi fundebat riuos olei.---Quia petre nomine Christus accipitur,  predicator egregius fatetur dicens: »Petra autem erat Christus .« Que uidelicet petra nunc aduersum sancte Ecclesie olei riuos fundit, quia in ea loquens Dominus predicamenta unctionis intime emanat. De hac petra olei riuus exiit liber Matthei, liber Marci, liber Luce, liber Ioannis. In diuersis mundi huius partibus quot predicamenta edidit, tot Petra hec per ora apostolorum omnium riuos fudit. Riui uocantur olei, quia decurrunt, et unguent [ungunt], in quibus quisque tingitur, ungitur; quisquis tingitur interius impinguatur. Sequitur:

uERS. 7. Quando procedebam ad portam ciuitatis et in platea parabant cathedram mihi.---Mos ueterum  fuit, ut seniores in porta consisterent, et causas intreuntium iudicarent. Quod beatum Iob egisse pro cultu iustitie certum tenemus. Sed quid per ciuitatis portam, nisi bona queque actio designatur, per quam anima ad conuentum regni celestis ingreditur? Unde Propheta ait: »Qui exaltas me de portis mortis, ut annuntiem omnes laudes tuas in portis filie Sion .« Quid uero per cathedram, nisi magisterii auctoritas designatur? Greca autem uoce platea pro latitudine dicitur. Nunc ergo Ecclesia ad ciuitatis portam procedit, quia ut aditum celestis regni percipiat, in sanctis actionibus exercet. Cui in platea paratur cathedra, quia in magne auctoritatis latitudine sui magisterii exhibet libertatem. Qui enim recta que sentit publica uoce predicat, quasi in  platea in cathedra sedet. Sequitur:

uERS. 8. uidebant me iuuenes et abscondebantur, et senes assurgentes stabant.---Si historie intendimus, que dixit credimus; si allegorie, que predixit uidemus. Iuuenes namque dici solent, quia nulli consilii grauitate deprimuntur; senes uero non eos Scriptura uocare consueuit, qui sola quantitate temporum, sed morum grandeuitate maturi sunt. Unde per quemdam sapientem dicitur: »Senectus uenerabilis est, non diuturna, neque numero annorum computata. Cani sunt autem sensus hominis, et etas senectutis uita immaculata .« Sanctam ergo Ecclesiam uident nunc iuuenes et absconduntur, senes uero ei assurgentes assistunt, quia uigorem eius atque rectitudinem immaturi formidant, grandeui  glorificant: leues quique qui sunt, fugiunt, graues uero atque perfecti hanc uite sue meritis assurgendo uenerantur. Sequitur:

uERS. 9, 10. Principes cessabant loqui, et digitum superponebant ori suo. uocem suam cohibebant duces, et lingua sua gutturi suo adherebat.---Quid hoc loco alii duces uel principes intelligi possunt, nisi heretice prauitatis auctores? De quibus per Psalmistam dicitur: »Effusa est contentio super principes, et seduxerunt eos in inuio et non in uia .« Nunc ergo hereticarum plebium principes auctoritate sancte Ecclesie perpendentes cessant loqui, et quasi ori suo digitum superponunt, dum falsis querelis, non ratione uocis se reprimi, sed uirtutis  manu significant. uocem suam duces cohibent, quia nimirum hi qui post se errantes populos trahere conantur, ne loqui peruersa nunc audeant, et auctoritatis frenantur pondere, et uirtute rationis. Quorum lingua gutturi suo adheret, quia etsi peruersa loqui libera uoce non audent, intus tamen apud se contegunt cuncta que contra ueram fidem proponere falsa moliuntur. Horum ergo temporum sequenti tribulatione deprehensa reminiscens Ecclesia deplorat. Sequitur:

uERS. 11. Auris audiens beatificabat me, et oculus uidens testimonium reddebat mihi.---Dum beatificari se ab audientibus sibique testimonium reddi a uidentibus fatetur beatus Iob, qualis in sermone, qualis in opere fuit, ostenditur. Quod si ad uocem sancte  Ecclesie referamus, ille eius uerba beatificat, qui ea que audierit, opere consummat. Ille ei testimonium reddit, qui exemplis uite illius bene uiuendo respondet. Sequitur:

uERS. 12, 13. Eo quod liberassem pauperem uociferantem, et pupillum cui non erat adiutor. Benedictio perituri super me ueniebat, et cor uidue consolatus sum.---Magne misericordie ista sunt opera, liberare uociferantem pauperem, pupillo adiutorium ministrare, periturum eripere, cor uidue consolari. Hec beatus Iob et exhibuit subditis, et tamen per sanctam Ecclesiam exhibenda signauit. Que utcunque nunc incessabiliter exercet, ut uidelicet filios suos et loquendo pascat, et defendendo protegat. Hec autem que supra diximus pietatis opera sancta  Ecclesia et corporaliter exhibet, et spiritaliter exhibere non cessat. Nam et pauperem uociferantem liberat, cum peccatori ueniam deprecanti, eas quas commiserat culpas relaxat. De talibus quippe pauperibus dicitur: »Beati pauperes spiritu, quoniam ipsorum est regnum celorum .« Pupillum uero cui non est adiutor liberat, dum unusquisque mortuo antiquo patre diabolo, ad sancte Ecclesie sinum currens, in ea sane exhortationis adiutorium inuenit, qui iam desideria mundi persequentis fugit. Potest pupilli nomine fidelis quisque etiam propter mortem boni Patris intelligi, cuius ad templum uisione destitutus est, quam solatio destitutus non est. Benedictio etiam perituri super eum uenit, cum peccatoris interitum preuenit, et cum sanctis  exhortationibus a culpe fouea reducit. Unde scriptum est: »Qui conuerti fecerit peccatorem ab errore uie sue, saluabit animam eius a morte, et operit multitudinem peccatorum .« Cor autem uidue consolatur, dum fideli cuique anime, quia eternas Domini retributiones narrat, quasi uiri sui bona ad memoriam reuocat. Cui quia spiritaliter anima iuncta est, eo mortuo uidua dicitur, sed sancte Ecclesie uocibus ex eius resurrectione refouetur. Sequitur:

uERS. 14. Iustitia indutus sum, et uestiuit me sicut uestimento.---uestimento utique cum uestimur, ex omni parte circumdamur. Ille ergo iustitia sicut uestimento uestitur, qui se undique bono opere protegit,  et nullam partem actionis sue peccato nudam relinquit. Nullam qui in aliis actionibus iustus est, in aliis iniustus, quasi hoc latus cooperuit, illud nudauit. Sequitur: Et diademate iudicio meo.---Iustorum iudicia recte diademati comparantur, quia per magni operis gloriam ad retributionis ducunt coronam. Que nimirum iudicia secum quotidie introrsus agunt, quid Deo, quid proximo debeant solerter aspiciunt, atque ad agenda bona se uehementer accendunt, et de perpetratis malis districte redarguunt. Unde bene quoque per Salomonem dicitur: Cogitationes iustorum iudicia. Sequitur:

uERS. 15, 16. Oculus fui ceco, et pes claudo, pater eram pauperum, et causam quam nesciebam diligentissime inuestigabam.---Inter hec lectoris animus forsitan  querat cur beatus Iob suas tam subtiliter uirtutes enumerat. Sanctorum quippe uirorum est bona que fecerint occultare, ne contingat eos lapsum elationis incurrere. Sed sancti uiri cum coguntur bona narrare que faciunt, non elationi seruiunt, sed utilitati. Unde beatus Iob amicis suis se iniuste increpantibus, atque idcirco nescientibus bona sua loquendo aperit, ut nimirum discerent non contra eius uitam increpantes erigi, sed hanc tacentes imitari. Intuendum nobis prius est, quam rectus narrandi ordo seruetur, ut ante iustitie, et post misericordie opera describantur. Ille quippe bene agit que pia sunt, qui scit prius seruare que iusta, ut collatus in proximis riuus misericordie de iustitie fonte ducatur. Nam multi proximis quasi opera misericordie  impendunt, sed iniustitie facta non deserunt. Qui si ueraciter proximis misericordiam facere studerent, sibi ipsis debuerant prius iuste uiuendo misereri. Unde scriptum est: »Miserere anime tue placens Deo .« Que uidelicet uerba si ad uocem sancte Ecclesie typica interpretatione referamus, ipsa est oculus ceco, quia per uerbum lucet; ipsa est pes claudo, quia per adiutorium continet. Cecos enim predicando illuminat, claudos uero opitulando sustentat. Cecus quippe est qui adhuc quo pergat non uidet. Claudus autem est qui non potest ire quo uidet. Sed quia sancta Ecclesia duos in se populos colligit, Iudaicum scilicet atque gentilem, recte etiam potest ceco gentilis, claudo autem Iudaicus populus designari. Gentilis  quippe quasi oculos non habuit, quia non accepta lege, non uidit quo ire debuisset. At contra Iudaicus habens oculos claudus fuit, quia legem quidem sciendo tenuit, sed in ea gressum recti operis non tetendit. Quem cum ad se uenientem sancta Ecclesia suscipit, quia ei iam uetus tenenti etiam Nouum Testamentum inserit, ad dirigendos gressus illius quasi alterum pedem iungit. Qui fidelis sancte Ecclesie populus adhuc recte subiungit: Pater eram pauperum. Quia uidelicet humiles, qui »pauperes spiritu « dicti sunt, ex eius predicatione generantur. Sed plerumque multa homines pauperibus largiuntur, non quia eosdem pauperes diligunt, sed quia si minime tribuant, iram iudicis superni formidant. Quia igitur aliud est bonum opus ex  precepto, aliud uero etiam ex affectu facere, sanctus uir non se patronum uel proximum, uel adiutorem pauperum, sed patrem fuisse testatur. Quia nimirum magnum caritatis officium misericordie uertit in affectum nature, ut eos quasi filios cerneret per amorem, quibus quasi pater preerat per protectionem, sequitur: Et causam quam usque inuestigabam.---Strenuus quippe erat in negotiis pauperum. Qui enim eterne retributionis bona cogitat, necesse est ut ad omnem se causam secuture mercedis extendat. Hinc enim per Salomonem dicitur: »Qui Deum timet, nichil negligit .« Qua in re notandum uideo ne ad proferendam sententiam unquam precipites esse debeamus, ne  temere indiscussa iudicemus, ne quelibet mala audita nos moueant, ne passim dicta sine probatione credamus. Quod profecto perpetrare pertimescimus, si auctoris nostri subtilius facta pensemus, ipse quippe ut nos a precipitata sententie prolatione compesceret, cum »omnia nuda et aperta sint oculis eius ,« mala tamen Sodome noluit audita iudicare, qui ait: »Clamor Sodomorum et Gomorrheorum multiplicatus est, et peccatum eorum aggrauatum est nimis. Descendam et uidebo utrum clamorem qui uenit ad me opere compleuerint, an non est ita, ut sciam .« Que scilicet uerba etiam per uocem Ecclesie ad interpretationem typicam possumus non inconuenienter referre. Ipsa quippe electos suos, cum mala  carnalium iudicat, hoc quod nescit inuestigat, quia mala que nescit operando, inuestigat per iudicium corrigendo. Sequitur:

uERS. 17. Conterebam molas iniqui, et de dentibus illius auferebam predam.---Toties quippe ex iniqui dentibus Ecclesia predam tulit, quoties ex erroris morsu animam predicando diripuit. Quis namque iniquus uerius dici potest quam diabolus? Cuius molas conterimus, deserendo contra eius insidias occulta illius machinamenta monstramus, ac de eius dentibus predam tollimus, quia mentem quam iam ad peccandum frangendo momorderat, ad salutem uite conuertendo reuocamus. Per molas quippe occulte eius insidie, per dentes uero aperte iam perpetratio demonstratur. De quibus inimicorum  molis ac dentibus per Psalmistam scriptum est: »Deus uero contriuit dentes eorum in ore ipsorum, molas leonum confringet Dominus . Sed prius necesse est occulta consiliorum illius machinamenta prodere, ut auditoris nostri animum ualeamus postmodum aperto lapsu reuocare. Contra hunc leonem sancta Ecclesia, quia eius insidias conspicit, fidei caulas munit, cuius toties molas frangit, quoties hereticorum argumenta destruit; totiesque ab eius dentibus predam diripit, quoties ab errore quempiam predicando conuertit. Sequitur:

uERS. 18. Dicebamque: In nidulo meo moriar, et sicut palma multiplicabo dies.---Quid hoc loco per nomen exprimitur? Multitudo quippe illa bonorum que persecutionum temporibus fuerit deprehensa,  nutrimentorum suorum dies quasi in nido, sic in loco quietis explere credidit. Hinc scriptum est: »Etenim passer inuenit sibi domum, et turtur nidum .« Palma enim tarde proficit, sed diu in uiriditate subsistit. Cum multis autem difficultatibus sancta Ecclesia ad fidei statum uenit, et pro collectione plurimorum in eiusdem fidei gloria diutius stare concupiscit. Sicut palma ergo multiplicare se dies credidit, que, emergente subite tentationis articulo, pacis sue gratiam et tarde fidelibus adeptam, et citius ab infidelibus interceptam dolet. Nec immerito iustorum uita palme comparatur, quia scilicet palma inferius tactu aspera est, et quasi aridis corticibus obuoluta, superius uero et  uisu fructibus pulchra. Inferius corticum suarum inuolutionibus angustatur, sed superius amplitudine pulchre uiriditatis expanditur. Sic quippe est electorum uita despecta inferius, superius pulchra. In ima ista quasi multis corticibus obuoluitur, dum multis tribulationibus angustatur; in summa uero illa quasi pulchre uiriditatis foliis, amplitudine retributionis expanditur, in hoc autem quod palma minoris amplitudinis ab imis inchoat, et iuxta ramos ac ramos ampliori robore exsurgit, designatur proficiens uita iustorum, qui nequaquam sunt in terrenis studiis fortes et in celestibus debiles, sed longius atque distantius studiosos se exhibent Deo, quam seculo fuisse meminerunt, et si tepidus prima inchoat, feruentius extrema consumit: uidelicet semper  inchoare se estimat, et idcirco infatigabilis in nouitate perdurat. Hanc scilicet iustorum constantiam propheta intuens ait: »Qui confidunt in Domino, mutabunt fortitudinem, assument pennas ut aquile, current, et non laborabunt; ambulabunt, et non deficient .« Sequitur:

uERS. 19. Radix mea aperta est secus aquas.---Iuxta aquas etenim radix aperitur, quando ad percipienda ueritatis fluenta letanter cogitatio mentis expanditur. Que scilicet uerba si ad uocem sancte Ecclesie ducimus, radix illius ipsa debet incarnatio Redemptoris intelligi, que iuxta aquas aperta est, dum Deus inuisibilis per assumptionem humanitatis sue patuit aspectibus uisionis nostre. Hinc scriptum est: »Et erit tanquam lignum quod plantatum est  secus decursus aquarum .« Sequitur: Et res morabitur in messione mea.---Subaudis: dicebam, messio enim sancte Ecclesie non inconuenienter accipitur, cum perfecte anime a corporibus abstracte, uelut mature segetes a terra decise ad celestia horrea demigrant. Ros namque desuper cadit, messis deorsum colligitur. Ergo ros moratur in messione, quia gratia desuper ueniens agit ut digni simus qui de inferioribus colligamur. Hinc Paulus ait: »Gratia Dei sum id quod sum .« Sequitur:

 uERS. 20. Gloria mea semper innouabitur, et arcus meus in manu mea instaurabitur.---Sancta quippe Ecclesia quasi amissam gloriam deplorat, cum fideles suos ad uitam ueterem redire considerat, ait enim: Dicebamque: Gloria mea semper innouabitur. Quia eos quos in se noue uite militare credidit, uetustis desideriis seruire cognoscit. Arcus autem nomine in sacro eloquio aliquando malorum insidie designantur, ut illud: »Intenderunt arcum rem amaram .« Aliquando uero dies iudicii, ut illud: »Dedisti metuentibus te significationem, ut fugiant a facie arcus .« Aliquando autem ipsa eadem sacra eloquia designantur, ut illud: »Arcum suum tetendit, et parauit illum .« Quid igitur in hoc loco arcus nomine,  nisi sacrum eloquium debet intelligi? In chorda etenim Testamentum Nouum, in cornu uero Testamentum uetus accipitur. In arcu autem dum corda trahitur cornu curuatur, sicut in hoc eodem sacro eloquio dum Testamentum Nouum legitur, duritia Testamenti ueteris emollitur. Nec indecenter dicimus chordam Testamento Nouo congruere, quod de incarnatione Dominica certum est exstitisse. Quasi ergo chorda trahitur, et cornu curuatur, quia dum in Testamento Nouo incarnatio mediatoris agnoscitur, ad spiritalem intelligentiam rigor Testamenti ueteris inclinatur. In manu etenim arcum tenet, qui diuina eloquia que intellectu cognoscit, operatione perficit. Instauratur ergo arcus in manu, dum quidquid de sacro eloquio studendo cognoscitur,  uiuendo completur. Hinc etiam Salomon dum fortes spiritalis pugne describeret bellatores, ait: »Omnes tenentes gladios, et ad bella doctissimi .« Sed dum »omnes que sua sunt querunt, non que sunt Christi Iesu ,« scripta Dei ubique reperta opponuntur oculis, sed hec cognoscere homines dedignantur, pene nullus querit scire quod credit. Multitudo ergo bonorum precedentium arcum suum destrui doleat, que sacrum eloquium restaurari semper per studium subsequentium credebat.



LIBER uICESIMUS.


 Sancta quippe Ecclesia, hereticorum uel carnalium tribulationibus pressa, preteritorum reminiscitur temporum, in quibus omne quod ab ea dicitur, cum metu a fidelibus auditur; et aduersariorum suorum proteruiam deplorans dicit:

uERS. 21. Qui me audiebant exspectabant sententiam, et intenti tacebant ad consilium meum.---Ac si aperte dicat: Non ut hi proterui ac tumidi, qui dum ueritatis uerba suscipere renuunt, predicationis mee sententiam quasi docendo precurrunt. Citius nunc discipuli intenti ad eius consilium tacent,  quia eius uerba non audent impugnare, sed credere. Sequitur:

uERS. 22. uerbis meis addere nichil audebant.---Quia tunc nimirum heretici cum contra hanc libertate pessima fuerint effrenati, dictis eius addere aliquid presumunt, cum predicamentorum eius rectitudinem quasi emendare moliuntur. Sequitur: Et super illos stillabat eloquium meum.---In hac stillatione eloquii, quid aliud quam mensura predicationis accipitur? Quia oportet ut exhortationis gratia singulis iuxta capacitatem ingenii conferatur.  Hinc est quod iubente Domino non solum phiale ad mensam tabernaculi, sed etiam cyathi preparantur. Sequitur:

uERS. 23.---Exspectabant me sicut pluuiam, et os suum aperiebant quasi ad imbrem serotinum.---uerba quippe sancte predicationis sicut pluuiam sustinemus, cum uera humilitate ariditatem nostri cordis agnoscimus, ut potu sancte predicationis irrigemur. Unde recte per Psalmistam dicitur: »Anima mea sicut terra sine aqua tibi .« Qui dum in extrema parte iam seculi uerba sancte predicationis accipimus, quasi ad imbrem serotinum os cordis aperimus. Nam si os in corde non esset, Psalmista non diceret: »Labia dolosa in corde, et corde locuti sunt ,« mala. Hinc scriptum  est: »Dabo uobis pluuiam temporaneam et serotinam .« Sequitur:

uERS. 24. Si quando ridebam ad eos, non credebant.---Hoc si iuxta historie uerba percipimus, credi necesse est quod uir sanctus talem se exhibuerit subditus, ut etiam ridens timeri potuisset. Qua in re quid aliud docemur, nisi quod talis esse debet dispensatio regiminis, ut is qui preest ea se circa subditos mensura moderetur, quatenus et arridens timeri debeat, et iratus amari, ut eum nec nimia letitia uilem reddat, nec immoderata seueritas odiosum? Hoc quoque iuxta historiam non inconuenienter accipitur quod protinus subinfertur: »Et lux uultus mei non cadebat in terram.« Scriptum quippe est: »Oculi stultorum in finibus terre .« Rursumque per eumdem Salomonem dicitur: »Oculi sapientie in capite eius .« Paulus quoque ait: »Caput uiri Christus .« Oculi sapientis ergo in capite eius sunt, dum Redemptoris sui semper opera, que imitari debeat, contemplatur. Lux ergo uultus huius in terram non cecidit, quia que terrena sunt per concupiscentiam non aspexit. Sed quia sepe uox capitis ad uocem corporis, sepe uox corporis ad uocem capitis transit. Qui enim sunt in carne una nichil obstat ut conueniant etiam in uoce una. Dicat ergo ex uoce capitis de electis suis, dicat Ecclesia: Si quando ridebam ad eos, non credebant. Ridere enim Dei est sanctorum uias prosequenti fauore prosperari, sicut de his quoque per usum dicitur, quos in  hoc seculo felicitatis blandimenta comitantur. Arrisit illis tempus, sed Redemptori nostro quasi arridenti non credimus, dum multis iam donis testantibus, et gratiam fauoris eius accipimus, et tamen adhuc sub eius iudicio de nostra infirmitate titubamus. Hinc per Salomonem dicitur: »Beatus uir qui semper est pauidus, qui autem mentis est dure corruet in malum .« Quid namque terra, nisi peccator uocatur? cui prima sententia dictum est: »Terra es, et in terram ibis .« Lux ergo uultus Domini in terra nequaquam cadit, quia uisionis eius claritas peccatoribus non apparet. Scriptum namque est: »Tollatur impius, ne uideat gloriam Dei.« Quasi enim lux in  terram caderet, si in extremo iudicio ueniens claritatem maiestatis sue peccatoribus aperiret. Quod si hec uerba ex sancte Ecclesie uoce suscipimus, non incongrue intelligere poterimus lucem uultus eius in terram non cadere, quia, occupatis in terrenis actibus, uitat summa contemplationis sue mysteria predicare. Dici enim infirmis fortia prohibet, ne dum incapabilia audiunt predicationis uerbis, quibus subleuari debuerant, opprimantur. Sequitur:

uERS. 25. Si uoluissem ire ad eos, sedebam primus.---Quia in corde reproborum priori loco actiones carnis sunt, et posteriori actiones anime, in eorum procul dubio cogitationibus Christus non primus, sed ultimus sedet. Sed electi quique, quia ea pre omnibus que eterna sunt cogitant, posteriori cura minima si que  sunt temporalia disponunt, quibus et magistra uoce ueritas dicit: »Querite primum regnum Dei et iustitiam eius: hec omnia adiicientur uobis .« In eorum corde Dominus primus sedet. Sequitur: Cumque sederem quasi rex circumstante exercitu, eram tamen merentium consolator.---Quasi rex Dominus sedet in corde, quia circumstrepentes regit animorum motus in nostra cogitatione. In mente quippe quam inhabitat, dum torpentia excitat, inquieta frenat, frigida accendit, accensa moderatur, emollit rigida, fluxa restringit, ex ipsa hac diuersitate cognitionum quasi quidam illum exercitus circumstat. Siue certe quasi rex sedet circumstante exercitu, quia presidente illo mentibus electorum circumstat turba uirtutum.  Qui etiam merentium consolator est ea promissione qua dicit: »Beati qui lugent, quoniam ipsi consolabuntur .« Et rursus: »uidebo uos, et gaudebit cor uestrum, et gaudium uestrum nemo tollet a uobis .« Ea uero que de sancte Ecclesie capite diximus, nichil obstat si ad uocem quoque ipsius Ecclesie referamus. In ea quippe ordo doctorum quasi rex presidet, quem fidelium suorum turba circumstat, que scilicet multitudo fidelium, recte quoque exercitus dicitur, quia in procinctu bonorum operum indesinenter quotidie contra tentationum bella preparatur. Corda quoque merentium sancta Ecclesia consolatur, dum presentis peregrinationis erumna afflictas mentes electorum pensat, et has eterne patrie promissione letificat.  Sciendum nobis est quod ualde edificare lectorem etiam iuxta historiam potest, si perpendat quomodo bonis rectoribus mista sit, et regendi auctoritas, et benignitas consolandi. Ait enim: Cumque sederem quasi rex circumstante exercitu. Ecce auctoritas regiminis. Eram tamen merentium consolator. Ecce ministerium pietatis. Disciplina enim uel misericordia multum destituitur, si una sine altera teneatur. Sed circa subditos suos inesse rectoribus debet, et iuste consolans misericordia et pie seuiens disciplina. Sequitur:



CAPUT XXX.

uERS. 1. Nunc autem derident me iuniores tempore.---Omnes heretici uniuersali Ecclesie comparati,  iuniores tempore congrue uocantur, quia ipsi ab ea, non autem ipsa egressa est ab illis. Unde recte quoque per Ioannem dicitur: »A nobis exierunt, sed non erant ex nobis. Nam si fuissent ex nobis, mansissent utique nobiscum .« Iuniores ergo sanctam Ecclesiam irrident, cum hi qui ab ea egressi sunt, doctrinam eius despiciunt. De quibus adhuc subditur: Quorum non dignabar patres ponere cum canibus gregis mei.---Quis est grex sancte Ecclesie, nisi multitudo fidelium? uel qui alii huius gregis canes uocantur, nisi doctores sancti, qui eorumdem fidelium custodes exstiterunt? Qui dum pro Domino suo diurnis nocturnisque uigiliis intenti clamauerunt, magnos, ut ita dixerim, latratus predicationis dederunt. De quibus eidem Ecclesie  per Psalmistam dicitur: »Lingua canum tuorum ex inimicis ab ipso .« Patres uero hereticorum dicimus eos uidelicet quos heresiarchas uocamus, de quorum peruersa predicatione, id est, locutionis semine sequentes sunt populi in errore generati. Sancta ergo Ecclesia cum canibus gregis sui hereticorum Patres ponere dedignatur, quia inuentores errorum diiudicando respuit, eosque inter ueros Patres numerare contemnit. Sequitur:

uERS. 2. Quorum uirtus manuum erat mihi pro nichilo, et uita ipsa putabantur indigni.---uirtus quippe in manu est, magnitudo in operatione: sed uirtus manuum hereticorum a sancta Ecclesia pro nichilo ducitur, quia nullius esse meriti conspicit, uera fide perdita, quidquid operantur. Charitatem quippe Dei  et proximi deserunt, qui et de Deo falsa sentiunt, et proximis iurgando diuiduntur. Nonnunquam uero heretici signa quoque ac miracula faciunt, sed quia ad eadem signa, que exhibent, nulla humilitate concordant, recte subditur: Et uita ipsa putabantur indigni. uel certe omnes hereticos sancta Ecclesia uita ipsa fatetur indignos, quia nimirum sub nomine Christi militant contra nomen Christi de quibus adhuc subditur:

uERS. 3. Egestate et fame steriles.---Omnes heretici dum in sacro eloquio plus secreta Dei student perscrutari quam capiunt, fame sua steriles fiunt, neque ea querunt ex quibus semetipsos ad humilitatem erudiant, mores in tranquillitate disponant, patientiam seruent, longanimitatem exhibeant, sed  ea solummodo que eos doctos ac loquaces demonstrent; illa scire appetunt, ex quibus singulariter eruditi uideantur. Quam bene eorum audaciam predicator egregius refrenat dicens: »Non plus sapere quam oportet sapere, sed sapere ad sobrietatem .« Sequitur:

uERS. 4. Qui rodebant in solitudine squallentes calamitate et miseria, et mandebant herbas et arborum cortices.---Rodi solet, quod comedi non potest. Heretici autem, quia Scripturam sacram intelligere sua uirtute moliuntur, eam procul dubio apprehendere nequaquam possunt, quam dum non intelligunt quasi non edunt; et quia per supernam gratiam non adiuti hanc edere nequeunt, quasi quibusdam  illam nisibus rodunt, et qui ab uniuersalis Ecclesie societate disiuncti sunt, non quolibet loco rodere, sed in solitudine memorantur. Qui recte perhibentur calamitate et miseria squalidi, quia et morum sunt pernicie et sensus prauitate despecti. Qui herbas quoque et cortices arborum mandunt, quia elationis sue obice repulsi, in sacro eloquio magna et intima percipere nequeunt, sed uix in illa quedam tenera et exteriora cognoscunt. Per herbas quippe, dicta planiora, per arborum cortices, Patrum eloquia exteriora signantur. uel certe herbas mandere est, de Scriptura sacra minima precepta seruare, maiora contemnere. Quos bene ueritas increpat dicens: »ue uobis, Scribe et Pharisei hypocrite, qui decimatis mentham, et anethum, et ciminum,  et reliquistis que grauiora sunt legis .« Qui arborum cortices mandunt, quia sunt nonnulli qui in sacris uoluminibus solam littere superficiem uenerantur, ne quidquam de spiritali intellectu custodiunt, cum nichil in uerbis Dei amplius nisi hoc quod exterius audierint, esse suspicantur. Hinc Paulus ait: »Huiusmodi enim Christo Domino non seruiunt, sed suo uentri .« Aliter: Quid aliud hoc in loco solitudo, quam boni destitutio demonstratur? Unde et sub Iudee typo Ieremias peccatoris animam deplorat, dicens: »Quomodo sedet sola ciuitas plena populo?«  Sed cum per beatum Iob de prauis dicitur, rodebant in solitudine, libet intueri, hoc etiam quod per Psalmistam dictum est: »Inimici eius  terram lingent .« Duo quippe sunt genera hominum ambitioni sue seruientium, unum uidelicet quod semper ad auaritiam blandimentis utitur lingue, aliud uero quod aperta uita intendit rapine. Omnes igitur qui aliena appetunt, sed ea que appetunt rapere nequaquam possunt, blandis autem sermonibus, et quasi mollitie dulcedinis concupita abstrahere conantur, quid aliud quam terram lingent? Qui uero in hoc mundo aliqua potestate suffulti sunt, et concupiscentes aliena, blandire quidem ex fraude despiciunt, quia etiam iniusto robore possunt implere quod uolunt, hoc quod appetunt non lambunt, sed rodunt. De his quippe ac si dicat Ecclesia, aliena etiam uiolenter rapiendo non roderent, nisi prius ipsi in interioribus suis, soli ac uacui  a uirtutum cultura remanerent. Natura igitur humana bene condita, sed ad infirmitatem uitio proprie uoluntatis lapsa in calamitatem cecidit, quia pressa innumeris necessitatibus nil in hac uita nisi unde affligeretur inuenit. Sed cum eisdem nature nostre necessitatibus plerumque plusquam expedit deseruimus, mentisque curam negligimus, et miserie negligentiam, infirmitati nostre addimus squalorem culpe. Necessitatis igitur causam in usum uoluptatis uertere, quid est aliud quam calamitati sue squalorem miserie sociare? Quid enim per herbas, nisi tenera ac terre proxima bene inchoantium uita? Et quid per arborum cortices, nisi exteriora opera eorum, qui iam sublimia appetunt,  designantur? Praui namque cum recta incipientes aspiciunt, aut irridendo, aut quasi consulendo contradicunt. Cum uero iam quosdam pensant ad summa proficere, quia eorum profectus funditus dissipare nequeunt, a quibusdam illos suis operibus diuertunt. Herbas itaque eis, et arborum cortices mandere est, uel studia bene inchoantium, uel operationes quorumdam iam more arborum ad superiora tendentium persuasionibus pestiferis, quasi quibusdam malitie sue dentibus, dissipare. Herbas mandunt reprobi, cum infirmorum initia irridendo consumunt. uel certe herbas mandere est leuia quedam ac tenera de antiquis Patribus imitari. Arborum uero cortices edere est eorum opera superficie tenus agere, sed intentionem rectam in  eisdem operibus non tenere. Sequitur: Et radix iumperorum erat cibus eorum.---Arbor namque iuniperi pro foliis punctiones habet, sic quippe sunt hirsuta que profert, ut spinis similia contrectantem pungere ualeant. Spina uero est omne peccatum, quia dum trahit ad delectationem, quasi pungendo lacerat mentem. Unde iusti uoce et penitentis dicitur: »Conuersus sum in erumna mea dum configitur spina .« Quid uero per radicem iuniperi, nisi auaritia designatur, ex qua peccatorum omnium spine producuntur? De qua et per Paulum dicitur: »Radix omnium malorum est cupiditas .« Quia igitur plerumque heretici sola instruunt, sed erroris predicamenta non deserunt, dum sumptus percipere quasi doctores  uolunt, bene de eis sancti uiri nunc uoce dicitur: Et radix iuniperorum erat cibus eorum. Quia dum totis mentis sue sensibus auaritiam cogitant, quasi eo alimento uescuntur, de quo nasci procul dubio peccatorum sequentium punctiones solent. Aliter: Qui enim non frugem diuini eloquii concupiscunt, sed ad rerum temporalium ambitum seruiunt, nequaquam pane tritici, sed radice iuniperi satiantur. Contemnentes namque Deum hic minime sentiunt, quantum sit mali quod agunt. Adhuc enim iuniperi radicem comedunt, sed huius radicis quam sint rami asperi non attendunt. Quia nimirum praua actio modo quasi ex radice delectat in culpa, sed postmodum quasi ex se ramis pungit in pena. Sequitur:

 uERS. 5. Qui de conuallibus ista rapientes, cum singula reperissent, cum clamore currebant.---De conuallibus illa rapiunt, quia hec de humilibus dictis Patrum superbo spiritu colligunt, que dum pro suis se partibus inuenisse gloriantur, ad ea cum clamoribus currunt. Quia uidelicet omne quod sentiunt, appetite laudis ad aures hominum diffamare conantur. Aliter: In comparatione uidelicet supernorum omnis presens uita conuallis est; hi autem, quia sublimia montium, id est fortia acta sanctorum contemplari nesciunt, sed per oblectationem in infimis quasi in conuallibus conuersantur, et dum quodlibet lucrum uel parui stipendii inueniunt, cum clamore currunt, quia hoc abstrahere etiam  iurgando moliuntur. In conualle enim repertis singulis cum clamore currere est, subortis causarum occasionibus etiam pro parua stipe litigare. Possunt quoque per herbas atque arborum cortices non solum, ut predictum est, bonorum opera, sed in hac uita consolationes ac prosperitates intelligi. Sepe enim omnipotens Deus electos cum donis interioribus ditat, exterioribus etiam honoribus subleuat, cumque eos preferendo ceteros honorabiles reddit, latius imitabiles ostendit. Et nonnunquam praui quidam eorum uitam despiciunt, sed felicitatem in hoc mundo assequi concupiscunt. Quia igitur hic blandimenta transitorie querunt consolationis, herbas comedunt, quia in cogitationibus suis exteriorem eorum gloriam meditantur, arborum cortices mandunt;  et quoniam in his omnibus soli auaritie tota intentione deseruiunt, radice iuniperi replentur. Que cuncta de conuallibus rapiunt, quia ex amore huius infime et corruptibilis uite immensis cupiditatibus inardescunt, et cum singula reperiunt ad ea cum clamoribus currunt, quia uidelicet sanctorum Patrum quorum merita adipisci non querunt, loca atque regimina apprehendere satagunt, et cum tranquilla nequeunt, hec plerumque assequi, etiam disrupta concordie pace moliuntur. Sequitur:

uERS. 6. In desertis habitabant torrentium, et in cauernis terre, uel super glaream.---Iure igitur inuentores peruersorum dogmatum torrentes uocantur, quia a calore caritatis frigidi, quasi in torpore  temporis hiemalis excrescunt, qui non perpetua plenitudine profluunt, sed catholicorum allegationibus quasi estibus solis exsiccantur. Et quidem inuentores peruersorum dogmatum contra sanctam Ecclesiam exorti feruore iam ueritatis exstincti sunt, sed tamen eorum discipuli ea que illi docuerunt tenere ac defendere non desistunt. Hi ergo qui illorum sequuntur errores in desertis torrentium habitant, id est, in eorum predicatione confidunt, quorum eloquia catholicorum iam responsione et ratiocinatione siccata sunt. Quid uero aliud cauernas terre, quam occultas hereticorum predicationes accipimus? Sic enim inter se heretici clandestinis conuenticulis ceunt, ut errori suo reuerentiam quam ex ratione non ualent, prebeant ex occultatione. Glaream  quippe illos minutissimos dicimus lapides, quos aqua fluuialis trahit. Doctores igitur peruersorum dogmatum super glaream habitant, quia illas hominum mentes trahunt, que nulla grauitatis stabilitate solidantur, quas uelut de loco semper ad locum flumina errorum ducunt. Unde et predicator egregius cum auditores suos non temporaliter duci, sed forti cuperet grauitate solidari, admonuit dicens: »Ut iam non simus paruuli fluctuantes, nec circumferamur omni uento doctrine .« Aliter: In bona etenim parte recte torrentes sanctos predicatores accipimus, qui dum in presenti uita diuinis nobis eloquiis influunt, aquarum multitudine quasi in hieme colliguntur. Qui et estiuo sole adueniente  se subtrahunt, quia cum eterne patrie lux emicuerit, predicare cessabunt. Horum torrenta deserta sunt uite temporalis commoda. Ea namque deserunt et ad lucra se celestis adipiscenda conuertunt. Cuncta autem hec torrens ille reliquerat, qui dicebat: »Propter que omnia detrimentum feci, et arbitror ut stercora .« Sed quia prauorum mentes ea in hac uita adipisci appetunt que despicientes iusti derelinquunt, in desertis torrentium habitare referuntur; illa enim que sanctis indigna sunt, ipsi percipere pro magno concupiscunt. Cauerne autem terre sunt cogitationes praue, in quibus se ab humanis oculis abscondunt. Praui quippe ut sunt, ab hominibus uideri refugiunt. Glarea namque est uita presens, que indesinenter ad  terminum suum ipso defectu mutabilitatis quasi impulsu fluminis ducitur. Super glaream itaque habitare est, fluxui uite presentis inherere, et ibi intentionem ponere, ubi gressum nequeat fixe stando solidare. Est aliud in glarea quod nequaquam debeat tacendo preteriri. Quia cum pes in eius superficie ponitur, ipsa eius uolubilitate labitur, atque ad ima deuoluitur. Cui uidelicet rei in nullo discrepat uita prauorum, quia cum pro amore mundi aliqua student licita atque honesta agere, quasi planum in superficie pedem ponunt; sed repente pes ad ima labitur, quia eorum actio, dum plura semper appetit, usque ad iniqua et illicita descendunt. Sequitur:

uERS. 7. Qui inter huiuscemodi letabantur, et esse  sub sentibus delicias computabant.---Quid nomine sentium, nisi eas quas supradiximus, punctiones intelligimus peccatorum? Quia autem peruerse mentes gaudent iniquitatibus quas flere debuerunt, omnes heretici tanto se inani letitia extollunt, quanto magis ad peiora conualescunt, et quasi esse sub sentibus delicias deputant, quia inde peruersam ad gaudium subleuant, unde spinas peccatorum portant. Aliter: Inter huiuscemodi impii letantur, quia nimirum attendunt transitoria que percipiunt, et intueri negligunt permanentia que perdunt, cumque amore temporalium flagrant, ueram letitiam uolentes ignorant. Letantur itaque, sed sub sentibus, quia rebus quidem temporalibus gaudent, sed tamen  dum dispensare sine tribulatione eadem temporalia non ualent, ea cura punguntur miseri, qua premuntur. Manent sub sentibus, et hoc ipsum delicias estimant, qui et dura quidem ex presentis uite amore tolerant, et tamen effectu nimie cupiditatis obligati, laborem eiusdem tolerantie uoluptatem putant. Sequitur:

uERS. 8. Filii stultorum et ignobilium.---Eorum uidelicet filii qui fuerunt errorum magistri. Filii igitur dicuntur, non de eorum semine, sed de imitatione generati, qui docendo peruersa stulti fuerunt per ignorantiam, uiuendo nequiter ignobiles per actionem, qui Redemptori nostro, nulla sapientia, nulla uite cognitione coniuncti sunt. De quo Salomonis uoce in laude sancte Ecclesie dicitur:  »Nobilis in portis uir eius .« Hi itaque qui peruersa errantium exempla secuti sunt, filii stultorum et ignobilium esse memorantur. Recte subiungitur: Et in terra penitus non parentes.---Quia dum hic uideri aliquid appetunt, nimirum a terra uiuentium exsortes fiunt. Aliter: Sciendum nobis est quod alii intra sanctam Ecclesiam uocantur stulti, sed tamen nobiles, alii uero sunt stulti et ignobiles. Stulti namque dicuntur, sed esse ignobiles nequeunt, qui carnis prudentiam contemnentes, profuturam sibi stultitiam appetunt, et ad nobilitatem interne prolis uirtute nouitate subleuantur. Qui stultam sapientiam mundi despiciunt, et sapientiam Dei stultitiam concupiscunt. Scriptum quippe est: »Quod stultum est Dei, sapientius est hominibus  .« Hanc nos stultitiam Paulus comprehendere admonet dicens: »Si quis uidetur inter uos sapiens esse in hoc seculo, stultus fiat ut sit sapiens .« Hanc stultitiam qui perfecte secuti sunt, uoce sapientie audire meruerunt: »uos qui secuti estis me, in regeneratione cum sederit Filius hominis in sede maiestatis sue, sedebitis et uos super duodecim tribus Isrel .« Ecce relinquentes temporalia, gloriam potestatis eterne mercati sunt. At contra sunt stulti et ignobiles, qui dum supernam sapientiam semetipsos sequentes fugiunt, in sua ignorantia quasi in abiecte prolis uilitate sopiuntur. Stulti sunt ergo et ignobiles quos ab eterno hereditatis consortio repellit seruitus mentis. Scriptum quippe est:  »Omnis qui facit peccatum, seruus est peccati .« Quorum dum plerique actus imitantur, filii stultorum et ignobilium fiunt, dumque et sensibus ac moribus sequuntur et stulti sunt, ueram sapientiam non intelligunt, et ignobiles, quia nulla spiritus libertate renouantur. Sicut enim plerique in terra sunt, et a cognitione hominum abiectione uilitatis sue quasi quadam superductione uelaminis absconduntur, ita nonnulli sunt in Ecclesia, qui dum abiectioni se prauorum operum subdunt, diuino noti conspectui non sunt, quibus et quandoque dicendum est: »Discedite a me, operarii iniquitatis, nescio uos .« Esse ergo in terra et parere est in fide recta per uirtutem operis nobilitatem  mentis ostendere. Esse uero in terra et penitus non apparere, est in Ecclesia quidem fide consistere, sed nichil dignum fide in opere demonstrare. Sequitur:

uERS. 9. Nunc in eorum canticum uersus sum, et factus sum eis prouerbium.---Quibus uidelicet uersibus, illud sancte Ecclesie tempus exprimitur, quod publice a reprobis irridetur, quando iniquis crescentibus in opprobrium fides et ueritas erit in crimine. Sancta itaque electorum Ecclesia afflictionis tempore prouerbium prauis afficitur [efficitur], quia cum bonos mori per tormenta conspiciunt, ab eis similitudinem maledictionis sumunt. Sequitur:

uERS. 10. Abominantur me, et longe fugiunt a me,  et faciem meam conspuere non uerentur.---Longe a sancta Ecclesia fugiunt omnes iniqui, non passibus gressuum, sed qualitatibus morum; longe fugiunt, non loco, sed merito, dum crescente superbia aperta etiam exprobatione contemnunt; faciem namque eius conspuere est, non tantum in absente bonis detrahere, sed unumquemque iustum etiam in presentia confutare. Quos tunc praui dum aperte irridendo despiciunt, in eorum contumeliis fluxa uerba quasi defluentes saliuas mittunt. Sequitur:

uERS. 11. Pharetram suam aperuit et afflixit me.---Quid per pharetram, nisi occultum consilium designatur? Sagittam uero de pharetra Dominus eiicit, quando de occulto consilio apertam sententiam emittit. Quia enim flagellatur quisque cognoscimus,  sed qua ex causa flagellum ueniat, ignoramus. Cum uero post flagella uite correctio sequitur, etiam ipsa consilii uirtus aperitur. Pharetra igitur clausa est consilium occultum, sed aperta pharetra affligimur, quando per id quod post flagellum sequitur, quo consilio flagellamur, uidemus. Sancta igitur electorum Ecclesia aduersariorum uoces insolentes sustinens, dum cernit quod eius predicatio non admittit, quorumdam duritiem deserens, predicationis sue uerba moderatur. Perpendens etenim persecutores suos ac exhortationi uocem deteriores existere, magis eligit tacere; cumque indignos qui audiunt conspicit, predicationem suam obducto silentio astringit. Unde apte subiungitur: Et frenum posuit in os meum.---Ac si aperte fateatur dicens: Quia in  quibusdam profectum non uidi, predicationis ab eis impetum temperaui, ut uitam meam saltem per patientiam discerent, cum uerba mea admittere per oblatam predicationem nolent. Sequitur:

uERS. 12. Ad dexteram orientis calamitates mee illico resurrexerunt.---Ad sinistram quippe calamitates surgerent, si a quibuslibet extra religionem positis et aperte Christum negantibus persecutionis aduersa sustineret. Cum uero ab aliquibus quasi fidelibus tentationem cruciamentorum patitur, quasi ad dexteram illi calamitates oriuntur, quia hi qui sub Christi nomine militant, Christi in ea nomen impugnant. Ipso enim locutionis usu pro dextro habere dicimus, quod pro magno pensamus, pro sinistro uero id quod despicimus. Quod Zacarias  aperte insinuat, dicens: »Et ostendit mihi Dominus sacerdotem magnum stantem coram angelo Domini, et Satan stabat a dextris eius, ut aduersaretur ei .« Bene autem hec ipsa dextra orientis uocatur. De ipso quippe eius capite scriptum est: »Oriens est nomen eius .« Nam quia ab oriente lux surgit, recte Oriens dicitur, cuius iustitie lumine nostre iniustitie nox illustratur. Ad orientis ergo dexteram calamitates surgunt, quia hi quoque ad persecutionem prosiliunt, qui electa membra Redemptoris nostri esse credebantur. Quas uidelicet calamitates recte illico asserit surgere, quia non erant extranei qui persequuntur ab eis repente malum, et illico fiunt. Si uero  dextra hi qui ueraciter fideles sunt, appellantur, calamitates ad dexteram orientis surgunt, quia erumpente persecutionis articulo crudeles prauorum impetus iusti patiuntur. Sequitur: Pedes meos subuerterunt, et oppresserunt quasi fluctibus semitis suis.---Quid per pedes Ecclesie nisi extrema illius membra signantur? que dum ad opera terrena deseruiunt, tanto celerius ab aduersariis falli possunt, quanto sublimia minus intelligunt. Hos itaque pedes aduersarii subuertunt, uidelicet cum extrema membra illius ad sui dogmatis errorem trahunt; quia scilicet uita prauorum insolenti inquietudine molesta, ad obruendum, ut ita dixerim, nauem cordis quasi tempestas illabitur. De qua uidelicet tempestate per Salomonem dicitur: »Quasi tempestas transiens,  non erit impius .« Sequitur:

uERS. 13. Dissipauerunt itinera mea, insidiati sunt mihi et preualuerunt, et non fuit qui ferret auxilium.---Dicat hec beatus Iob de malignis spiritibus, uidelicet hostibus occultis. Dicat uniuersa Ecclesia de prauis persequentibus, scilicet aduersariis apertis. Ipsi quippe eius itinera dissipant, cum in quorumdam infirmorum mentibus ueritatis uias callida persuasione perturbant. Ipsi insidiantes preualent, cum eos quos aperte ad malum trahere nequeunt, bona simulando peruertunt. Sed mirum ualde quod subiicit: Non fuit qui ferret auxilium, cum de diuino adiutorio Psalmista clamet: »Adiutor in opportunitatibus in tribulatione .« Qua itaque ratione nunc dicitur, non fuit qui  ferret auxilium, nisi quia omnipotens Deus, eos quos in eternum diligit, aliquando ad tempus relinquit? Unde scriptum est: »Ad punctum in modico dereliqui te, et in miserationibus magnis congregabo te .« Sequitur:

uERS. 14. Quasi rupto muro et aperta ianua irruerunt super me, et ad meas miserias deuoluti sunt.---Quid hoc loco muri nomine, nisi Redemptor humani generis appellatur? De quo pro sancte Ecclesie edificatione per prophetam dicitur: »Ponitur in ea murus et antemurale .« Sed quasi murus rumpitur, cum prauorum persuasionibus fides, que in Redemptore nostro est, in quorumdam corde dissipatur. Cumque peruersis in hac uita potestas tribuitur, quid aliud quam ianua erroris aperitur?  Quasi rupto ergo muro et aperta ianua super bonos mali irruunt, cum accepta temporaliter potestate peruersi ipsa quoque in quorumdam corde destruere munimina fidei conantur. De quibus aperte dicitur: Et ad meas miserias deuoluti sunt. Quia uidelicet prius ad suas. Nisi enim peruerse uiuendo ad suas miserias caderent, nequaquam ad eas postmodum et alios suaderent. Potest quoque intelligi muri nomine, munitio discipline, Salomone attestante, qui ait: »Per agrum hominis pigri transiui, et per uineam uiri stulti, et ecce totum repleuerant urtice, operuerant superficiem eius spine, et maceria lapidum destructa erat .« Quasi ergo hostis ingreditur, cum uel malignorum spirituum,  uel prauorum hominum persuasione callida discipline munimina in corde dissipantur. Sequitur:

uERS. 15. Redactus sum in nichilum.---Apud estimationem quippe malorum in nichilum redigimur, quando ea que ipsi quasi summa diligunt, bona temporalia non tenemus. Sequitur: Abstulisti quasi uentus desiderium meum.---Fidelis quippe populus se pati denuntiat, quod eos quos diligit pati dolet. uentus ergo desiderium tollit, cum res quelibet transitoria eternitatis appetitum destruit, ubi adhuc congrue subinfertur: Ea uelut nubes pertransiit salus mea.---Nubes quippe in altum eminet, sed hanc ad cursum flatus impellit: sic nimirum, sic sunt temporalia iniquorum bona. Altum quippe per honoris celsitudinem degere uidentur, et ad cursum  uite sue quotidie quasi quibusdam mortalitatis sue flatibus impelluntur. Sequitur:

uERS. 16. Nunc autem in memetipso marcescit anima mea, et possident me dies afflictionis.---Electorum quippe anima nunc marcescit, quia in illa postmodum eterna exsultatione uiridescit. Modo eos dies afflictionis possident, quia dies letitie post sequuntur. Scriptum quippe est: »Timenti Dominum bene erit in extremis .« Et rursum de Ecclesia dicitur: »Ridebit in die nouissimo .« Sed hec que allegorica indagatione transcurrimus, oportet ut per omnia etiam iuxta historiam teneamus. Que tamen nunc idcirco pretereo, quia hec et aperta esse legentibus non ignoro. Sequitur:

 uERS. 17. Et nocte os meum perforatur doloribus.---Quid per ossa, nisi fortes quique in sancte Ecclesie corpore designantur? qui quasi os ab osse membra continent, dum mores infirmantium stabiliter portant. Sed cum tribulationis ultime contra eam feruor excreuerit, in nocte os illius perforatur doloribus, quia nonnunquam tormentis uicti etiam ipsi ad perfidiam defluunt, qui ad fidem alios tenere uidebantur. Sequitur: Et qui me comedunt non dormiunt. Quia maligni spiritus, qui carnales quoque de Ecclesia consumunt, tanto magis quiescere a tentatione nesciunt, quanto nullo carnis pondere grauatur. Sequitur:

uERS. 18. In multitudine eorum consumitur uestimentum meum, et quasi capitio tunice succinxerunt  me.---Si historie intendimus, quid aliud uestimentum beatus Iob, quam eius corpus accipimus? cuius uidelicet uestimentum consumitur, dum caro cruciatur. Iuxta allegorie uero mysterium, uestimentum est sancte Ecclesie fidelium uita. Nam sicut tota simul Ecclesia Christi, ita fideles quique eiusdem Ecclesie uestimenta deputantur. Hinc Paulus ait: »Ut exhiberet sibi gloriosam Ecclesiam non habentem maculam aut rugam .« Hinc per prophetam Dominus ait: »uiuo ego quia omnibus his uelut ornamento uestieris .« Sed cum procella sue persecutionis oboritur, plerique fidelium ab eius amore separantur, qui ei sedule inherere uidebantur. Tunice capitium collum  circumdat induentis, collum uero cum stringitur, uocis usus et uitalis flatus necatur. Sanctam ergo Ecclesiam reprobi quasi capitio tunice constringunt, qui in ea persecutionibus suis uitam fidei et predicationis uocem exstinguere conantur. Sequitur:

uERS. 19. Comparatus sum luto, et assimilatus sum fauille et cineri.---In reproborum quippe iudicio sancta electorum Ecclesia luto comparatur, quia temporaliter conculcata despicitur: fauille assimilatur et cineri, quia dum bona eius interiora non uident, ad sola hanc mala peruenisse estimant, que exhibere corporaliter uident. Sequitur:

uERS. 20. Clamo ad te, et non exaudis; sto, et non respicis me.---Sancta quippe Ecclesia persecutionis  sue tempore, fide stat, desideriis clamat, sed dolet se quasi non respici, dum sua uidet in tribulationibus uota differri. Sequitur:

uERS. 21. Mutatus es mihi in crudelem.---Ac si aperte dicat: Qui in te ipso crudelitatis nil habes, mihi, quem respirare a percussione non sinis, crudelis uideris. Ita enim Deus esse crudelis non potest, sicut nec mutari ullatenus potest. Sed quia omnino in Deo nunquam nec crudelitas nec mutabilitas uenit, dum mihi dicit, quod in semetipso Deum nec crudelem nec mutabilem sentiat ostendit. Nam dum circa nos quedam prospera et aduersa uariantur, in eo quod nos mutamur, quasi eius circa nos mutatum animum suspicamur. Ipse uero in se commutabilis permanens, aliter atque aliter in cogitatione  sentitur hominum pro qualitate meritorum. Sequitur: Et in duritia manus tue aduersario mihi.---Manus enim Dei dura creditur, cum uoluntati nostre contraria hoc quod ei in nobis displicet, feriendo persequitur, et flagella ingeminat, cum dolentis anima clementiam exspectat. Que tamen iuxta allegorie mysterium bene sancte Ecclesie uerbis congruunt, ex uocibus infirmorum qui plerumque se plus feriri estimant, quam mereri putant, et quasi credulitatem arbitrantur iudicis, districtionem equissimam rationis. Quia et cum uulnus egri medicinali ferramento absciditur, medicus crudelis uocatur: qui tamen per secantis manus duritiam aduersatur uulneri, sed concordat saluti. Sequitur:

uERS. 22. Eleuasti me, et quasi super uentum ponens  elisisti me ualide.---Quia presentis uite gloria, quasi in alto cernitur, sed nulla stabilitate solidatur, uelut eleuatur et super uentum ponitur, qui prosperitate transitoria letatur. Quoniam ad hoc solum hunc fugitiue felicitatis aura subleuat, ut repente deterius in infimis sternat. Quia enim sancta Ecclesia cunctis in honore est, infirmi quique in ea, qui transitoriis successibus letantur, quo nisi super uentum uidentur eleuati? Qui subsequente persecutionis tempore, dum prosperitatis aura pertransit, eorum protinus eleuatio corruit, et repente cadentes discunt, quia eleuati prius in uentum sederunt. Que uidelicet uerba etiam sancti uiri persone specialiter congruunt, non ad id quod erat, sed ad id quod esse  uidebatur. Qui quasi super uentum positus elisus est ualde; quia rebus exterioribus fultus unde estimabatur surgere, uidebatur inde cecidisse. Sequitur:

uERS. 23. Scio quia morti trades me ubi constituta est domus omni uiuenti.---Recte beatus Iob etiam iuxta historiam congruit, dum nimium constat quia ante Redemptoris gratiam, ad inferni claustra etiam iusti deducerentur. Ipsa quippe inferni receptio domus omnium uiuentium, non illuc ipsa corruptionis sue conditione pertransiit. Nullus huc uenit, qui ad carnis mortem eiusdem corruptionis sue non tetendit. De qua uidelicet morte per Psalmistam dicitur: »Quis est homo qui uiuet, et non uidebit mortem?«  ALLEGORICE. Sancte  Ecclesie uocibus ex persona congruit infirmorum, quia enim multos in se uoluptatibus deditos conspicit, eorumque iam interitum prescit, pensat quod in uia uite presentis, suis quidem desideriis seruiunt, sed tamen ad mortis domum perueniunt omnes qui in ea carnaliter uiuunt. Sequitur:

uERS. 24. uerumtamen non ad consummationem eorum emittis manum tuam, et si corruerint ipse saluabis.---In quibus profecto uerbis hoc solerter debet intelligi, quod beatus Iob, dum sua narrat, in se alios transfigurat. Manum itaque suam Dominus ad consummationem peccantium non emittit, cum feriendo a peccatis corripit, et corruentes saluat, dum cadentes ad culpam in salutem corporis uulnerat, ut prostrati exterius, interius surgant, quatenus  iacentes corpore, ad interiorem statum redeant, qui stantes exterius ab statu mentis iacebant. Sequitur:

uERS. 25. Flebam quondam super eo qui afflictus erat, et compatiebatur anima mea pauperi.---Scire enim necesse est quia ille perfecte tribuit, qui cum afflicto porrigit, afflicti quoque animum in se sumit, ut prius in se dolentis passionem transferat, et tunc contra dolorem illius per ministerium concurrat. Nam sepe, ut prediximus, largitorem muneris rerum facit abundantia, et non uirtus compassionis. Persecutionis igitur ultime sancta Ecclesia tribulatione deprehensa, reducat ad memoriam pacis tempore bona que gessit, dicens: Flebam quondam super eo qui afflictus erat, et compatiebatur anima mea pauperi. Sequitur  :

 uERS. 28. Merens incedebam sine furore, consurgens in turba clamabam.---Notandum, sollicite iuxta historiam uideo, quod sanctus uir qui paulo superius dixit, eleuasti me, inferius adiunxit, merens incedebam. Miro etenim ordine uno eodemque tempore conuenire in actibus bonorum solet, et foris honor culminis, et intus afflicte meror humilitatis. Sepe namque seditiosorum tumultus hominum prepositorum suorum mentem lacescunt, sibique ordinis limitem inordinatis motibus excedunt, et plerumque qui presunt, nisi in ore cordis sancti Spiritus freno teneantur, in ira retributionis atrocitate prosiliunt, quantumque preualent agere, tantum sibi in subditis  estimant licere. Sed boni contra actum multorum insolentium clamorem habent, et furorem non habent, quoniam quos clementer tolerant, docere non cessant. Sed hec que iuxta historiam de uno diximus, iuxta allegoriam necesse est, ut de diuersis Ecclesie electis sentiamus. Ipsa quippe in electis suis etiam per prospera incedit merens, quia ni sibi uere prosperum deputat, quousque bonum, quod securiter querit, apprehendat. Ipsa etiam in turba sine furore consurgit et clamat, quia prauorum uitam studio recte emulationis, non autem uesania furoris insequitur. Irascitur, et amat; seuit, et tranquilla est. Sequitur:

uERS. 29. Frater fui draconum, et socius struthionum.---Quid draconum nomine nisi malitiosorum  hominum uita signatur? De quibus et per prophetam dicitur: »Traxerunt uentum quasi dracones .« Peruersi etenim quique uentum quasi dracones trahunt, cum malitiosa superbia inflantur. Qui autem struthionum appellatione, nisi simulatores intelligi solent? Struthio etenim pennas habet, sed uolatum non habet, quia simulatores quique speciem sanctitatis habent, sed uirtutem sanctitatis non habent. uisio quippe eos bone actionis decorat, sed a terra minime penna uirtutis leuat. Electus itaque sancte Ecclesie populus, quia pacis sue tempore intra se quosdam malitiosos ac simulatores patitur, dicat: Frater fui draconum, et socius struthionum, quod beatus Iob uocibus specialiter congruit, quia ad culmen magne fortitudinis bonus  inter malos fuit. Sequitur:

uERS. 30. Cutis mea denigrata est super me, et ossa mea aruerunt pre caumate.---Hec iuxta historiam pensare negligimus, quia uidelicet sermonis uirtus patet ex pena passionis. Sed quia, ut sepe iam diximus, plerumque beatus Iob sic narrat gesta ut gerenda premoneat, bene hoc sancte Ecclesie uocibus congruit, que dolorem persecutionis ultime infirmis grauiter sentit, cumque ab illa alii pereunt ualentiores quique merore cruciantur. Exterior quippe causa eius est terrena dispensatio, interior uero cura celestis. Cutis ergo nomine infirmi signantur, qui nunc in ea exteriori utilitati deseruiunt. Per ossa uero fortes eius figurati sunt, in quibus corporis illius tota compago solidatur. Sequitur:

 uERS. 31. uersa est in lectum cithara mea, et or ganum meum in uocem flentium.---Quia organum per fistulas, et cithara per chordas sonat, potest per citharam recta operatio, per organum uero sancta predicatio designari. Per fistulas quippe organi, ora predicantium, per chordas uero cithare, intentionem recte uiuentium non inconuenienter accipimus, que dum ad uitam aliam per afflictionem carnis tenditur, quasi extenuata corda in cithara per intuentium admirationem sonat. Siccatur etenim chorda, ut congruum in cithara cantum reddat, quia et sancti uiri castigant corpus suum, et seruituti  subiiciunt atque ab infimis ad superiora tenduntur. Pensandum quoque est quod chorda in cithara si minus tenditur, non sonat, si amplius, raucum sonat. Quia nimirum uirtus abstinentie aut omnino nulla est, si tantum quisque corpus non edomat quantum ualet; aut ualde inordinata est, si corpus atterit plus quam ualet. Ac si ergo sancta Ecclesia extremis persecutionibus pressa fateatur,  dicens: Pacis quidem mee tempore, per alios parua more cithare, per alios uero more organi magna et sonora predicabam. Sed nunc, in luctu cithara et organum uersum est, quia, dum me contemni conspicio, eos qui predicationis cantum non audiunt deploro. Hec per quosdam sancta Ecclesia in fine factura est: hec per quosdam in suis iam exordiis fecit.



LIBER uICESIMUS PRIMUS.



CAPUT XXXI.


Qua itaque sanctus uir fortitudine ab omni lapsu exteriora sua custodie interioris disciplina constrinxerit, insinuat dicens:

uERS. 1. Pepigi fedus cum oculis meis, ut ne cogitarem quidem de uirgine.---Cum sit inuisibilis anima, nequaquam cor earum rerum delectatione tangitur, nisi quod inherens corpori, quasi quedam egrediendi foramina eiusdem corporis sensus habet. uisus quippe, auditus, gustus, odoratus et tactus, quasi quedam uie mentis sunt, quibus foras ueniat, et ea que extra eius sunt substantiam concupiscat. Per hos etenim corporis sensus, quasi per fenestras quasdam exteriora queque anima respicit, respiciens concupiscit. Hinc enim Ieremias ait: »Ascendit  mors per fenestras nostras, ingressa est domus nostras .« Quisquis uero per has corporis fenestras incaute exterius respicit, plerumque in delectationem peccati etiam nolens cadit, atque obligatus desideriis, incipit uelle quod noluit. Ut enim sanctus uir cogitationes cordis caste seruare potuisset, fedus cum oculis pepigit, ne prius incaute aspiceret quod postmodum incautus amaret: et quia non in se actionem tantummodo, sed etiam cogitationem luxurie exstinxit, secutus adiunxit: Ut ne cogitarem quidem de uirgine. Sequitur:

uERS. 2. Quam enim partem haberet in me Deus desuper, et hereditatem Omnipotens de excelsis.---Ac si aperte dicat: Si mentem in cogitatione polluerit, eius qui munditie auctor est esse hereditas  nequaquam possum. Nulla enim bona sunt cetera, si occulti iudicis oculis castitatis testis testimonio non approbantur, ac si aperte fateatur, dicens: Habere me possessionem suam excelsorum conditor renuit, si mens mea ante conspectum illius in infirmis desideriis tabescit. Sequitur:

uERS. 3. Nunquid non perditio est iniquo, et alienatio operantibus iniquitatem?---Festina consolatione bonorum consideratur finis malorum. Dum enim ex eorum interitu malum conspiciunt quod euadunt, leue existimant quidquid aduersum in hac uita patiuntur. Eant ergo nunc reprobi, et delectationum suarum desideria compleant, in finis sui damnatione sensuri sunt, quia mortem male uiuentes  amauerant. Quod uidelicet alienationis uerbum durius sonaret, si hoc interpres in sue lingue uoce tenuisset. Quod enim apud nos alienatio, hoc apud Hebreos anathema dicitur. Tunc ergo alienatio erit reprobis, cum apud hereditatem districti iudicis, se anathema esse conspiciunt, quia hic eum peruersis moribus contempserunt. Sequitur:

uERS. 4. Nonne ipse considerat uias meas, et cunctos gressus meos dinumerat?---Quid uiarum nomine, nisi actiones denuntiat? Hinc enim per Ieremiam dicitur: »Bonas facite uias uestras, et studia uestra .« Quid uero appellatione gressuum, nisi motus mentium, uel profectus accipimus meritorum? Quibus profecto gressibus, ad semetipsam nos ueritas uocat dicens: »uenite ad me, omnes  qui laboratis, et onerati estis .« Sic autem Dominus uniuscuiusque considerat uias, sic dinumerat gressus, ut ne minutissime quidem cogitationes in eius iudicio, ac uerba tenuissima, que apud nos usu uiluerunt, indiscussa remaneant. Hinc etenim dicit: »Qui irascitur fratri suo reus erit iudicio .« Sequitur:

uERS. 5, 6. Si ambulaui in uanitate, aut festinauit in dolo pes meus, appendat me in statera iusta, et sciat Deus simplicitatem meam.---Scire Dei dicitur scire nos facere. Quis uero statere nomine, nisi mediator Dei, et hominum designatur? in quo equa lance omnia merita nostra pensantur, et in cuius preceptis agnoscimus, quid in nostra uita minus habeamus. In hac autem statera appendimur, quoties ad  uite eius exempla prouocamus. »Christus passus est pro nobis, uobis relinquens exemplum, ut sequamini uestigia eius, qui peccatum non fecit, nec dolus inuentus est in ore eius .« Ac si aperte dicat: Si qua unquam leuiter, si qua perniciose perpetraui, Dei et hominum mediator appareat, ut in eius uita cognoscam an ego ueraciter simplex fui. uanitas quippe ad leuitatem, dolus uero ad malitiam pertinet. Et plerumque nonnulli ad quedam post malitiosa perueniunt, quia prius leuia non declinant. Sequitur:

uERS. 7. Si declinauit gressus meus de uia.---Toties de uia gressus declinat, quoties nostra cogitatio iter rectitudinis per sensum relinquit erroris. Quasi  uero tot gressus extra uiam ponimus, quot peruersis desideriis celestis uite delectatione separamur. Ut enim prefati sumus, adhuc carnis corruptibilis pondere grauati nequaquam ualemus sic uiuere, ut nulla nos possit culpa delectatione pulsare. Sed aliud est nolentem tangi, aliud est consentientem animam perimi. Sequitur: Si secutus est oculus meus cor meum.---Ecce iterum per interioris uigoris custodiam, ad exteriorum membra disciplina redit, ut si quid fortasse cor illicitum concupisceret, pressus per discipline magisterium oculus uidere recusaret. Sicut enim sepe tentatio per oculos trahitur, sic nonnunquam concepta intrinsecus compellit sibi extrinsecus oculos deseruire. Nam plerumque res quelibet innocenti mente respicitur, sed ipso conspectu  animus concupiscentie gladio confoditur. Non enim, ut exempli causa dicamus, Dauid Urie coniugem ideo studiose respexit, quia si unquam subtiliter custodiri negligitur, cogitationis immunditia protinus ad operationem transit. Unde et mox subditur: Et si in manibus meis adhesit macula.---Quia uero uir sanctus in superiora omnia sub conditione intulit, si hec unquam perpetrauerit, sententia se maledictionis astringit dicens:

uERS. 8. Seram, et alius comedat, et progenies mea eradicetur.---More sacri eloquii serere dicimus, uerba uite predicare. Hinc etenim propheta ait: »Beati qui seminatis super omnes aquas .« Comedere autem est, bonis operibus satiari. Unde per semetipsam ueritas dicit: »Meus cibus  est ut faciam uoluntatem eius qui misit me .« Si ergo ea que pretulit facere pretermisit, ait: Seram, et alius comedat. Ac si aperte dicat: Quod os meum loquitur, non ego, sed alter operetur. Doctoris enim progenies eradicatur, quando is qui per uerbum nascitur, per exemplum necatur, quia quem lingua uigilans acuit, uite negligentia occidit. Neque enim torpenti nobis est mente transeundum, quod apud Salomonem, mulier filium, quem uigilans lactare conata fuerat, dormiens interemit . Sequitur:

uERS. 9. Si deceptum est cor meum super muliere, et si ad ostium amici mei insidiatus sum.---Fornicationis culpa, quia ab adulterii reatu discernitur, predicatoris egregii lingua testatur, que inter cetera asserit,  dicens: »Neque fornicarii, neque idolis seruientes, neque adulteri regnum Dei possidebunt .« Quamuis nonnunquam a reatu adulterii nequaquam discrepet culpa fornicationis, cum ueritas dicat: »Qui uiderit mulierem ad concupiscendum eam, iam mechatus est eam in corde suo .« Quia enim in Greco uerbo adulter dicitur, cum non aliena coniux, sed mulier uideri prohibetur, aperte ueritas ostendit, quia etiam solo uisu cum turpiter uel inepte concupiscetur, adulterium perpetratur. Quod tamen plerumque ex loco uel ordine concupiscentis discernitur, quia sic hunc in sacro ordine studiosa concupiscentia, sicut illum adulterii inquinat culpa. Sed  hec beatus Iob dicens, patenter innotescit, quod a reatu culpe adulterii liber fuit, qui hoc si unquam fecerit, eamdem culpam uerti sibi expetit in penam, dicens:

uERS. 10. Scortum sit alteri uxor mea, et super illam incuruentur multi.---Et quia hoc plerumque quod faciendo non perpendimus, quam grauis sit patiendo pensauimus, eiusdem tanti facinoris quod pati reus debet denuntiat exprimendo manifestat, dicens:

uERS. 11, 12. Hoc enim nefas est, et iniquitas maxima. Ignis est usque ad perditionem deuorans, et omnia eradicans genimina.---Hoc inter peccatum distat et crimen, quod omne crimen peccatum est, non tamen omne peccatum crimen. Et in hac uita  multi sine crimine, nullus uero esse sine peccatis ualet. Unde et predicator sanctus cum uirum dignum gratia sacerdotali describeret, nequaquam dixit, si quis sine peccato, sed »si quis sine crimine est .« Quis uero esse sine peccato ualeat, cum Ioannes dicat: »Si dixerimus quia peccatum non habemus, nos ipsos seducimus, et ueritas in nobis non est?«  In qua uidelicet peccatorum, et criminum districtione [distinctione] pensandum est, quia nonnulla peccata animum polluunt, nam crimina exstinguunt. Unde beatus Iob crimen luxurie definiens ait: Ignis est usque ad perditionem deuorans. Quia nimirum reatus facinorum non usque ad inquinationem maculat, sed usque ad perditionem uorat, et quia quelibet alia fuerint bona opera, si luxurie  scelus non abluitur, immensitate huius criminis obruuntur, secutus adiunxit, et omnia eradicans genimina. Genimina quippe sunt anime operationes bone, cui tamen si peruerso ordine caro dominatur, igne luxurie omnia bene prolata concremantur. Sequitur:

uERS. 13. Si contempsi subire iudicium cum seruo meo et ancilla mea, cum disceptarent aduersum me.---Qui enim iudicari cum seruis ancillisque non renuit, liquido indicat quod contra nullum unquam proximum apud se tumidus fuit. Inter hec autem libet inquiri uitam suam in omnibus quanta uir sanctus discretione custodit. Non enim longe superius dixit: »uidebant me iuuenes, et abscondebantur, et senes assurgentes stabant .« Quis digne considerare  ualeat huius uiri etiam sublimia uirtutum moderamina, in quo tanta est auctoritas regiminis, ut ad silentium restringantur duces; tanta humilitas cordis, ut ex equo ad iudicium uenire permittantur ancille? Sequitur:

uERS. 14. Quid enim facerem, cum surrexerit ad iudicandum Deus, et cum quesierit, quid respondebo illi?---Qui uenturum iudicem cogitat, indesinenter quotidie rationum suarum in melius causas parat, qui eternum Dominum tremore cordis intuetur, iura temporalis dominii super subiectos moderari compellitur. Et quia eo quisque extollitur, quo se esse super alios uidet, illum oportet qui super est, semper aspiciat, ut ex eius metu qui supra omnia est  crescentem intrinsecus animi tumorem premat. Sequitur:

uERS. 15. Nunquid non in utero fecit me qui et illam operatus est, et formauit me in uulua unus?---Potentibus uiris magna est uirtus humilitatis considerata equalitas conditionis. Omnes namque homines natura equales sumus; sed accessit dispensatorio ordine ut quibusdam prelati uideamur. Si igitur hoc a mente deprimimus quod temporaliter accessit, inuenimus citius quod naturaliter sumus. Ac si aperte dicat: Cur non eque debeamus in cuiusque negotii iudicio discuti, qui per Conditoris potentiam sumus equaliter facti? Sequitur:

uERS. 16. Si negaui, quod uolebant, pauperibus, et oculos uidue exspectare feci.---Per hec dicta sanctus  ostenditur non solum ad opiam [inopiam] pauperibus, sed etiam ad habendi desiderium deseruisse. Sed quid, si ipsa uellent pauperes que fortasse accipere non expediret, an, quia in Scriptura sacrafici pauperes humiles solent, ea sola estimanda sunt, que accipere pauperes uolunt, que humiles petunt? Et procul dubio oportet ut incunctanter detur quidquid cum uera humilitate requiritur, id est, quod non ex desiderio, sed ex necessitate postulatur. Nam ualde iam superbire est, extra metas inopie aliquid desiderare. Unde et per superbiam petentibus dicitur: »Petitis et non accipitis, eo quod male petatis .« Quia ergo illi sunt ueraciter pauperes, qui inflati superbie spiritu non sunt, quos aperte ueritas exprimit, cum dicit: »Beati pauperes  spiritu ,« recte nunc per sanctum uirum dicitur: Si negaui, quod uolebant, pauperibus, quoniam qui ea uolunt que profecto liquet quod eis non expediunt, eo ipso quod superbie spiritu tument, iam pauperes non sunt. Petentem sibi uiduam exspectare noluit, ut non solum ex munere, sed etiam ex celeritate muneris bonorum operum merita augeret. Unde scriptum est: »Ne dicas amico tuo: uade et reuertere, et cras dabo tibi, cum statim possis dare .« Sequitur:

uERS. 17. Si comedi buccellam meam, et non comedit pupillus ex ea.---Rex scilicet pietati se preiudicium facere estimans, si solus comederet quod Dominus omnium communiter creasset. Que profecto  communio conuersationis esse cum talibus intra domesticos pariter debet, ex quibus eterne proficiant merita retributionis. Sequitur:

uERS. 18. Qui ab infantia mea creuit mecum miseratio, et de utero matris mee egressa est mecum.---Miseratio etenim etsi eius fuit arbitrii ut cum ipso proficeret, liquet tamen, quia eius arbitrii non fuit, ut cum ipso de utero exiret. Constat ergo quia sue uirtuti nichil tribuit, qui profecto testatur quia ex conditionis munere accepit. Sed pensandum nobis est quod asserit, creuit mecum. Nonnulli enim quod etate mores ceperunt ab innocentia decrescunt. Electis uero cum foris etas corporis, intus se deliteat, crescit etas uirtutis. Sequitur:

uERS. 19, 20. Si despexi pretereuntem, eo quod  non habuerit indumentum, et absque operimento pauperem. Si non benedixerunt mihi latera eius, et de uelleribus ouium mearum calefactus sum.---Quod pauperem non despexit, uirtutem humilitatis exhibuit, quod autem operuit, pietatis. Due quippe iste uirtutes ita sibimet esse connexe debent, ut uicaria semper ope fulciantur, quatenus nec humilitas, cum ueneratur proximum, largitatis gratiam deserat, nec pietas, cum largitur, intumescat. Ac si aperte beatus Iob dicat: In amore proximi uno eodemque ordine et superbie uitium et pietatis premens, pretereuntem quempiam et humiliter aspiciens non despexi, et misericorditer equalem feci. Quisquis enim super eum cui aliquid tribuit, fastu se elationis extollit, maiorem culpam intrinsecus superbiendo peragit,  quam intrinsecus largiendo marcessit. Sequitur:

uERS. 21. Si leuaui super pupillum manum meam, cum uiderem me in porta superiorem.---Mos apud ueteres fuit, ut ad portam seniores sederent, qui certantium iurgia iudiciaria examinatione distinguerent, quatenus urbem, in qua concorditer oportebat uiuere, discordes minime intrarent. Unde et per prophetam Dominus dicit: »Constituite in porta iudicium .« Hoc itaque loco quid porte nomine exprimitur, nisi quod agebatur in porta? Sicut enim pugnare castra dicimus, pro eo quod pugnatur ex castris, ita iudicium quod in porta agi consueuerat, porta nominatur. In porta ergo se superiorem uidet, qui se melioris partis esse in iudicio equitatis merito concupiscit. Ac si ergo beatus Iob patenter dicat:  Neque nunc utilitatis mee negotia uirtute contra pupillum exsequi uolui, quando me in iudicio etiam ex iustitia potiorem uidi. Sed quia plerumque humana mens renuit bona credere que nescit operari, maledicti sibi sententiam protinus subiicit, si qua horum que dixerat opere non impleuit, dicens:

uERS. 22. Humerus meus a iunctura sua cadat, et brachium meum cum suis ossibus conteratur.---Quia operatio corporea per humerum ac brachium agitur, bona que ore protulit, si opere non impleuit, cadere sibi humerum et conteri brachium exoptat. Ac si aperte dicat: Si ea que dixi, operari renui, ipsum, quod mihi ad operandum datum est, corporis membrum perdam, ut uidelicet cadat a corpore quod exercere nolui ad utilitatem. Si uero hec  maledicti sententia ad spiritalem est intelligentiam referenda, liquet profecto quod brachium corpori per humerum iungitur, et sicut per brachium bona operatio, ita per humerum socialis uite coniunctio designatur. Unde propheta quoque intuens sanctos uniuersalis Ecclesie populos Deo concorditer seruituros, ait: »Et seruient in humero uno .« In eo ergo quod dicit: »Si leuaui super pupillum manum meam, cum uiderem me in porta superiorem,« miram uirtutem patientie seruasse se asserit, qui grauari se personis minimis, nec contra hoc quod sibi iuste competere poterat, declinauit. Quod tamen si minime fecerit, adiungit: Humerus meus a iunctura sua cadat. Quia nimirum qui patientiam  seruare contempsit, socialem uitam citius per impatientiam deserit. A iunctura etenim humerus cadit, cum aduersitatis aliquid ferre animus non ualens, fraternam concordiam relinquit: et quasi membrum separatur a corpore, cum is qui operari bona poterat, a bonorum omnium abscinditur uniuersitate. Neque enim unquam seruari concordia, nisi per solam patientiam, ualet. Recte autem humero cadente subiungitur: Et brachium meum cum suis ossibus conteratur. Quia nimirum cuncta nostra operatio cum quibuslibet uideatur esse uirtutibus, soluitur, nisi per caritatis uinculum patientia conseruetur. Sua enim bona perdit opera qui aliena mala renuit perpeti. Sed sancti uiri humerus a iunctura sua non cadit, quia uidelicet eius dilectio a socialis  uite concordia per impatientiam non recedit, eiusque brachium minime frangitur, quia eius omnis operatio in coniunctione humeri, id est, in caritatis connexione custoditur. Sequitur:

uERS. 23. Semper enim quasi tumentes super me fluctus timui Deum.---A pauore tante similitudinis pensemus, si possimus, quantus in sancto uiro timor fuerit. Fluctus enim cum tument, desuper imminent; cumque eam quam deferunt mortem minantur, nulla tunc nauigantibus cura rerum temporalium, nulla carnis delectatio ad mentem reducitur. Ea ipsa quoque ex naui proiiciunt, pro quibus longa nauigia sumpserunt, cuncte res in despectum mentis ueniunt, amore uiuendi. Quasi ergo tumentes super se fluctus Deum timuit, qui dum ueram uitam desiderat,  omnia despicit que hic possidens portat. Est uero aliud, quod de maris concussione debeat solerter intueri. Tempestas quippe cum moritur, prius leues unde, et postmodum uolumina maiora concitantur. Ad extremum, fluctus sese in alta erigunt, et nauigantes quosque ipsa sua altitudine subuertunt. Sic nimirum extrema illa properat que uniuersum  mundum subruat tempestas animarum. Nunc enim bellis et cladibus, quasi quibusdam undis sua nobis exordia ostendit, et quanto ad finem quotidie propinquiores efficimur, tanto grauiora irruere tribulationum uolumina uidemus. Ad extremum uero commotis elementis omnibus supernus iudex ueniens, finem omnium apportat, quia uidelicet tunc tempestas fluctus in lucem leuat. Unde et dicitur: »Adhuc modicum, et ego mouebo non solum terram, sed etiam celum .« Quam scilicet tempestatem qui sancti uiri uigilantes aspiciunt, quasi tumentes super se quotidie fluctus expauescunt, atque ex his tribulationibus que mundum feriunt, preuident que sequantur. Sequitur: Et pondus eius ferre non potui.---Quia cum superbe maiestatis uim ad  iudicium uenientis terroremque tanti examinis considerando animus conatur exquirere, mox ad semetipsum refugiens, sese expauescit inuenisse. Sed inter hec pensandum est quia beatus Iob ista de se loquitur, laudatus et flagellatus. Si igitur ad meritorum profectum ita percussus est qui sic timuit, quomodo feriendus est qui contemnit? Quomodo depressura sunt Dei iudicia eos qui se eleuant, si et illos ad tempus deprimunt qui hec semper in humilitate formidant? Quomodo pondus Dei poterit ferre, qui despicit, si hoc et ille in uerbere pertulit, qui per timorem preuidit? Unde summopere formidandum nobis est illud tante districtionis examen? Constat autem quia in hac uita, cum percutit, si percussionem correctio sequitur, disciplina patris  est, non ira iudicis; amor corrigentis est, non districtio punientis. Ex ipso ergo presenti uerbere iudicia eterna pensanda sunt. Hinc enim perpendere summopere debemus, quomodo feratur illa que reprobat, si ferri modo uix ualet eius ira que purgat.



LIBER uICESIMUS SECUNDUS.


 uERS. 24. Si putaui aurum robur meum, et obrizum dixi fiduciam meam.---Obrizum dicimus, obrude aurum. Sanctus ergo uir nec aurum robur sibi esse, id est, rudem auri molem fiduciam credidit, quia spem atque delectationem suam in solius gratia Conditoris figens, neque de quantitate auri, neque de specie peccauit. De Creatore quippe desperasse fuerat, si spem in creatura posuisset. ALLEGORICE. Quid hoc in loco aurum accipimus, nisi preclari intellectus ingenium? Quid obrizum nisi mentem? que dum igne amoris excoquitur, semper in se seruat claritatem pulchritudinis, quotidiana innouatione feruoris. Nescit enim mens per torporem ueterascere, que studet per desiderium semper inchoare. Hinc namque per Paulum dicitur: »Renouamini spiritu mentis uestre .« Sicut enim  in ornamentum aurum supponitur ut gemmarum desuper ordo disponatur, ita clara sanctorum ingenia diuinis muneribus humiliter substernuntur, et distincta super se gratiarum dona percipiunt, et nisi quid simile aurum cum sapientia haberet, quidam sapiens minime dixisset: »Sapientia absconsa et thesaurus inuisus, que utilitas in utrisque?«  Ac si aperte fateatur dicens: Nec que ueraciter intellexi, meo ingenio tribui, nec menti proprie si qua egisse me bona contigit, nec principalem deputaui. Qui adhuc subtilius humilitatem nobis sui cordis insinuat, adiungit, dicens: Sequitur:

uERS. 25. Si letatus sum super multis diuitiis meis, et quia plurima reperit manus mea.---Sancti quippe uiri in eius peregrinationis erumna, omnia que appetunt, adhuc Creatoris sui speciem contemplari  minime sinuntur, omnem presentis uite copiam, inopiam deputant; quia uidelicet nichil extra Deum sufficit menti que ueraciter Deum querit, et plerumque eis ipsa sua abundantia fit uehementer onerosa, quia hoc ipsum grauiter tolerant quod festinantes ad patriam, in itinere multa portant. Quid multas diuitias appellatas per significationem credimus, nisi abundantia humana consiliorum? Quas querentis manus inuenit, cum hec cogitatio tractantis gignit. Has etenim Salomon sapientie diuitias contemplatus ait: »Corona sapientium diuitie eorum .« Qui, quia diuitias non metalla terrena, sed prudentiam nominat, illico per contrarietatem subdit: »Fatuitas stultorum imprudentia .« Hinc Paulus ait: »Habemus thesaurum istum  in uasis fictilibus .« Multas itaque apud nos diuitias reperimus, cum dona abundantis intelligentie eloquia inuestigando percipimus atque in his plura nec tamen sibimet diuersa sentimus. Hec est autem secura letitia in diuinis paginis uel fortia uel multa cognoscere, sed cognita custodire. Ac si ergo aperte diceretur: Nequaquam in eo me locupletem ex iustitia credidi, quo recte que agere debui etiam multa cognoui, nec intelligentia cor extulit, quia illud consideratio debite operationis pressit. Sequitur:

uERS. 26, 27, 28. Si uidi solem cum fulgeret, et lunam incedentem clare, et letatum est in abscondito cor meum, et osculatus sum manum meam ore meo, que est iniquitas maxima ei negatio contra Deum  altissimum.---Incertum non est quod utraque hec luminaria humanis ministeriis deputata celi militie uocantur, in quorum cultum multos nouimus, Scriptura teste, cecidisse, sicut scriptum est: »Adorauerunt uniuersam militiam celi .« Et quia sol et luna aliter uidentur ad usum, aliter ad uenerationem, eo more quo a cultoribus suis uenerari solent, solem et lunam beatus Iob nequaquam uidisse se perhibet, nec letatum fuisse cor suum, nec osculatum ore suo. In qua uidelicet osculatione quid aliud quam gratiarum uenerationem exprimit? Quod si fecisset unquam, iniquitatem maximam, et Dei negationem uocaret. Sed postquam tanta de se locis superioribus uirtutum culmina narrauit, quid  nunc mirum memorat, si solem ac lunam non se adorasse manifestat? Unde pensandum est, quod postquam in auro non habuisse fiduciam, nec in multis diuitiis letatum se fuisse testatur, adhuc ad sublimiora ducitur, ut tanto nos magis erudiat quanto de se aliqua subtilius narrat. Ait enim: Si uidi solem cum fulgeret, et lunam incedentem clare, et letatum est in abscondito cor meum. Quid hoc loco uidere dicitur, nisi desideranter intueri? Unde et Psalmista ait: »Iniquitatem si conspexi in corde meo, non exaudiet Dominus .« Que nimirum iniquitas in ore exprimi non posset, si non conspiceretur in corde. Sed aliud est uidere per iudicium, aliud per appetitum. Beatus ergo Iob fulgentem solem, et clare incedentem lunam nequaquam  se uidisse perhibet, ut se demonstret presentis lucis speciem non appetisse, ac si patenter despectum terrene sue abundantie insinuet. Quid dicam, quia nequaquam in auro letatus sum, qui in ipsa quoque luce corporea delectatus non sum? Hinc propheta ait: »Et diem hominis non concupiui, tu scis .« ALLEGORICE. Sol quippe in fulgore est, bonum opus in manifestatione. Scriptum namque est: »Luceat lux uestra coram hominibus, ut uideant opera uestra bona, et glorificent Patrem uestrum, qui in celis est .« Et rursum: »Sint lumbi uestri precincti et lucerne ardentes .« Quod enim hoc in loco fulgenti sole, id in Euangelio lucernis ardentibus designatur. Bonum quippe opus cum in medio perfidorum lucet,  lucerna ardet in nocte: cum uero in Ecclesia resplendet, sol fulget in die. Bonum opus si adhuc tale est quod soli mali mirantur, lucerna uidelicet in nocte est; si autem ita proficit, ut mirari a bonis ac perfectioribus possit, nimirum sol est in die. Quia igitur multa beatus Iob hospitalitatis ac misericordie de se bona narrauerat, que profecto tanto adhuc minima quanto et corporaliter nouerat, ad uirtutum spiritalium culmen mentis oculum renouans, perfectionis sue meminit et lucem exemplorum, quam de se aliis tribuit, solem uocauit. Ac si aperte diceret: Opus meum etiam cum aliis exemplorum lucem tribuerem, ad sumptionis gramen non attendi: quia dum de eo extolli timui, ab intuendo eo oculos auerti. Post premissum solem, apte quoque incedentem  clare lunam subdidit, quia uidelicet post opus bonum, fama laudabilis sequitur, per quam celebre nomen in hac presentis uite nocte possidetur. Si enim uerum est, quod quidam putant, illustrationem lune per occultum circulum a radio solis accipere, ut possit lucem nocturnis cursibus exhibere, ab huius significationis ordine hec quoque suspicio non abhorret. Fama quippe a bono opere uires accipit, et fauoris gratiam quasi claritatem luminis aspergit. Est aliud in luna quod similitudinis bone aspergentis fame conueniat. Lux namque eius etiam in tenebrarum tempore iter ambulantibus ostendit, quia et dum de aliena uita lux laudis emicat, alios ad exercitium boni operis illustrat, cumque illius opinio clara cognoscitur, huic quasi pergenti in itinere  exempli lumen prebetur. Lunam igitur clare incedentem respiciunt qui inter huius uite tenebras, dum in opinionis sue claritate animum defigunt, humilitatis gratiam quasi ex nocturno lumine amittunt, et intuentes lunam se non uident, quia semetipsos nescire incipiunt, dum mentis oculos in transitorium fauorem figunt. Qui uero auditis suis preconiis extolluntur, sed tamen usque ad elationis uerba non exeunt, et gaudere se in talibus non ostendunt, profecto eorum cor in abscondito letatur. Per manum quippe operatio, per os autem locutio designatur, sicut per Salomonem dicitur: »Abscondit piger manum suam sub ascella sua, et laborat si ad os suum porrigit eam .« Manum ergo suam  osculatur ore suo qui laudat quod facit, et testimonio proprie locutionis sibi uirtutem tribuit operis. Qua in re quis despicitur, nisi is qui ipsa operandi munera largitur? Unde bene per egregium Predicatorem dicitur: »Quid autem habes quod non accepisti? Si autem accepisti, quid gloriaris quasi non acceperis? .« Unde et protinus subdit: Que est iniquitas maxima, et negatio contra Deum altissimum. Liquet enim quia illum negat, cuius despecta gratia sibi uires boni operis arrogat. Quod recte quoque et iniquitas maxima uocatur, quia omne peccatum quod ex infirmitate est, spem nequaquam perdit, quia a superno Iudice ueniam requirit. Presumptio autem uirtutis proprie tanto grauius in desperatione est quanto longius ab humilitate. Sequitur:

 uERS. 29. Si gauisus sum ad ruinam eius qui me oderat, et exsultaui quod inuenisset eum malum.---Omnipotentis Dei nos esse discipulos sola custodia caritatis probat. Hinc est enim quod per semetipsum ueritas dicit: »In hoc cognoscent omnes quia mei discipuli estis, si dilectionem habueritis ad inuicem .« Que nimirum dilectio si cor nostrum ueraciter replet, duobus modis ostendi solet, scilicet si et amicos in Deo, et inimicos diligimus propter Deum. Sed sciendum nobis quia inimico ueraciter custoditur, cum nec de profectu addicimur, nec de ruina illius letamur. Si enim de prosperitate addicitur, et de calamitate se odientis letatur, constat quia non amat quem non uult  esse meliorem, eumque etiam stantem uoto persequitur quem cecidisse gratulatur. Et ut beatus Iob ostenderet se a culpa etiam maledictionis alienum, secutus adiunxit:

uERS. 30. Non enim dedi ad peccandum guttur meum, ut exspectarem maledicens animam eius.---Peccaret quippe si hoc optaret a Deo fieri, quod ipse facere uel omnino non posset, uel, si posset, minime diceret. Nam qui maledictionibus inimicum impetunt, quid aliud in illo facere Deum uolunt, nisi quod ipsi facere aut nequeunt, aut erubescunt? Sequitur:

uERS. 31. Si non dixerunt uiri tabernaculi mei: Quis det de carnibus eius ut saturemur?---Que nimirum  sententia potest quoque per mysterium ex uoce Redemptoris intelligi. uiri quippe eius tabernaculi, de carnibus illius saturari cupierunt, uel Iudei scilicet persequentes, uel gentiles credentes. Quia et illi moliti sunt corpus illius consumendo exstinguere, et isti esurientem mentem suam desiderant per quotidianum immolationis sacrificium de eius carnibus satiare. Sed nunc solius historie uirtutem sequentes, pensemus quanta fortitudine sancti animus extra intraque sollicitus ad omnia patitur, qui si iniuste agentibus, aut unquam per silentium cederet, aut per rectitudinem non traheret, profecto aduersarios non habuisset. Sed in eo quod uia uite tenuit, exoptatores sue mortis  inuenit foris, patienter aduersarios pertulit, intus latentes.

uERS. 32. Foris non mansit peregrinus, ostium meum uiatori patuit.---Quia, teste Paulo, caritas patiens et benigna describitur , per patientiam aliena mala equanimiter tolerat, per benignitatem quoque bona misericorditer impendit sua. Unde beatus Iob et patienter domesticos maledicentes pertulit, et uiatores atque peregrinos apud se benigne suscepit: illis morum exempla tribuens, illis per exteriorem opem concurrens. Sequitur:

uRRS. 33. Si abscondi quasi homo peccatum meum, et celaui in sinu meo iniquitatem meam.---Hec sunt namque uere humilitatis testimonia, et iniquitatem  suam quemque cognoscere, et cognitam uoce confessionis aperire. At contra usitatum humani generis uitium est, et labendo peccatum committere, et commissum negando abscondere, et cognitum defendendo multiplicare. Ex illo quippe lapsu primi hominis hec augmenta nequitie ducimus, ex quo ipsam radicem traximus culpe. Quia igitur hec occultationis culpa in humano uehementer excreuit, bene beatus Iob dum diceret, si abscondi peccatum meum, interposuit, quasi homo. Hominis quippe proprium conspicit, quod ex parentis ueteris imitatione descendit, ubi apte subditur: Et celaui in sinu meo iniquitatem meam. Scriptura etenim sacra plerumque sinum ponere pro mente consueuit, sicut uoce Ecclesie de persecutoribus nostris, qui nobis  natura quidem coniuncti sunt, sed uita disiuncti, per Psalmistam dicitur: »Redde uicinis nostris septuplum in sinu eorum .« Quia igitur sinus secretum mentis accipitur, in sinu iniquitatem celare est, hanc in conscientie latibulis occultare, nec per confessionem detegere, sed per defensionem uelare. Quo contra Iacobus dicit: »Confitemini alterutrum peccata uestra, et orate pro inuicem ut saluemini .« Salomon quoque ait: »Qui abscondit scelera sua, non dirigetur; qui autem confessus fuerit, et reliquerit ea, misericordiam consequetur .« Sed inter hec sciendum est, quod plerumque homines et culpas confitentur et humiles non sunt. Beatus itaque Iob quante humilitatis fuerit ostendit, qui se et inter  aduersarios nouerat uiuere, et tamen non uerebatur culpas uoce confessionis aperire. Sed notandum quod superius uirtutes suas loquitur, inferius peccatum fatetur. Hinc enim liquido demonstrat quam uera de bonis suis dixerat, qui noluit tacere de malis. Sequitur:

uERS. 34. Si expaui ad multitudinem nimiam, et despectio propinquorum terruit me, et non magis tacui, et non egressus sum ostium.---Ac si aperte dicat: Turbatis contra me extrinsecus aliis, ipse in me imperturbabilis mansi. Quid, namque hoc loco ostium, nisi os debemus accipere? per os quippe egredimur, dum uerbis quibus possumus secreta nostri cordis aperimus; et quales intus  manemus in conscientia, tales foras egredi per linguam. Sunt uero nonnulli qui omnino despici metuunt, ac ne uiles fortasse iudicentur, sapientes uideri appetunt; hi coguntur ostium egredi, quia pulsati contumeliis quam magni apud se lateant, loquentes denuntiant, dumque per impatientiam uicti quedam de se que nesciebantur aperiunt, tanquam per oris ostium egrediuntur. Unde beatus Iob dicturus quod oris ostium non fuisset egressus, premisit, tacui; quia uidelicet impatientia turbatus, a domo conscientie exisset, si tacere nescisset. Et notandum quod beatus Iob ait: Si expaui ad multitudinem nimiam, ut cuius constantie fuerit, agnoscatur; quia uidelicet nequaquam exterret exterius numerus hominum,  quem non deuastat interius turba uitiorum. In hac etenim uita qui nulla prospera appetit, procul dubio aduersa pertimescit. Que scilicet uerba, si ad intellectum mysticum trahimus, in eius citius operatione nostri Redemptoris facta inuenimus. Ipse quippe a multitudine nimia non expauit, qui persecutores suos »cum gladiis et fustibus « uenientes una tantum responsione percutit, dicens: »Ego sum .« Ipsum despectio propinquorum non terruit, qui nos ab eternis suppliciis liberans, palmas in facie equanimiter accepit. Ipse tacuit, et ostium egressus non est, quia sub ipsa iam passionis hora, cum humanitatis infirma pateretur, diuinitatis potentiam exercere noluit. Mediatori quippe Dei et hominum,  quasi egredi ostium fuisset, si cum teneretur ut homo maiestatis sue potentiam uoluisset ostendere, et per diuinitatis magnitudinem suscepte carnis infirma transire. Ut enim apertus homo mori posset, Deus mansit occultus, »quia si cognouissent, nunquam Dominum glorie crucifixissent .« Non est ergo egressus ostium, qui et requisitus a Pilato tacuit , atque inter persecutorum manus, et corpus passioni obtulit quod pro electis assumpserat, et resistentibus demonstrauit quod erat. Unde etiam per Psalmistam dicitur: »Posuerunt me in abominationem sibi, traditus sum et non egrediebar .« Sequitur:

uERS. 35. Quis mihi tribuat adiutorem, ut desiderium  meum Omnipotens audiat?---Sanctus uir postquam tot uirtutum suarum sublimia gesta narrauit; sciens quod suis meritis ad summa peruenire nequeat, adiutorem querit, et quem nimirum, nisi unigenitum Dei Filium contemplatur? Qui humanam naturam in hac mortalitate laborantem, dum suscepit, adiuuit. Ipse quippe adiuuit hominem factus homo, ut puro homini uia redeundi fieret per hominem Deum. Sciebat quippe quod ad requiem liberationis eterne, preces nisi per aduocatum suum audiri non possent, de quo per Ioannem apostolum dicitur: »Si quis peccauerit, aduocatum habemus apud Patrem Iesum Christum iustum, et ipse est propitiatio pro peccatis nostris  .« Adiutor ergo queritur, ut desiderium exaudiatur, quia nisi pro nobis interpellatio Mediatoris intercederet, ab aure Dei procul dubio nostrarum precum uoces silerent. Notandum quoque est, quod nequaquam dicitur preces, sed desiderium meum Omnipotens audiat. uera quippe postulatio non in oris est uocibus, sed in cogitationibus cordis. ualentiores namque uoces apud sacratissimas aures Dei non faciunt uerba nostra, sed desideria. Hinc in Euangelio Dominus dicit: »Intra in cubiculum tuum, et, clauso ostio tuo, ora Patrem tuum in absconso, et Pater tuus, qui uidet in abscondito, reddet tibi .« Sequitur: Et librum scribat ipse qui iudicat.---Quia enim timenti adhuc populo lex est transmissa per seruum, diligentibus  uero filiis Euangelii gratia est collata per Dominum, qui ad redemptionem nostram ueniens, Nouum nobis Testamentum condidit; sed de eiusdem nos Testamenti mandato discutiens, quandoque etiam iudex uenit, necessarium non est ut per expositionem clarescat quid est: Librum scribat ipse qui iudicat. Ipsa enim per se ueritas dicat: »Pater non iudicat quemquam, sed omne iudicium dedit Filio .« Erit ergo tunc auctor iudicii qui nunc est conditor libri, ut tunc districtus exigat, quod modo mansuetus iubet. Quem scilicet librum Noui Testamenti, quia ipse per se humani generis Redemptor in extremo conderet, bene Ezechiel propheta denuntiat dicens: »Ecce sex uiri ueniebant de uia porte superioris, respicit ad aquilonem,  et uniuscuiusque uas interitus in manu eius.« uir quoque unus in medio eorum uestitus lineis, et atramentarium scriptoris in manu eius . Sequitur:

uERS. 36. Ut in humero meo portem illum, et circumdem illum quasi coronam mihi.---Librum quippe in humero portare est, Scripturam sacram operando perficere. Et notandum quam ordinate describitur, et prius in humero portari, et postmodum sicut corona circumdari. Quia uidelicet sacri eloquii mandata, si modo bene portantur in opere, post nobis uictorie coronam exhibent in retributione. Sequitur:

uERS. 37. Per singulos gradus meos pronuntiabo illum.---De his quippe meritorum gradibus per  Psalmistam dicitur: »Ambulabunt de uirtute in uirtutem .« De his iterum sanctam Ecclesiam contemplatus ait: »Deus in gradibus eius dignoscetur, dum suscipiet eam .« Neque enim, sicut dictum est, repente ad summa peruenitur, sed ad uirtutum celsitudinem per incrementa mens ducitur. Ille ad doctrinam Dei ueraciter ascendit, qui ad obtinendam hanc gradibus sancte operationis eruperit: et quasi per singulos gradus suos librum pronuntiat, qui percepisse se eius scientiam non per uerba tantummodo, sed etiam per opera demonstrat. Unde adhuc subditur: Et quasi principi offeram illum.---Omne enim quod offerimus in manibus tenemus. uenienti ergo ad iudicium  principi librum offerre est, uerba preceptorum illius in actione tenuisse. Sequitur:

uERS. 38. Si aduersum me terra mea clamat, et cum ipsa sulci eius deflent.---Quid est clamare terram, deflere sulcos, et fructus proprios emendo comedere, cui nunquam necesse est sua emere? Quis clamantem audiuit terram? euis sulcos deflentes uidit? et cum sulci terre semper ex terra sint, quid est quod pronuntiatione distincta clamasse terra, et sulci eius cum ea defleuisse denegantur? Sed quoniam historia deficit, mysticus requirendus est intellectus. Omnis enim qui uel priuato iure domesticam familiam regit, uel pro utilitate communi fidelibus plebibus preest, in hoc quod iura regiminis in commissis sibi fidelibus possidet, quid aliud quam terram  incolendam tenet? Ad hoc quippe diuina dispensatione ceteris unusquisque preponitur, ut subiectorum animus quasi substrate terre predicationis illius semine fecundetur. Sed terra contra possessorem clamat, si contra eum qui sibi preest, aliquid iustum, uel priuata domus, uel sancta Ecclesia murmurat. Sunt nonnulli qui nullo lectionis, nullo exhortationis uomere proscissi, quedam bona quamuis minima, tamen ex semetipsis proferunt, quasi terra necdum exarata. Sunt uero nonnulli qui ad audiendum semper atque retinendum, sanctis sunt predicationibus ac meditationibus intenti: a prioris mentis duritia, quasi quodam lingue uomere scissi, semina exhortationis accipiunt, ac fruges boni operis per sulcos uoluntarie afflictionis reddunt,  cum semper de spiritalibus moneantur ac corporalibus. Conclamante ergo terra sulcos plangere est, per hoc unde altitudo fidelium iuste contra rectorem queritur, uberioris uite homines ad lamenta peruenire. Sulci itaque ex terra sunt, et tamen a terra uocabulo distinguuntur, quia qui in sancta Ecclesia mentem suam labore sacre meditationis excolunt, ceteris fidelibus tanto meliores sunt, quanto per accepta semina fecundas operum fruges reddunt. Omnis ergo qui preest, si peruersa in subditis exercet, contra hunc terra clamat, et sulci deflent; quia contra eius iniustitiam rudes quidem populi in murmurationis uocibus erumpunt, sed perfecti quique pro prauo eius opere se in fletibus affligunt, quodque imperiti clamant et non dolent, hoc probatioris  uite subiecti deflent et tacent. Sequitur:

uERS. 39. Si fructus eius comedi absque pecunia.---Fructus enim terre absque pecunia comedere est, et Ecclesie quidem sumptus accipere, sed eidem Ecclesie predicationis auctoris pretium non prebere, de qua uidelicet predicatione Auctoris uoce dicitur: »Oportuit te committere pecuniam meam nummulariis, et ueniens ego recepissem utique quod meum erat cum usura .« Terre igitur fructus absque pecunia comedit, qui ecclesiastica commoda ad usum corporis percipit, sed exhortationis ministerium populo non impendit. Sequitur: Et animam agricolarum eius afflixit.---Agricole quippe huius terre sunt, hi qui minori loco sunt  positi, qui uolunt zelo quanto possint opere ad eruditionem sancte Ecclesie in predicationis gratia cooperari. Quos uidelicet huius terre agricolas hoc est non affligere, eorum laboribus non inuidere: ne rector Ecclesie, dum soli sibi ius predicationis uindicat, etiam aliis recte predicantibus inuidia remordente contradicat. Pia etenim pastorum mens, quia non propriam gloriam querit, sed Auctoris, ab hominibus uult adiuuari quod ait: Fidelis namque predicator optat, si fieri ualeat, ut ueritatem quam solus loqui non sufficit, ora cunctorum sonent. Unde cum Iosue duobus in castris remanentibus atque prophetantibus uellet obsistere, recte per Moysen dicitur: »Quid emularis pro me? quis tribuat ut omnis populus prophetet, et det eis Dominus Spiritum  suum?«  Sequitur:

uERS. 40. Pro frumento oritur mihi tribulus.---Ac si aperte dicat: Si iniustum quid erga subditos gessi; si exegi debita, et ipse quod debui non impendi; si exercitationem boni operis aliis inuidi, pro bonis que in eternis reficiunt, retribuantur mihi in iudicio mala que pungunt. Pro frumento mihi tribulus, et pro hordeo spina oriatur, cum in retributione ultima de qua remuneratio laboris queritur, punctio doloris inuenitur. Et notandum quod sicut a frumento hordeum distat, quamuis utrumque reficiat; sic a tribulo spina, quamuis sit utrumque quod pungat, quia tribulus mollior, et ad pungendum semper est durior spina. Ac si patenter dicat: Egisse quidem et magna me bona et minima scio, sed si  non ita est, pro bonis magnis minima, et pro bonis minimis mihi respondeant mala maiora. Quamuis hoc intelligi et aliter potest. In frumento quippe spiritale opus, quod mentem reficit, in hordeo autem terrenarum rerum dispensatio figuratur, in qua sepe dum infirmis atque carnalibus seruire cogimur, quasi iumentis alimenta preparamus, atque ipse nostrorum usus operum habet aliquid de admistione palearum. Et plerumque contingit, ut rector qui preest, dum iniusta contra subditos exercet, dum in nullo bonos blandimento refouet, dum, quod est grauius, bene operantes quosque ex inuidia affligit, etiam si quedam bona aliquando faciat, ac si frumentum serat, sese quoque in huius dispensationis terrenis rebus nonnunquam, non auaritie studio,  sed pro utilitate carnalium misceat, et sic eiusdem laboris fructum, uelut messem hordei exspectet. Sed subiecti quoque pro eo quod in maximis grauantur audire in eius bonis minimis nequeunt; quia nec hoc opus placet, quod alterius operis iniustitia polluit, quid terrenarum rerum dispensatio pro utilitate subditorum suscipi creditur, quando is qui preest, anhelare per auaritiam uidetur. Unde fit ut ad ipsa etiam pauca bona que fieri inter multa mala considerant, non laudes, sed metus reddant, atque infirmantes murmurent, dum perpendunt puri operis non esse quod uident. Ac si ergo aperte dicat: Si magna que debui sollicite non feci, punctiones murmuris a subiectis recipiam, etiam de bono quod  feci, si neglexi exhibere quod fouet, iuste in quereiam prosiliens eorum lingua me pungat. Qua in re semper sollicita consideratione pensandum est, ne aut hi qui presunt exempla mali operis subiectis prebeant, eorumque uitam sue gladio prauitatis  exstinguant; aut hi qui alieno regimini subiacent, facile iudicare audeant facta rectorum, atque per hoc quod de his qui sibi prelati sunt murmurant, non humano, sed Dei, qui cuncta disponit, diuino ordini contradicant.



LIBER uICESIMUS TERTIUS.



CAPUT XXXII.


uERS. 1. Omiserunt autem tres uiri isti respondere Iob, eo quod iustus sibi uideretur.---Hoc quod de eo dicitur: eo quod iustus sibi uideretur, sacre huius scriptor historie ad amicorum iudicium retulit, non autem beatus Iob de elatione tumoris reprobauit. Sequitur:

uERS. 2. Et iratus indignatusque Eliu filius Barachel Buzites de cognatione Ram.---Bene hec ipsa uel eius, uel parentis uel loci, uel cognationis nomina notam exprimunt proprie actionis. Eliu quippe interpretatum sonat: Deus meus iste, uel Deus meus, per quem designatur recta fides arrogantium intra Ecclesiam positorum. Nam quamuis iuxta Dominica precepta non uiuunt, Deum tamen  esse Dominum recognoscunt, quia in ueritate carnis etiam formam deitatis intelligunt, sicut per Prophetam dicitur: »Scitote quoniam Dominus ipse est Deus .« Barachiel uero interpretatum dicitur benedictio Dei; Buzites autem, contemptibilis. Quod arroganter predicantibus bene utrumque concordat, quia in predicationis facundia benedictionem quidem gratie diuine percipiunt, sed in elatis suis moribus esse eam contemptibilem ostendunt. Ram quippe interpretatur excelsus. Excelsus namque est fidelium populus, qui huius uite infima et abiecta contemnit, de quibus dicitur: »Nostra conuersatio in celis est .« Eliu itaque de cognatione Ram dicitur, quia unusquisque predicator arrogans intra uniuersalem  Ecclesiam positus, sanctis populis fidei ueritate sociatur, quamuis ab eorum uita elationis prauitate disiungitur. Sequitur:

uERS. 3. Iratus autem aduersus Iob eo quod iustum se diceret coram Domino. Porro aduersum amicos eius indignatus est, eo quod non inuenissent responsionem rationabilem, sed tantummodo condemnassent Iob.---Solerter intuendum est, quod beatus Iob ideo reprehendit, quod coram Deo iustum esse se dixerit; amicos uero eius ideo redarguit, quod condemnantes eum, responsionem contra illum rationabilem non dederunt. Istis namque indiciis aperte colligitur, quod per eum species amatorum uane glorie designatur. Iob quippe de presumpta iustitia, amicos uero eius de stulta responsione redarguit. Cuncti enim uane glorie sectatores dum se in omnibus preferunt, alios quidem de fatuis sensibus, alios autem de indignis meritis  reprehendunt, id est, alios censent nichil scire, alios non bene uiuere. Et quamuis iuste omnes extra Ecclesiam positos praua sentire redarguant, tamen etiam eos qui intus sunt per uite despectum contemnunt. Sequitur:

uERS. 4, 5. Igitur Eliu exspectauit Iob loquentem eo quod seniores essent qui loquebantur. Cum autem uidisset quod tres respondere non possent, iratus est uehementer.---Quamuis sancta Ecclesia sit procul dubio aduersariis suis antiquior, quia de illa ipsi, non autem exiit ipsa de illis, sicut de eis per Ioannem dicitur: »Ex nobis exierunt, sed non erant ex nobis ,« recte tamen eisdem aduersariis Eliu iunior fuisse describitur, quia nimirum post exorta hereticorum bella esse  in sancta Ecclesia fastu scientie inflati arrogantes ceperunt. Cum uero dicitur quia Eliu exspectauit Iob loquentem, et reliqua, aperte beatus Iob non pro sua, sed pro amicorum reuerentia se reseruasse monstratur: quia uidelicet arrogantes intra positi eamdem sanctam Ecclesiam quam defendunt despiciunt, et plerumque contingit ut plus ingenia male sapientium quam simplicem uitam innocentium uenerentur. Sequitur:

uERS. 6, 7. Respondensque Eliu filius Barachel Buzites dixit: Iunior sum tempore, uos autem antiquiores, idcirco dimisso capite ueritus sum indagare meam sententiam. Sperabam enim quod etas prolixior loqueretur, et annorum multitudo doceret sapientiam.---Eliu quippe quandiu pro etatis sue  respectu tacuerit, sapientior fuit; cum uero in aliis annorum multitudinem semetipsum preferens despicit, quam pueriliter desipiat ostendit. Nam contra eius sententiam et etas prolixior loquitur, et per annorum multitudinem sapientia docetur, quia etsi longeuitas sensum non probet, usus tamen uehementer exercet. Sequitur:

uERS. 8. Sed, ut uideo, Spiritus est in hominibus, et inspiratio Omnipotentis dat intelligentiam.---Hec recte diceret, si eamdem intelligentiam sibi pre ceteris non arrogaret. Quatuor quippe sunt species quibus omnium tumor arrogantium demonstratur. Aut cum bonum a semetipsis habere se estimant, quibus contradicitur: »Quid habes quod non accepisti?« et reliqua . Aut si sibi datum desuper credunt, pro suis se accepisse meritis putant. Contra quos Paulus dicit: »Gratia estis saluati per fidem, et hoc non ex uobis, Dei  enim donum est non ex operibus, ut ne quis glorietur .« Aut certe, cum iactant se habere quod non habent, sicut angelo Laodicie dicitur: »Quia dicis quod diues sum et locupletatus, et nullius egeo, nescis quia tu es miser et miserabilis, et pauper, et cecus et nudus .« Aut despectis ceteris singulariter uideri appetunt habere quod habent, sicut Phariseus ait: »Deus, gratias ago tibi quia non sum sicut ceteri hominum .« Eliu ergo quamuis dari a Domino sapientiam confitetur, in hac tamen elationis specie labitur, ut sapientiorem se ceteris gaudeat. Sequitur:

uERS. 9, 10, 11, 12. Non sunt longeui sapientes, nec senes intelligunt iudicium. Ideo dicam: Audite  me, ostendam uobis etiam ego meam sententiam. Exspectaui enim sermones uestros, audiui prudentiam uestram, donec disceptaremini sermonibus, et donec putabam uos aliquid dicere, considerabam.---Quantum ad intentionem littere exspectat [spectat], loquens Eliu indicat quam superbe tacuerit. Cum enim dicit: Expectaui sermones uestros, et, putabam uos aliquid dicere, aperte declarat se ad uerba senum, iudicantis potius studio quam dicentis uoto tacuisse. Quamuis hec melius uitam arrogantium signant, qui aliquando intra sanctam Ecclesiam positi, cum eiusdem sancte Ecclesie aduersarios conspiciunt, non in eis temporum annos, sed intentionem solent pensare uerborum. Nam quantolibet sint eisdem arrogantibus antiquiores heretici, eos audacter  comprimunt, in quorum uerbis dogmata peruersa reprehendunt. Sequitur: Sed, ut uideo, non est qui arguere possit Iob, et respondere ex uobis sermonibus eius.

uERS. 13. Ne forte dicatis: Inuenimus sapientiam, Deus proiecit eum, non homo.---Sepe heretici per hoc quod esse et hominibus despicabiles solent, cum a cunctis fere gentibus sanctam Ecclesiam uenerari conspiciunt, opinionem eius quibus ualent obtrectationibus lacerare contendunt, dicentes: Idcirco illi cuncta temporalia suppetunt, quia ei premia eternorum munerum subtrahuntur. Quorum uoci Eliu obuiat, dicens: Ne forte dicatis: Inuenimus sapientiam, Deus proiecit eum, et non homo. Ac si arrogantes intra sanctam Eeclesiam, sed tamen fideles  contra hereticos dicant: Per hoc quod sanctam Ecclesiam in honore hominum florere temporaliter cernitis, proiectam eam a Domino non credatis. Scit enim Redemptor eius et in hoc itinere solatia uenienti tribuere, et peruenienti ad eternam patriam superna premia reseruare. Incassum igitur dicitis, quia Deus eum et non homo proiecerit, cum uenerari illam a cunctis fere hominibus uidetis, quia sic ei terrene glorie ad inuentum tribuitur, ut per hoc multiplicius etiam ad celestia subuehatur. Sequitur:

uERS. 14. Nihil locutus est mihi.---Quid est, nichil locutus est mihi? Nunquid sancta Ecclesia per predicatores iustos cum intra se arrogantes conspicit, erudire ac redarguere pretermittit? Sed omnes arrogantes  uoces quidem sancte Ecclesie audiunt, sed sibi eas dici dissimulant, quando elationis uitium emendare contemnunt, ne se de superbia redargui estiment, quia esse se humiles putant, quia etiam redargui despiciunt, dum sapientiores se et ipsis redarguentibus arbitrantur. Sequitur: Et ego non secundum sermones uestros respondebo illi.---Arrogantes enim intra sanctam Ecclesiam positi respondent contra ea, sed non sicut heretici exterius constituti. Neque enim contradicunt ei praua predicando, sed peruerse uiuendo, quia nec de Deo ut heretici indigna sentiunt, sed de se, plusquam necesse est, digna suspicantur. Sequitur:

uERS. 15. Extimuerunt, nec responderunt ultra, abstuleruntque a se eloquia.---Bene ab Eliu uerba amici Iob extimuisse referuntur, quia nonnunquam  arrogantes Ecclesie defensores, quamuis ordinem dicendi non taceant, tamen aduersarios ipsa dictorum uirtute perturbant. Sequitur:

uERS. 16. Quoniam igitur exspectaui, et non sunt locuti, steterunt nec ultra responderunt.---Finis esse locutionis sapientium solet, ut eo usque dicatur, quo aduersariis silentium imponant. Non enim se ostendere, sed praua docentes compescere cupiunt. Sed quoniam amicis tacentibus Eliu adhuc uerba multiplicat, patet quia uir arrogans et formam in se arrogantium intentans, non aduersariorum dicta superare, sed sapientiam ostentare festinat. Sequitur:

uERS. 17. Respondebo et ego partem meam, et ostendam scientiam meam.---Hanc enim partem  suam omnis arrogans estimat, si scientiam non tam habeat quam ostendat. Quo contra Moyses ait: »uas quod non habuerit operculum et ligaturam immundum erit .« Predicatores autem sancti partem suam reputant, si intus quidem ipsi de sapientia gaudeant, foris iam alios ab errore compescant; neque a se ita loquendo exeunt, ut gaudium mentis in ostensione ponant diserte locutionis, sed bona scientie in cordis secreto meditantur, et ibi gaudent ubi hoc percipiunt, non ubi in tentationum laqueos innotescere compelluntur. Sequitur:

uERS. 18. Plenus sum sermonibus, et coarctat me spiritus oris mei.---Nonnunquam arrogantes uiri dum predicatores sanctos magna loqui, ac pro locutione  sua uenerari conspiciunt, locutionis eorum celsitudinem, non utilitatem intentionis, imitantur. Nam sepe contingit ut sapientes uiri, cum se non audiri considerant, ori suo silentium indicant, sed plerumque, dum conspiciunt quod iniquorum facinora ipsis tacentibus et non corripientibus crescunt, uim quamdam spiritus sui sustineant, ut in locutione aperta correptionis erumpant. Hinc Ieremias ait: »Non recordabor eius, nec loquar ultra in nomine eius .« Et adiunxit: »Et factus est in corde meo quasi ignis exestuans, claususque in ossibus meis, et defeci, ferre non sustinens .« Sed quia sepe nonnulla uitia uirtutes se esse mentiuntur, sicut effusio nonnunquam misericordia, et  tenacia nonnunquam parcimonia, et crudelitas aliquando iustitia uult uideri: ita plerumque mentem ad loquendi impetum, uane glorie anxietas nequaquam se intra silentium capiens, quasi caritatis inflammat atque appetite ostensionis uis ad effrenationem locutionis impellit, et quasi sub studio consulendi, libido erumpit apparendi: non enim curat loquendo quod prosit, sed quod appareat. Sequitur:

uERS. 19. En uenter meus quasi mustum absque spiraculo, quod lagunculas nouas disrumpit.---Quod si spiritaliter intelligere debemus, hoc loco uidelicet uentrem suum cordis sinum appellat; in musto uero, sancti Spiritus feruor accipitur. De quo in Euangelio Dominus dicit: »uinum nouum in utres nouos  .« Lagunculas uero infirmas ipsa humanitate conscientias, uel certe hec terrena corporum uascula non inconuenienter accipimus. De quibus Paulus apostolus dicit: »Habemus thesaurum istum in uasis fictilibus .« Eliu autem inflatione elationis extensus, ac si ad loquendum per caritatis gratiam ardore sancti Spiritus accendatur, sensus sui spiritum in eo quod tacuit, quasi musto absque spiraculo comparauit. Mustum ergo lagunculas nouas disrumpit, quia feruoris eius potentia etiam spiritalia corda transcendit. Sancti enim Spiritus feruor non solum ueteri, sed etiam noua uita uix capitur. Sequitur:

uERS. 20. Loquar et respirabo paululum, aperiam labia mea et respondebo.---Bene ait, respirabo,  quia labor iustorum est uidere praua, nec corrigere: ita grauis est labor arrogantium, si quod sapiunt, non ostendunt. uim quippe intrinsecus estuantem ferre uix possunt, si omne quod sentiunt paulo tardius innotescunt. Unde necesse est, ut cum res bona agitur, prius eius elatio in corde uincatur, ne si a radice misere intentionis prodeat, amaros nequitie fructus producat. Hi igitur qui adhuc uitiorum bello subiacent, nequaquam per predicationis usum preesse magisterio ceterorum debent. Hinc est enim quod iuxta diuine dispensationis uocem ab anno uicesimo et quinto leuite tabernaculo seruiunt, sed quinquagenario custodes uasorum fiunt. Sequitur:

uERS. 21, 22. Non accipiam personam uiri, et  Deum homini non equabo, nescio quandiu subsistam, et post modicum tollat me Factor meus.---Recta consideratio quod Deum homini idcirco non equat, quia quandiu hic subsistat, uel quando a Deo in iudicio tollatur, ignorat. Et bene ait: Post modicum tollat me Factor meus, quia quamlibet longum fuerit tempus uite presentis, eo ipso breue est, quo permanens non est. Sequitur:



CAPUT XXXIII.

uERS. 1, 2. Audi igitur, Iob, eloquia mea, et omnes sermones meos ausculta. Ecce aperui os meum, loquatur lingua mea in faucibus meis.---Hoc enim habet proprium doctrina arrogantium, ut humiliter nesciant inferre quod docent, et recta que sapiunt,  recte ministrare non possunt. Recte autem his per prophetam dicitur: »uos autem cum austeritate imperabatis eis, et cum potentia .« At contra uera doctrina tanto uehementius hec elationis uitium per cogitationem fugit, quando ardentius uerborum suorum iaculis ipsum magistrum elationis insequitur. Humilitatem namque magistram omniumque matrem uirtutum, et loquendo dicere, et uiuendo conantur ostendere; ut eam apud discipulos ueritatis plus moribus quam sermonibus eloquantur. Hinc Paulus ait: »Facti sumus paruuli in medio uestrum .« In faucibus uero loqui est silenter dicere, et non clamoribus uociferari. Quibus uerbis arrogantes intra sanctam Ecclesiam positos signat. Hi enim uelut in faucibus dicuntur  loqui, quando non contra aduersarios extra uiuentes clamant, sed quosdam intra sinum sancte Ecclesie quasi uicinos ac iuxta positos increpant. Sepe uero arrogantes eamdem quam tenent arrogantiam se fugere ostendunt, et dum sic cuncta agunt ut nullum lateant, hec prauitatis singulis quasi latenter narrant, quatenus non solum de sensu intelligentie, sed de ipso apud homines etiam arrogantie contemptu glorientur. Sequitur:

uERS. 3. Simplici corde meo sermones mei, et sententiam labia mea pura loquentur.---Magne uirtutis laus est simplicitas locutionis, quam quia arrogantes non habent, habere se hanc sollicitius asserunt, ut securius audiantur, et pure se locuturos denuntiant, quia duplicitatis sue malitiam deprehendi formidant.  Sepe autem et falsis uera permiscent, ut inde eorum mendacio citius credatur, unde inesse eis assertio ueritatis agnoscitur. Sequitur:

uERS. 4. Spiritus Dei fecit me, et spiraculum Omnipotentis uiuificauit me.---Subditurus uera premisit elata. Sic nimirum, sic arrogantium mentes insaniunt, ut et in eis que recte sentiunt, elationis sue fortitudine deprauentur. Unde fit ut etiam eorum recta auditores nequaquam instruant, quia profecto illos per eam que tumide sentiunt, non ad sui reuerentiam, sed ad contemnendum uocant. Hinc enim per Moysen dicitur: »Ut qui fluxum seminis sustinet immundus erit .« Bono autem ordine et factum se astruit et animatum. Per spiritum factum, et per spiraculum se narrat animatum. Facto  quippe Adam scriptum est: »Inspirauit in faciem eius spiraculum uite, et factus est homo in animam uiuentem .« Sequitur:

uERS. 5. Si potes, responde mihi, et aduersus faciem meam consiste.---Ecce dum narrat ordinem uere conditionis, in fastum subito superbie elationis erumpit. Sequitur:

uERS. 6, 7. Ecce, et me sicut et te fecit Deus, et de eodem luto ego quoque formatus sum. uerumtamen miraculum meum non te terreat, et eloquentia mea non sit tibi grauis.---Quid est hoc quod Eliu ordinem uere conditionis agnoscit, et modum recte locutionis ignorat, nisi hoc quod arrogantes omnes cunctis quidem hominibus equaliter se conditos  meminerunt, sed fastu scientie auditores suos equales sibi uel esse uel credere dedignantur? Habent etiam arrogantes proprium, quod priusquam dicant, mira se dicere semper existimant, et locutionem suam admirando preueniunt, quia uel in acutis sensibus ipsa elatio quanta sit fatuitas ignorant. Notandum quoque est quod Paulus, dum mire Hebreos admonet, adiunxit: »Rogo autem, fratres mei, ut sufferatis uerbum solatii. Etenim perpaucis scripsi uobis .« Eliu autem inania protulit, et quasi consolando subiungit: Miraculum meum non te terreat, et eloquentia mea non sit tibi grauis. Hinc Salomon ait: »Ante ruinam exaltatur cor, et ante gloriam humiliatur .« Sequitur:

 uERS. 8, 9, 10, 11. Dixisti ergo in auribus meis, et uocem uerborum tuorum audiui.---Atque eamdem uocem subiungens ait: Mundus sum ego, et absque delicto immaculatus, et non est iniquitas in me. Quia querelas in me reperit, ideo arbitratus est me inimicum sibi. Posuit in neruo pedes meos, custodiuit omnes semitas meas.---Moxque contra hec, que beatum Iob dixisse narrauit, sententiam suam proferens ait:

uERS. 12. Hoc est ergo in quo non es iustificatus.---Profecto beatus Iob ueraciter dixerat, quod absque culpa fuerat flagellatus. Hoc enim ipse de se, quod de illo ad diabolum Dominus dixit: Commouisti me aduersus eum, ut affligerem eum frustra . Sed Eliu non credidit cessante culpa potuisse eum etiam pro gratia flagellari. Nesciebat enim flagellis  eius non dolere uitium, sed meritum augere, et pro eo quod sine delicto se dixerat flagellatum, hac eum sententia increpat: Hoc est ergo in quo non es iustificatus. Habent enim hoc arrogantes proprium, ut plus arguere appetant quam consolari, et queque hominibus euenire cognoscunt, euenisse ex solis iniquitatibus arbitrantur. Nesciunt quippe occulta iudicia subtiliter querere, atque id quod non intelligunt humiliter perscrutari, quia eos sepe a secretis inuestigationibus iudiciorum Dei ipsa scientie sue elatio eiicit, dum extollit. Notandum quoque est quod beatus Iob in neruo pedem suum positum dixit, sed nequaquam mundum hoc mundo quod ei obiicitur absque peccato uel immaculatum, et sine iniquitate fuisse memorauit. Sed Eliu dum cum austeritate  studuit increpare que dicta sunt, mentiens addidit que dicta non sunt. Qui enim semper increpare appetunt, et nunquam fouere, multa plerumque increpando mentiuntur; nam ut arguere docte uideantur, fingunt nonnunquam que redarguant. Sequitur: Respondebo tibi quod maior sit Deus homine.---Dicatur fortasse ab aliquo, quis ita uel cum non audit ignorat? Sed nimirum hec scientia uilis creditur, si non ex ipsa intentionis sue radice pensetur. Flagellato uidelicet loquebatur, qui et percussionis uerbera acceperat, et causas uerberum nesciebat. Idcirco ergo intulit: Respondebo tibi quod maior sit Deus homine; ut flagellatus homo considerans quia illo maior est Deus  in omni quod patitur eius in iudicio se postponat, cui se minorem esse non dubitat. Sequitur:

uERS. 13, 14. Aduersus eum contendis quod non ad omnia responderit tibi. Semel loquetur Deus, et secundo idipsum non repetit.---Ac si diceret: Deus singulorum cordibus priuatis uocibus non respondet, sed tale eloquium constituit, per quod cunctorum questionibus satisfacit. In Scripture quippe eius eloquio causas nostras singuli si requirimus inuenimus, nec opus est ut in eo quod specialiter quisque tolerat, responderi sibi diuina uoce specialiter querat. Ibi enim nobis omnibus in eo quod specialiter patimur, communiter respondetur. Ibi uita precedentium sit forma sequentium, id est cogitationibus uel tentationibus singulorum non iam passim per  prophetarum uoces, non per angelica officia satisfacit. Quia in Scriptura sacra quidquid potest singulis euenire, comprehendit, atque per exempla precedentium, etiam uitam sequentium informare curauit. Intelligi hoc etiam subtilius potest, quod Pater unigenitum consubstantialem sibi Filium genuit. Loqui enim Dei est uerbum genuisse. Semel autem loqui est, uerbum aliud preter unigenitum non habere. Secundo autem non repetit, quia uidelicet hoc ipsum uerbum, id est Filium, non nisi unicum genuit. Quod autem non preteritum, sed futurum tempus posuit, liquet omnibus, quia Deo tempus nec preteritum congruit, nec futurum. Tanto ergo in eo quodlibet tempus ponitur libere, quantum nullum uere. uerbum namque Pater sine tempore  genuit. Et quis digne fari queat illam ineffabilem natiuitatem, quod de eterno natus est ceternus. Quod existens ante secula genuit equalem. Quod gignente natus posterior non est. Que uidelicet nos mirari possumus, sed intueri minime ualemus. Sequitur:

uERS. 15. Per somnium.---Quid est quod per somnium nobis locutio diuinitatis innotescit, nisi quod Dei secreta non cognoscimus, si non interius desideriis uigilemus? in somno enim exteriores sensus dormiunt, et interiora cernuntur. Si ergo interna contemplari uolumus, ab externa implicatione dormiamus. uox uidelicet Dei quasi per somnium auditur, quando tranquilla mente ab huius seculi actione quiescitur, et in ipso mentis silentio diuina  precepta pensantur. Cum enim ab externis actionibus mens sopitur, tum plenius mandatorum Dei pondus agnoscitur, tunc uerba Dei uiuacius mens penetrat, cum ad se admittere curarum secularium tumultus recusat. Male autem homo uigilat, quando eum secularium negotiorum estus insolenter inquietat. Aurem quippe cordis, terrenarum cogitationum turba dum perstrepit, claudit. Sequitur: In uisione nocturna.---In diurna autem luce certius cernimus, in nocturna uero uisione sub quibusdam imaginationibus uidemus. Nox quippe est uita presens. Sancti autem omnes, quandiu in hac uita sunt, diuine nature secreta quasi sub quadam imaginatione conspiciunt, uidelicet quia necdum sicut sunt ea  manifestius contemplantur. Hinc propheta ait: »Anima mea desiderauit te in nocte .« Sequitur: Quando irruit sopor super homines;---ab exteriori quippe actione cessare, dormire est. Sequitur: Et dormiunt in lectulo.---Sanctis enim uiris dormire in lectulo, est intra mentis sue cubile quiescere. Unde scriptum est: »Exsultabunt sancti in gloria, letabuntur in cubilibus suis .« Sequitur:

uERS. 16. Tunc aperit aures uirorum.---Cum enim ab exterioribus actionibus sopiuntur, aperta aure interni examinis causas audiunt, qui dum subtiliter uel flagella publica, uel iudicia occulta considerant, semetipsos affligere flendo non cessant. Sequitur: Et erudiens eos instruit disciplina.---Quia consideranti  menti et sese per penitentiam laceranti, quasi quedam plage percussionis sunt lamenta compunctionis. Unde etiam Salomon recte uim percussionis utriusque coniungens dicit: »Liuor uulneris abstergit mala, et plage in secretioribus uentris .« Quia enim ipsa compunctio mentem lacerat, eamdem compunctionem non incongrue disciplinam uocat. Quatuor quippe sunt qualitates, quibus uiri iusti anima in compunctione uehementer afficitur: cum aut malorum suorum reminiscitur, considerans ubi fuit; aut iudiciorum sententiam metuens, et secum querens cogitat ubi erit; aut cum mala uite presentis solerter attendens, merens considerat ubi est; aut, cum bona superne patrie contemplatur, que, quia necdum adipiscitur, lucens conspicit ubi  non est. Sequitur:

uERS. 17. Ut auertat hominem ab his que fecit, et liberet eum de superbia.---Quid enim homo de proprio nisi peccatum fecit? Et scriptum est: »Initium omnis peccati superbia .« Bene ergo dicitur, quia homo cum ab his que fecit auertit [auertitur], de superbia liberatur. Contra Conditorem quippe superbire est, precepta eius peccando transcendere. At contra, qui id quod fecit uitare appetit, id quod a Deo factus est recognoscit, et ad conditionis sue ordinem humiliter redit, dum sua opera fugiens, talem se qualis a Deo factus est diligit. Sequitur:

uERS. 18. Eruens animam eius a corruptione, et uitam illius, ut non transeat in gladium.---Omnis  quippe peccator ab hac corruptione uitiorum illuc ad gladium compellitur transire penarum, et unde hic inique delectatus est, inde illuc iuste cruciatur. Notandum est ergo quod Deus nobis per somnium loquens, prius nos a corruptione, et postmodum a gladio liberat. Quia nimirum illius uitam illic eripit ab ultione supplicii, cuius hic mentem subtrahit a delectatione peccati. Sequitur:

uERS. 19. Increpat quoque per dolorem in lectulo.---In Scriptura sacra lectus, siue grabatum, siue stratum, aliquando uoluptas carnis accipitur, ut illud: »Surge, tolle grabatum tuum, et uade in domum tuam .« Aliquando repausatio in bonis operibus, ut illud in Actibus apostolorum  »Aenea, sanat te Dominus iehsu Christus; surge, et sterne tibi .« Surgere enim est mala perpetrata relinquere; sternere autem mercedis causas, in quibus requiescere debeat, operari. Aliquando uero requies temporalis accipitur, sicut scriptum est: »Uniuersum stratum eius uersati in infirmitate eius .« Ac si diceret: Omne quod hic sibi parauit ad requiem, hoc ei mutasti occulto iudicio ad perturbationem, quia nos in presentis uite requie, uel tentationis stimulis, uel flagelli afflictione conturbat. Et omnia ossa eius marcessere facit.---Ossa in Scriptura sacra uirtutes accipimus, sicut scriptum est: »Dominus custodit omnia ossa eorum, unum ex his non conteretur .« Et quia in ea requie sancta  nobis ab hoc seculo preparamus, flagello tentationis afficimur: qui fortasse de uirtutibus nostris inflari potuimus, cognite infirmitatis tedio extenuamur. Cum enim sicut cupimus ad Dominum proficimus, si profectum nostrum tentatio nulla pulsaret, alicuius nos fortitudinis esse crederemus. Sed quia nobiscum superna dispensatione agitur, ut, infirmitatis quia proficientes obliuiscimur, tentati recolamus; et in profectu nostro quid de diuino munere, et in tentatione cognoscimus quid de propriis uiribus sumus. Sicque illa omnia nostrarum uirium uelut pinguis uiridisque gratulatio, anxietatis merore siccatur. Sequitur:

uERS. 20. Abominabilis ei sit in uita sua panis.---Quid per panem aliud quam presentis uite delectatio  intelligitur? Ac si ergo dicat: Afflicta mens sibi in amaritudinem uerti considerat, quidquid se ante blande libenterque sapiebat. In Scriptura enim sacra panis nomine aliquando ipse Dominus designatur, sicut ipse ait: »Ego sum panis uiuus, qui de celo descendi .« Aliquando uero spiritalis doni gratia, ut illud prophete: »Qui obturat aures suas ne audiat sanguinem;« id est, peccatis suadentibus non prebet consensum, »et claudit oculos suos ne uideat malum ,« id est, omne quod rectitudini aduersum est, non approbare. »Iste in excelsis habitat,« id est, mentem in sublimibus fixit. »Munimenta saxorum sublimitas eius,« id est, ad supernam patriam per precedentium Patrum exempla subleuatur. »Panis  ei datus est ,« id est, refectio spiritalis gratie. Aliquando panis dicitur diuine doctrine eruditio, sicut per prophetam dicitur: »Qui habitatis in terra Austri,« id est, in Ecclesia Spiritu sancto repleta; »cum panibus occurrite fugienti ;« id est, cum quis mala sua euadere nititur, eruditionis eloquio consulite. Aliquando quoque hereticorum predicatio, sicut Salomon ex uoce Ecclesie hereticorum dicit: »Panes occultos libenter edite.« Et illud: »Aque furtiue dulciores sunt, et panis absconditus suauior .« Aliquando namque subsidium uite presentis. Unde Iacob ait: »Domine Deus, si dederis mihi panem ad edendum,« et reliqua . Et Dominus: »Queritis me non  propter me, sed quia manducastis ex panibus, et saturati estis .« Porro aliquando iucunditas humane delectationis accipitur. Hinc Ieremias ait: »Omnis populus eius gemens et querens panem, dederunt pretiosa queque pro cibo, ad refocillandam animam .« Gemit enim populus et querit panem, cum praua multitudo affligitur, quia non ad uotum presentis uite iucunditate satiatur. Sed »pretiosa queque pro cibo« dat, quia uirtutes mentis in appetitu transitorie delectationis inclinat, et refocillare animam nititur, quia peruersis suis desideriis satisfacere conatur. Sequitur: Et anime illius cibus ante desiderabilis.---Unusquisque enim, cum sibi bene uiuendi prosperitas arridet, hilarescit, atque ipsa hilaritas animum uelut  desiderabilis cibus reficit. Sed cum tentatione paulo amplius imminente pulsatur, a mente eius per meroris fastidium, gaudium omne respuitur; que prius eodem gaudio quasi satiata letabatur, nichilque ei aliud quam semetipsum et agnoscere et flere delectat. Sequitur:

uERS. 21. Tabescit caro illius, et ossa, que tecta fuerant, nudabuntur.---Cum enim flagellis prementibus omnis exterior uoluptas atteritur, interne fortitudinis ossa nudantur. Carnis autem nomine, ipsa delectatio carnalis accipitur. uel, quid per ossa, nisi uirtutes animi designantur? Tabescit ergo caro, et  ossa nudantur, quia, dum flagellis arguentibus carnalis delectatio extenuatur, ea que dudum quasi sub carne latuerant uirtutum fortia patefiunt. Nemo quippe, quantum profecerit, nisi inter aduersa cognoscitur. Sequitur:

uERS. 22. Appropinquabit corruptioni anima illius, et uita eius mortiferis.---Tentati enim uniuscuiusque iusti anima corruptioni appropinquare dicitur, quando ne eam uirtus possit extollere per flagella compellitur, quod se ex propria infirmitate debet sentire. Corruptioni uidelicet appropinquat, quia ex suis se uiribus perditioni proximum non ignorat, ut hoc quod a perditione longe est, non sibi, sed Domino tribuat. Appropinquat uero mortiferis, quia ex infirmitate carnis proximum se peccatis mortem  ferentibus respicit, a quibus diuino munere tanto magis longe fit, quanto se eis proximum ex suis meritis deprehendit. Per contemplationem conditionis sue Dauid corruptioni appropinquauerat, cum dicebat: »Memento, Domine, quod puluis sumus; homo, sicut fenum dies eius .« Per contemplationem quoque infirmitatis proprie Paulus mortiferis appropinquauerat, cum dicebat: uideo aliam legem in membris meis, repugnantem legi mentis mee, et captiuum me ducentem in lege peccati, que est in membris meis. Infelix ego homo, quis me liberabit de corpore mortis huius?« 



LIBER uICESIMUS QUARTUS.


 Eliu itaque dum tentatum superius hominem demonstrat, unum in qua tentatione sit positum humanum genus ostendit. Unde mox generale subintulit remedium, dicens:

uERS. 23. Si fuerit pro eo Angelus loquens.---Quis enim iste angelus est nisi ille qui per prophetam dicitur: »magni consilii Angelus?« Quia enim Greca lingua euangelizare denuntiare dicitur, semetipsum annuntians nobis Dominus, Angelus uocatur, et bene ait: Si fuerit pro eo Angelus loquens, quia, sicut ait Apostolus, »etiam interpellat pro nobis .« Sequitur: Unum de similibus.---Mos medicine est, ut aliquando similia similibus, aliquando contraria contrariis curet. ueniens ergo ad nos desuper medicus noster, totosque nos inueniens  languoribus pressos, quiddam nobis simile, et quiddam contrarium apposuit. Quia enim ad homines homo uenit, concordauit nobis ueritate nature, sed quia ad peccatores iustus, discrepauit a nobis uigore iustitie. Quia igitur Dominus uere natus, uere mortuus, uere resuscitatus, in omnibus tamen distat a nobis magnitudine potentie, sed sola nobis concordat ueritate nature. Per hoc pro nobis Patri loquitur, per quod semetipsum pro omnibus hominem demonstrare dignatus est. Sequitur: Ut annuntiet hominibus equitatem.---Quia nisi ille hominibus  similis fieret, equus homo ante Deum non appareret. Inde quippe annuntiat equitatem nostram, unde suscipere dignatus est infirmitatem nostram. Sequitur:

uERS. 24. Miserebitur eius, et dicet: Libera eum.---Mediator Dei et hominum homo Christus iehsu in eo miseretur hominis, quo formam hominis sumpsit; qua misericordia homine redempto dicit Patri: Libera eum, ut non descendat in corruptionem. Sicut iam supra diximus, dicere eius est: libera hominem, naturam hominis assumendo liberam demonstrare. Ex ea quippe carne quam sumpsit, etiam hanc ostendit liberam quam redemit, sicut ipse ait: »Si uos Filius liberauerit, uere liberi eritis .« Superius enim dictum fuerat: Appropinquauit corruptioni anima eius, postmodum dicitur, non descendat  in corruptionem.---Ac si diceret: Quia cognoscendo infirmitatem suam, esse se corruptioni proximum non ignorat, idcirco ad corruptionis interitum non descendat. Ad corruptionem enim descenderet, si suis uiribus longe se a corruptione esse iudicaret. Sed quia corruptioni appropinquauit humiliter, debet ab ea misericorditer liberari, ut eo contra impugnandum uitia fortis sit, quo se suis meritis cognoscit infirmum. Sequitur: Inueni in quo ei propitier.---Ac si aperte Mediator Dei et hominum dicat: Quia nullus hominum fuit, qui coram Deo intercessor  iustus pro omnibus apparet, memetipsum ad propitiandum hominibus hominem feci, et dum me hominem exhibui, in quo iusto homine hominibus propitiarer inueni. Et quia infirmitatem suscipiens Dominus, dum penam nostram moriendo tolerauit, corruptionem nostram resurgendo mutauit; bene iste Angelus mortalitatis nostre flagella subiungit, eorumque miseretur, dicens:

uERS. 25. Consumpta est caro a suppliciis, reuertatur ad dies adolescentie sue.---Ac si diceret: Mortalitatis sue pena in quamdam uetustatis sue senectutem deiectus est, reuertatur ad dies adolescentie sue, id est, priori integritate renouetur, ut non eo maneat quo lapsus est, sed ad hoc redemptus redeat, ad quod percipiendum conditus fuit. Scriptura enim  sacra sepe adolescentiam pro nouitate uite ponere consueuit. Unde uenienti sponso dicitur: »Adolescentule dilexerunt te .« Senectutem quippe ueteris hominis inter uitia tabescentem deflebat ille qui ait: »Inueteraui inter omnes inimicos meos .« Econtra alius gaudere in uirtutibus admonens dicit: »Letare, iuuenis, in adolescentia tua .« Sequitur:

uERS. 26. Deprecabitur Dominum, et placabilis ei erit.---Prius enim postulare Angelum, et postmodum hominem dicit, quia nisi ante ipse Dominus per incarnationem suam interpellans Patrem uitam nostram peteret, nunquam se nostra insensibilitas ad postulanda ea que eterna sunt excitaret. Sed incarnationis eius precessit oratio, ut torporis nostri  euigilatio subsequatur. Sequitur: Et uidebit faciem eius in iubilo.---Aliter enim quisque compungitur cum interna intuens malorum suorum pauore terretur: aliter uero compungitur, cum gaudia superna conspiciens, spe quadam et securitate roboratur. Menti enim nostre de consideratione cecitatis sue prius ignis tribulationis immittitur, ut omnis uitiorum erugo concremetur. Et tunc mundatis oculis cordis illa letitia patrie celestis aperitur, ut prius purgemus lugendo quod fecimus, et postmodum manifestius contemplemur per gaudia quod querimus. Iubilus namque dicitur, quando ineffabile gaudium mente concipitur, quod nec abscondi possit, nec sermonibus aperiri; et tamen quibusdam motibus proditur, quamuis nullis proprietatibus exprimatur.  Hinc scriptum est: »Beatus populus qui scit iubilationem .« Quia enim per faciem quemlibet agnoscimus, non immerito cognitionem Dei, faciem uocamus. Unde Iacob postquam cum angelo luctatus est, ait: »uidi Dominum facie ad faciem ;« ac si diceret: Cognoui Dominum, quia me cognoscere ipse dignatus est. Quam cognitionem plenissime fieri Paulus in fine testatur, dicens: »Tunc cognoscam sicut et cognitus sum .« Sequitur: Et reddet homini iustitiam suam.---Iustitia nostra dicitur, non que ex nostro nostra est, sed que diuina largitate fit nostra, sicut in Dominica oratione dicimus: »Panem nostrum quotidianum da nobis hodie .«  Suam quippe iustitiam homini Dominus reddit, non quam ex semetipso habuit. Illam ergo iustitiam reddet Deus homini, ad quam conditus fuit, ut inherere Deo libeat, ut minacem eius sententiam pertimescat, ut serpentis callidi blandis iam promissionibus non credat. Sequitur:

uERS. 27. Respiciet homines, et dicet: Peccaui.---Sed peccatorem se unde cognosceret, si iustitiam non haberet? Nemo quippe fortitudinem suam, nisi cum rectus esse ceperit, deprehendit. Nam qui omnino peruersus est, neque hoc potest uidere quod est; qui uero peccatorem se esse intelligit, iam ex parte aliqua esse iustus inchoauit, atque id quod non iustus fecerat, ex eo quod est iustus accusat. Scriptura etenim sacra aliquando homines  ponere solet humana sapientes, sicut ait Paulus: »Cum enim sit inter uos zelus et inuidia, nonne carnales estis? nonne homines estis?«  Qui etiam quia carnali affectioni succumbunt, non iam homines, sed iumenta nominantur. Unde per Dauid dicitur: »Homo cum in honore esset non intellexit, comparatus est iumentis,« et reliqua . Aliquando homines cum dicit, eos a bestiis ratione distinguit, quibus per prophetam Dominus dicit: »uos autem pascue mee greges, homines, estis .« Recte ergo de hoc penitente dicitur: Respiciet homines, et dicet: Peccaui. Ac si dicatur: Sanctorum uirorum exempla conspicit, atque eorum comparatione se pensans, iniquum se esse deprehendit. Qui enim  plenissime intelligere appetit qualis est, tales nimirum debet conspicere qualis non est, ut ex bonorum forma metiatur quanto ipse deserto bono deformis est. Unde et per Ezechielem dicitur: »Fili hominis, ostende domui Isrel templum, et confundantur ab iniquitatibus suis, et metiantur fabricam, et erubescant ex omnibus que fecerunt .« Tunc quippe templum ostenditur, cum iusti anima quanta sanctitate fulgeat ad confusionem suam peccatoribus demonstratur. Metiri uero fabricam est pensare subtiliter iustorum uitam. Sequitur: Et uere deliqui, et ut eram dignus non recepi.---Peccatores se plerumque confitentur, etiam qui se esse non credunt. Nam sepe contingit ut passim se homines iniquos esse fateantur, sed cum peccata  sua ueraciter aliis arguentibus audiunt, defendunt se summopere, atque innocentes uideri conantur. Unusquisque enim in flagello positus, minus adhuc peccata sua considerat, si uel tanto uel amplius se percussum quam merebatur, existimat: iste autem quia quanto maiorum exempla considerat, tanto districtiori examinatione se pensat, minus se percussum quam merebatur agnoscit, quia in illorum iustitia conspicit quam grauis sibi culpa fuerit, quod errauit. Et idcirco hoc quod patitur districtum esse non sentit, quia districte nouit pensare quod fecit. Sequitur:

uERS. 28. Liberauit enim animam suam ne pergeret in interitum.---Quia preueniente diuina gratia, in  operatione bona nostrum liberum arbitrium sequitur, nosmetipsos liberare dicimur, qui liberanti nos Domino consentimus. Unde Paulus cum diceret: »Abundantius illis omnibus laboraui,« ne labores suos sibi tribuisse uideretur illico adiunxit: »Non autem ego, sed gratia Dei mecum .« Sequitur: Sed uiuens lucem uideret.---Lucem uidelicet ueritatis, quam corde uidere mortuus non posset, uel certe quia Dominus dixit: »Ego sum lux mundi .« uidebunt lucem etiam mortui, quando omnes iniusti eum uenire ad iudicium in humanitatis forma conspexerint. Sed uiuens tunc lucem respicit, qui liberis oculis cordis in forma eius diuinitatis attendit. Sequitur:

uERS. 29. Hec omnia operatur Deus, tribus uicibus  per singulos.---Ac si diceret: Quod semel de uno dixi, hoc tribus uicibus per singulos agitur. Sed solerter intuendum est que iste tres uices sint quibus unusquisque homo anxietate meroris afficitur, et, post merorem, protinus ad securitatem letitia uocatur. Igitur si uigilanter attendimus, has tres uices meroris et letitie in uniuscuiusque electi animo istis alternari modis inuenimus, id est conuersatione, tentatione, morte. In prima quippe, quam diximus, conuersationis uice, grauis meror est, cum sua unusquisque peccata considerans, curarum secularium uult compedes rumpere, et uiam Dei per spatium secure conuersationis ambulare. Recte ergo de hoc amarescente homine dici potest; »Abominabilis ei fit in uita sua panis, et anime illius cibus  ante desiderabilis. Tabescet caro eius, et ossa, que tecta fuerant, nudabuntur. Appropinquauit corruptioni anima eius, et uita illius mortiferis.« Sicut supra dictum est . Sed quia diuina gratia diutius istis difficultatibus affici non permittitur, ruptis peccatorum nostrorum uinculis, citius nos ad libertatem noue conuersationis consolando perducit, fitque cordi immensa letitia, quia ei quem desiderat iam per spem securitatis appropinquat, ut recte de hoc dici debeat: »Deprecabitur Deum et placabilis ei erit, et uidebit faciem eius in iubilo, et reddet homini iustitiam suam. Respiciet homines et dicet. Peccaui, et uere deliqui, et ut eram dignus non recepi. Liberauit animam suam ne pergeret in interitum, sed uiuens lucem uideret .« Post  primam igitur uicem meroris atque letitie, quam unusquisque per studium conuersionis agnoscit, hec secunda suboritur, quia ne securitatis negligentia dissoluatur, impulsu tentationis afficitur. Et quidem quisque in ipso conuersationis initio magna plerumque excipitur dulcedine consolationis, sed durum laborem postmodum probationis experitur. Tres quippe modi sunt conuersorum. Inchoatio, medietas, atque perfectio. In inchoatione autem ueniunt blandimenta dulcedinis; in medio quoque tempore certamina tentationis; ad extremum uero perfectio plenitudinis. Prius ergo illos dulcia suscipiunt que consolentur; postmodum amara que exerceant, et tunc demum suauia atque sublimia que confirment.  Plerumque autem conuersus quisque talibus tentationum stimulis agitatur, quibus ante conuersionis gratiam nunquam pulsatum se esse reminiscitur. Non quia tunc eadem radix tentationis deerat, sed quia non apparebat. Humanus quippe animus multis cogitationibus occupatus sepe sibimet ipsi aliquo modo manet incognitus, ut omnino quod tolerat nesciat. Inter hec ergo deprehensa mens huc illucque distenditur, et multiplicibus tentationum estibus dissipatur; ita uero circumfrementibus tentationum motibus angustatur, ut recte de eo dici debeat: »Abominabilis ei sit in uita sua panis,« ut supra. Sed quia misericors Deus probari nos permittit tentationibus, non reprobari, sicut scriptum est: »Fidelis autem Deus qui non patietur uos tentari supra  id quod potestis, sed faciet cum tentatione etiam prouentum ut possitis sustinere ,« citius consolationis opus occurrit, et surgentes tentationum stimulos mitigat, impugnantesque se cogitationum motus interna pace tranquillat. Moxque anima immensam de spe celesti letitiam percipit dum deuictum malum respicit quod tolerauit, ut iure de hoc tentato liberatoque homine dici debeat: »uidebit faciem eius in iubilo, et liberauit animam suam ne pergeret in interitum, sed uiuens lucem uideret.« Post conuersationis namque certamina, post probationis erumnam, restat adhuc dura tentatio. Quia uenire non potest ad perfecte gaudia libertatis, nisi prius debitum soluerit humane conditionis. Conuersus autem quisque sibi caute sollicitus, tacite secum  considerare non cessat, eternus Iudex quam districtus adueniet; suumque terminum quotidie prospicit, et ante seueritatem tante iustitie, quas rationes uite sue sit positurus, attendit. Considerat quippe quod uiam uite presentis nequaquam sine culpa transire potuimus; considerat, quia nec hoc quidem sine aliquo reatu est quod laudabiliter gessimus, si remota pietate iudicemur. Quis enim nostrum uitam precedentium Patrum ualeat uel superare uel assequi? Et tamen Dauid dicit: »Ne intres in iudicium cum seruo tuo .« Solutioni ergo carnis appropinquans, nonnunquam terrore uindicte etiam iusti anima turbatur, cui, et si quid tranquillum in hac uita sapere potuit, mortis articulo interueniente concutitur, ut iure dici debeat: »Abominabilis ei fit  in uita sua panis,« et reliqua. Sed quia iustorum anime a leuibus quibusque contagiis ipso sepe mortis pauore purgantur, eterne retributionis gaudia iam ab ipsa carnis solutione percipiunt. Plerumque uero contemplationem percipiunt quamdam retributionis eterne, etiam priusquam carne exspolientur. Hilarescunt, et dum uetustatis debitum soluunt, noui iam muneris letitia perfruuntur, recte dicitur: »uidebit faciem eius in iubilo.« Sequitur:

uERS. 30. Ut reuocet animas eorum a corruptione, et illuminet luce uiuentium.---Lux quippe morientium est, quam corporeis oculis cernimus. Qui autem adhuc huic mundo uiuunt, luce morientium tenebrescunt. Illuminantur autem luce uiuentium qui,  despecto temporali lumine, ad splendorem interne claritatis recurrunt ut ibi uiuant, ubi uerum lumen sentiendo uideant; ubi non aliud lumen atque aliud uita, sed ubi lux ipsa uita sit. Ubi sic nos lux exterius circumscribat, ut interius impleat; sic interius impleat, ut incircumscripta exterius circumscribat. Illuminantur ergo hac luce uiuentium, quam tanto tunc subtilius conspiciunt, quanto nunc ad illam prius uiuunt. Sequitur:

uERS. 31. Attende, Iob, et audi me, et tace dum ego loquor.---Qualem se apud se habeat, hac locutione manifestat. Immensa enim superbia est, a seniore sibi reuerentiam exigere, et silentium imperare meliori. Sequitur:

uERS. 32. Si autem habes quod loquaris, responde  mihi, loquere; uolo enim te apparere iustum.---Quia autem predicatores iusti dum quoslibet corripiunt, sepe per humilitatis gratiam ad cogitationum suarum intima reuertuntur, atque in eo ipso quod corripiunt, ne quid fortasse fallantur exquirunt, correptisque licentiam tribuunt, ut si quid pro se ipsi iustius sentiunt fateantur. Hoc nonnunquam etiam arrogantes imitari appetunt. Paulisper enim in uerbis elatione postposita, quasi eorum quos corripiunt, si forte reperiri potuerint, iustitiam querunt, non quia ita sentiunt, sed quia ornari per speciem humilitatis concupiscunt. Metuunt enim ne superbi ac tumidi quia sunt, esse uideantur. Sequitur:

uERS. 33. Quod si non habes, audi me, et tace, et docebo te sapientiam.---Quia enim ueraciter querunt  audire quod iustum est, equanimiter exspectant audire quod querunt. Eliu autem qui ueraciter requisitionis uerba non protulit, dici quod quesierat non permisit; sed mox que intrinsecus gestauit, erupit, qualemque se in oculis suis habebat ostendit, dicens: Tace, et docebo te sapientiam. Arrogantes enim uiri, quando aliquid humiliter sonant, diu in eiusdem specie humilitatis non perdurant, cum fortasse querunt ut audiant, mox loquendo obuiant ne deceantur. Sequitur:



CAPUT XXXIu.

uERS. 1. Pronuntians itaque Eliu etiam hec locutus est:---Quid enim per huius pronuntiationis uocabulum nisi inflatio elationis ostenditur? Ut uerba que de alta superbie radice ueniebant, cum quadam  quasi altitudine et distinctione procederent. Sequitur:

uERS. 2, 3. Audite, sapientes, uerba mea, et eruditi, auscultate me. Auris enim uerba probat, et guttur escas gustu diiudicat.---Ac si diceret: Sicut nec auris escas, nec guttur uerba cognoscit, ita nec stultus quisque sententiam sapientis intelligit. Sapientes ergo atque eruditi, audite quod dico, qui potestis ea que fuerint dicta cognoscere. uideamus, igitur quantum timeat, qui uerba sua non nisi a sapientibus audire decenter existimat. uerus autem predicator sapientie dicit: »Sapientibus et insipientibus debitor sum .« Sequitur:

uERS. 4. Iudicium eligamus nobis, et inter nos  uideamus quid sit melius.---Sed utrum hoc iudicium et humili corde quesierit, facile cognoscimus si subsequentia eius uerba pensemus. Sequitur:

uERS. 5, 6. Quia dixisti, Iob: iustus sum, et Deus subuertit iudicium meum. In iudicando enim me mendacium est, et uiolenta sagitta mea absque ullo peccato.---Hec beatum Iob dixisse queritur, que tamen quia minime dixerit requisita sacre historie uerba testantur. Sed qui iudicium eque quesierat, ex culpa quam finxit protinus sententiam promulgat; nam sequitur:

uERS. 7, 8. Quid est uir ut est Iob, qui bibit subsannationem quasi aquam, qui graditur cum operationibus iniquitatum?---Ecce iudicium querens, iudicium protulit, et post allegationem suam nulla  beati Iob exspectata sententia, eum damnatione dignum ex reproborum societate iudicauit. Ait enim: Quis est uir ut est Iob? Ut utique subaudiamus, nullus; atque subiungit: Qui bibit subsannationem quasi aquam. Aqua autem cum bibitur, ita liquide sumitur, ut ad sorbendum nulla sui pinguedine retardetur. Subsannationem uero ut aquam bibere est, Deum sine aliquo obstaculo cogitationis irridere, ut eo quod superbit lingua uel conscientia, nulla trepidatio contradicat. Hec autem eius sententia super beatum Iob, quantum ab tramite ueritatis exorbitet, illa etiam attestatione cognoscimus qua ad diabolum dicit: »Nunquid considerasti seruum meum Iob, quod non sit ei similis super terram?«  Ecce quem ueritas dicit absque comparatione iustum,  eum Eliu asserit absque comparatione peccatorem. Sed hec esse propria arrogantium predicatorum solent, ut etiam afflictos auditores suos magis districte corripere appetant, quam blande refouere. Plus enim student ut mala obiurgando increpent, quam bona laudando confirment. Unde scriptum est: »In ore stulti uirga superbie « Nonnunquam uero etiam predicatores iusti rigide feriunt; sed aliud est cum iustitia stimulat; aliud cum superbia inflat. Iusti cum seuere corrigunt, interne dulcedinis gratiam non amittunt. Nam sepe pro inquietudine refrenanda prauorum, duritiam districti uigoris assumunt, sed intus caritatis igne liquefiunt, atque eo rum amore ardent in quos aspera correctione seuiunt.  Unde scriptum est: »uerba sapientium quasi stimuli, et sicut claui in alium defixi .« Sequitur:

uERS. 9. Dixi enim: Non placebit uir Deo, etiamsi cucurrerit cum eo.---Quod profecto quia minime dixerit, quisquis beati Iob uerba legit, agnoscit. Sed qui idcirco loquitur, ut semetipsum ostendendo superbiat, quid mirum si in altero fingit quod reprehendat? Sequitur:

uERS. 10. Ideo, uiri cordati, audite me.---Ecce iterum fastu superbie inflatus, eos tantummodo, qui quasi digne intelligendo se assequi ualeant, querit.

uERS. 11. Absit a Deo impietas, et ab Omnipotente  iniquitas; opus enim hominis redde ei, et iuxta uias singulorum restituet ei.---Benedixit, quia in omnipotente Deo iniquitas uel impietas non est, in hac uita nequaquam hoc semper agitur quod subiungit, quia iuxta opus suum singulis et iuxta uias reddet. Nam et multos illicita ac peruersa perpetrantes gratuito preuenit, atque ad opera sancta conuertit. Et nonnullos rectis actibus deditos flagello interueniente corripit, ac si placentes quasi displiceant affligit. Salomone attestante, qui ait: »Sunt iusti quibus mala ueniunt, quasi opera egerint impiorum, et sunt impii qui ita securi sunt, ac si iustorum facta habeant .« uerius ergo Eliu diceret si dixisset, quia in Omnipotente impietas atque iniquitas non est, etiam cum iuxta uias proprias  hominibus reddere non uidetur, nam et quod a nobis non intelligitur, ex occulti iudicii non iniusta lance profertur. Sequitur:

uERS. 12. uere enim Deus non condemnabit frustra, nec Omnipotens subuertit iudicium.---Ad diabolum Dominus dicit: »Commouisti me aduersus eum, ut affligerem eum frustra .« Contraria quippe uidentur, nisi subtili consideratione pensentur. Aliud namque est damnare, aliud affligere. Affligit ergo iuxta aliquid frustra, sed frustra non damnat. An non iuxta frustra Iob afflixerat, cum non delebat uitium, sed meritum augebat. Frustra enim condemnare non potest, quia damnatio fieri non ex parte ad aliquid potest. Que uidelicet in extremo punit omne quod hic quisque commiserit.  Nec Omnipotens subuertit iudicium, quia si minus recta uidentur esse que patimur, recte tamen in occulto examine decernuntur. Sequitur:

uERS. 13. Quem constituit alium super terram, aut quem posuit super orbem quem fabricatus est?---Ut uidelicet subaudias, nullum. Per se quippe mundum regit, quem per se condidit, nec eget alienis adiutoriis ad regendum, qui non eguit ad faciendum. Sed hec idcirco colliguntur, ut liquido indicet quia omnipotens Deus, si per semetipsum regere non negligit quod creauit, quod bene creauit utique bene regit, quia quod pie condidit impie non disponit. Sequitur:

uERS. 14. Si direxerit ad eum cor suum, spiritum illius et flatum ad se trahit.---Curuum cor est, cum  ima appetit, dirigitur cum ad superna subleuatur. Si ergo homo cor suum ad Dominum dirigit, spiritum et flatum illius Dominus ad se trahit: spiritum uidelicet pro internis cogitationibus; flatum uero quo corpus trahitur, pro externis actionibus ponit. Deum ergo spiritum hominis et flatum ad se trahere est, ad conuersionem sui desiderii, et interiora nostra et exteriora commutare, ut nichil iam menti exterius libeat, nichil caro inferius uel si appetit, adipisci conetur. Sed omne quod homo est, ad eum uidelicet a quo est et interius desiderando ferueat, et exterius se edomando constringat. Sequitur:

uERS. 15. Deficiet omnis caro simul, et homo in cinerem reuertetur.---Simul enim omnis caro deficit,  quando iam nullis suis motibus seruit, quia presidens spiritus cuncta eius fluxa restringit, et quodam districtionis sue gladio omne quod in illa male uiuebat, interficit. Hoc nimirum discipline gladio semetipsum Ieremias interfecerat cum dicebat: »Postquam conuertisti me, egi penitentiam, et postquam ostendisti mihi, percussi femur meum .« Quid enim in femore, nisi uoluptas carnis accipitur? Et quid est quod ait: »Postquam ostendisti mihi, percussi femur meum,« nisi postquam superna spiritaliter uidit; omne quod inferius in se carnaliter uiuebat exstinxit? In peccato enim quis que positus mortalitatis sue obliuiscitur et terram se esse non meminit, dum adhuc per superbiam inflatur. Post conuersionis uero gratiam, cum humilitatis  spiritu tangitur, quid se esse aliud quam cinerem recordatur? In cinerem Abraham reuersus fuerat, dicens: »Loquar ad Dominum meum, cum sim puluis et cinis .« Hinc Dauid ait: »Auferes spiritum eorum et deficient,« et reliqua . Sequitur:

uERS. 16. Si habes ergo intellectum, audi quod dicitur, et ausculta uocem eloquii mei.---Habent hoc proprium omnes arrogantes, ut cum fortasse acutum aliquid sentiunt, inde mox ad uitium elationis erumpant, sensusque omnium in sui comparatione despiciunt, seque in suo iudicio aliorum meritis anteponant. Ecce Eliu quomodo paulisper in elationem per uerborum incrementa proficit. Sepius namque dixerat: »Si habes quod loquaris, responde mihi,«  et reliqua . Ac si diceret: Dic aliquid, si tamen dignus potueris esse qui dicas. Hinc autem ait: Si habes intellectum, audi quod dicitur. Ac si aperte dicat: Audi me, si tamen dignus poteris esse qui audiat. Isti quotidiani defectus qui in cordibus reproborum fiunt, quibus indesinenter ad deteriora descendunt. Sequitur:

uERS. 17. Nunquid qui non amat iudicium sanari potest? quomodo tu eum qui iustus est, in tantum condemnas?---Bonam quidem sententiam protulit, sed beato Iob proferenda non fuit. In omni enim quod dicitur summopere intuendum est quid dicatur, cui dicatur, quomodo dicatur. Eliu autem attendit quod diceret, sed cui diceret, non attendit. Beatus quippe Iob amabat iudicium, quia causas suas subtiliter cum  Deo pensare nouerat, nec condemnauerat eum qui iustus est; sed cur sine peccato percussus fuerat in dolore positus cum humilitate requirebat. Amat iudicium quisquis uias suas subtiliter discutit, et secretarium cordis ingressus, quid Dominus ipse tribuat, quid ipse debeat Deo pensat. Arguens beatum Iob quod iudicium non amaret, et quia eum, qui iustus est, condemnasset, illico eiusdem iusti, id est, Domini iustitiam subdit. Sequitur:

uERS. 18. Qui dicit regi: Apostata; qui uocat duces impios.---Sepe nouimus quod plerique qui presunt inordinatum sibi metum a subditis exigunt, et non tam propter Dominum, quam pro Domino uenerari uolunt. Intus enim se tumore cordis extollunt, cuntosque  subditos in sui comparatione despiciunt. Unde scriptum est: »Ducem te constituerunt, noli extolli, sed esto in illis quasi unus ex illis ;« bene contra eos dicitur. Qui dicit regi: Apostata. Unusquisque enim superbus rector toties ad culpam apostasie delabitur, quoties preesse hominibus delectatur, honoris sui singularitate letatur. Sub quo enim sit non considerat, et quod equalibus quasi non sit equalis exsultat. Ad uiam namque pietatis ducerent, si subditorum oculis humilitatis exempla  monstrarent. Dux quippe est impius, qui a tramite ueritatis exorbitat, et dum ipse in preceps ruit, ad abrupta sequentes inuitat. Dux est impius, qui per tumoris exempla uiam ostendit erroris. Paulus dux impius esse metuebat, cum potestatis sue celsitudinem reprimebat dicens: »Non querentes ab hominibus gloriam neque a uobis, neque ab aliis, cum possemus oneri esse ut Christi apostoli, sed facti sumus paruuli in medio uestrum .«



LIBER uICESIMUS QUINTUS.


 Ipsa humane conditionis qualitas indicat quam longe rebus ceteris prestat. Nam collata homini ratio asserit quantum omnia, que uel uita, uel sensu, uel ratione carent, natura rationalis antecedit. Et tamen quia ab internis atque inuisibilibus oculos claudimus, atque uisibilibus pascimur, plerumque hominem non ex quod ipse est, sed ex his que circa ipsum sunt, ueneramur. Cumque non intuemur quod ipse sit, sed quid possit, in acceptione personarum non ex personis, sed ex rebus adiacentibus ducimur, sicque fit ut is quoque apud nos intus in disceptatione ueniat, qui foris honoratur, quia dum pro his que erga illum sunt honorabilis habetur, rebus suis in examine nostro postponitur. At contra de Deo dicitur:

 uERS. 19. Qui non accipit personam principum, nec cognouit tyrannum, cum disceptaret contra pauperem.---Potest autem per principem uel tyrannum quisque superbus intelligi, per pauperes uero humiles designari. Tyrannum ergo disceptantem contra pauperem non cognoscit omnipotens Deus, quia superbos omnes uitam nunc humilium deprimentes, in iudicio se nescire perhibet, dicens: »Nescio uos, unde sitis .« Et quia sic potenter cum uult destruit, sicut cum uoluit potenter creauit, apte ratiocinando subiungitur: Opus enim manuum eius sunt uniuersi.---Atque mox subditur:

uERS. 20. Subito morientur, et in media nocte curuabuntur populi et pertransibunt.---Quamlibet sero de hac uita tollantur iniqui, subito et repente tolluntur,  quia finem suum cogitando preuidere nesciunt. Subito est quod ante cogitare non potuit. Subito diues ille stultus est, qui horrea que preparauit deseruit, et inferni locum quem non preuidebat inuenit. Unde ei dicitur: »Hac nocte repetent animam tuam a te ,« at contra de iustis dicitur: »uos autem, fratres, non estis in tenebris, ut uos dies illa, tanquam fur, comprehendat .« In media enim nocte curuati pertransibunt, qui in obscuritatis sue negligentia humilitati [humiliati] rapiuntur. Tunc curuabuntur per sententiam iudicis qui nunc curuari negligunt per humilitatem cordis. Electi autem ne inuiti curuentur in morte,  sponte curuantur in humilitate. Unde sancte Ecclesie de conuersa prole persecutorum dicitur: »uenient ad te curui filii eorum qui humiliauerunt te .« Et bene de morientibus populis non ait transibunt, sed pertransibunt, qui etiam uiuendo temporaliter quotidie ad finem tendimus, et presentem uitam quasi quamdam uitam subigendo transimus; hoc ipsum morituris uiuere, quasi ad mortem ire est, et quot dies uite peragimus, quasi in itinere ad locum propositum tot passibus propinquamus. Sequitur: Et auferent uiolentum absque manu.---Subaudis, diuina iudicia. Absque manu uero auferent eum qui manu uiolentus fuit; absque manu auferent, quia uidelicet subito exitu urgente inuisibiliter rapitur, qui uisibiliter rapiebat. Sequitur:

 uERS. 21. Oculi enim eius super uias hominum, et omnes gressus eorum considerat.---Tunc enim nequaquam considerare credebatur, quando uiolentus iste omne malum quod poterat inulte perpetrabat. Aestimabatur Deus iniusti acta non cernere, quia differebat iuste damnare, et magna eius patientia quasi quedam negligentia putabatur. Iniquus quoque ipse toties se in peccatis suis non uideri a Deo credidit, quoties inulte peccauit, cui per quemdam sapientem dicitur: »Ne dicas: Peccaui, et quid accidit mihi triste? « Emendare non uult nequitiam, pro qua dignam non protulit penam. Gressus uero hominum uocat, uel singulas operationes quibus innitimur, uel alternantes motus intime cogitationis, quibus quasi passibus uel longe a  Domino recedimus, uel pie ad Deum propinquamus; ad Deum enim quasi tot gressibus mens accidit, quot bonis motibus proficit, et rursum tot gressibus longe fit, quot malis cogitationibus decrescit. Sequitur:

uERS. 22. Non sunt tenebre, et non est umbra mortis, ut abscondantur ibi qui operantur iniquitatem.---Quid per tenebras nisi ignorantiam, et quid per umbram mortis, nisi obliuionem studuit designare? De quorumdam quippe ignorantia dicitur: »Tenebris obscuratum habentes intellectum .« Et rursum de obliuione que in morte contingit scriptum est: »In illa die peribunt omnes cogitationes  eorum .« Quia ergo per mortem funditus obliuioni tradetur quidquid uiuendo cogitatur, quasi quedam obliuio est, et umbra mortis. Ac si ergo diceret: Idcirco eius iudicio nullus absconditur, quia nullatenus potest aut non uidere quod fecimus, aut obliuisci quod uidet; quamuis intelligi tenebre uel umbra mortis etiam aliter possunt. Omnis namque immutatio uelut quedam mortis immutatio est. Id enim quod mutat, quasi ab eo quod erat interficit, ut desinat esse quod fuit, et incipiat esse quod non fuit. Lumen igitur uerum, Creator uidelicet noster, quia a nulla mutabilitatis uicissitudine tenebrescit, nullis nature sue defectibus obumbratur, sed eius esse sine mutabilitate fulgere est; tenebre ei uel umbra mortis dicitur non inesse.  Unde alias scriptum est: »Apud quem non est transmutatio, nec uicissitudinis obumbratio ;« et unde rursus Paulus apostolus dicit: »Qui solus habet immortalitatem, et lucem habitat inaccessibilem .« Lux enim eterna, que Deus est, quanto incommutabiliter fulget, tanto penetrabiliter uiget; et neque occulta nescit, quia cuncta penetrat; neque penetrata obliuiscitur, quia incommutabilis durat. Sequitur:

uERS. 23. Neque enim ultra in hominis potestate est, ut ueniat ad Deum in iudicium.---Hic nimirum non illud iudicium designatur, quod per eternam retributionem punit, sed quod mente conceptum per conuersionem diluit. Ad illud quippe uenire non desiderat, quisquis se per illud damnari formidat.  Dum ergo dicitur: Neque enim ultra in hominis potestate est, ut ueniat ad Deum in iudicium, profecto ostenditur esse quoddam iudicium, quod quandoque etiam a damnatis ac reprobis desideretur. Et quod est illud, nisi hoc de quo Paulus apostolus dicit: »Si nos ipsos iudicaremus, non utique iudicaremur ;« et de quo per prophetam dicitur: »Non est iudicium in gressibus eorum ;« et quod Dauid ait: »Honor Regis iudicium diligit .« Ut uidelicet qui iam Deum honorat ex fide, sollicite iudicet quid ei debeat in operatione. Hinc propheta ait: »reduc me in memoriam ut iudicemur simul, narra si quid habes ut iustificeris .« Debet enim uniuscuiusque mens et causas suas apud Dominum, et causas  Domini contra se sollicita inquisitione discutere, debet caute pensare, uel que ab eo bona perceperit, uel que mala bonis peruerse uiuendo respondit. Quod electi quidem quotidie facere omnino non cessant. Unde bene Salomon ait: »Cogitationes iustorum iudicia .« Accedunt enim ad secretarium iudicis intra sinum cordis; considerant quam districte quandoque feriat, qui diu patienter exspectat; metuunt in his que se egisse meminerunt; puniunt flendo quod perpetrasse se intelligunt. Nec deest in hoc iudicio mente concepto omne ministerium quod punire reos suos plenius debeat. Nam conscientia accusat, ratio iudicat, timor ligat, dolor excruciat. Quod iudicium eo certius punit, quo interius  seuit, quia uidelicet ab exterioribus non accedit. Quia ergo nunc in potestate est internum mentis nostre contra nos subire iudicium recognoscendo accusemus nosmetipsos quales fuimus, penitendo torqueamus, non cessemus, dum licet, iudicare quod fecimus. Audiamus caute quod dicitur: Neque enim ultra in hominis potestate est ut ueniat ad Deum in iudicium. Sequitur:

uERS. 24. Conteret multos et innumerabiles, et stare faciet alios pro aliis.---Postquam multa narrata sunt de pena malorum, subito infertur occultum iudicium, quod pie super nos iusteque disponitur, quomodo alii perdunt quod tenere uidebantur, et alii accipiunt quod alii ex meritis perdunt. Cunctis autem liquet quod in illa extrema requisitione  examen publicum facturus est omnipotens Deus, ut alios ad tormenta deserat, alios ad participationem regni celestis admittat. Sed hoc nunc secreto iudicio quotidie agitur quod tunc publice demonstratur. Nam iuste ac misericorditer singulorum corda, uel examinans uel disponens, alios in exteriora respuit, alios ad ea que sunt intrinsecus trahit. Hos accendit interna appetere, illos pro uoluptatibus suis deserit exteriora cogitare. Horum mentem ad superna erigit, illorum superbiam in infimis desideriis mergit, et qui uidentur humano iudicio, iam in conspectu eterni iudicis stant. Quis enim hominum estimare potuisset Iudam uiuendi sortem etiam post ministerium apostolatus amittere? Et quis econtra latronem crederet causam uite etiam in ipso mortis  articulo inuenire? Conteruntur etiam qui relictis celestibus terram querunt. Que autem maior poterit esse contritio, quam deserto Creatore creaturam querere? desertis supernis gaudiis, in infimis rebus inhiare? Unde bene per Prophetam dicitur: »Humiliat autem peccatores usque ad terram .« Quod autem dicens Conterit multos, illico adiunxit, innumerabiles, multitudinem exprimere studuit reproborum, que humane rationis numerum transit. uel certe indicare uoluit quod omnes qui pereunt intra electorum numerum non habentur, ut eo sint innumerabiles, quo extra numerum currunt. Unde Propheta intuens tantos hoc Ecclesie tempore specie tenus credere, quantos nimirum certum est electorum numerum summamque  transire, ait: »Multiplicati sunt super numerum .« Sequitur:

uERS. 25. Nouit enim opera eorum, et idcirco inducit noctem et conterentur.---Sciendum summopere est, quod iniquus quisque duobus modis in nocte conteritur, uel cum exterioris iudicii tribulatione percutitur, uel cum occulta sententia interius cecatur. In nocte corruit, cum per extremum iudicium, uiuendi lumen in perpetuum amittit. Unde scriptum est: »Ligate ei pedes et manus, et mittite eum in tenebras exteriores .« Rursum in nocte iniquus conteritur, cum peccatorum precedentium confusione damnatus, ueritatis lumen non inuenit, et quid deinceps agere debeat non agnoscit.  Omne quippe peccatum quod tamen citius penitendo non tegitur, aut peccatum est et causa peccati, aut peccatum et pena peccati. Peccatum namque quod penitentia non diluit, ipso suo pondere mox ad aliud trahit. Unde fit, ut non solum peccatum sit, sed peccatum et causa peccati. Ex illo quippe uitio culpa subsequens oritur, ex quo cecata mens ducitur ad peius et alio ligetur. Sed peccatum quod ex peccato oritur, non iam peccatum tantummodo, sed peccatum est et pena peccati, quia iusto iudicio omnipotens Deus cor peccantis obnubilat, ut precedentis peccati merito etiam in aliis cadat. Hinc Dauid ait: »Appone iniquitatem super iniquitatem eorum, et non intrent in iustitiam tuam .« Igitur quia precedentibus peccatis  cecatus oculus cordis, ipsa cecitas que peccantis animum ex ante acte culpe damnatione confundit, merito nox uocatur, quia per hanc ab oculis delinquentis lumen ueritatis absconditur. Inducere autem noctem dicitur Dominus, non quod ipse tenebras inferat, sed quod obscura corda peccantium misericorditer non illustret, ut hoc ipsum in nocte cecasse sit, a ceteris tenebris liberare uoluisse. Sequitur.

uERS. 26. Quasi impios percussit eos in loco uidentium.---In Scriptura sacra quasi aliquando pro similitudine, aliquando pro ueritate poni consueuit. Pro similitudine enim quasi ponitur, sicut Apostolus dicit: »Quasi tristes, semper autem gaudentes .« Pro ueritate autem ponitur, sicut  Ioannes ait: »uidimus gloriam eius gloriam quasi unigeniti a Patre .« Hoc autem loco nichil differt utrum pro similitudine, an pro ueritate sit positum, quia quolibet dicatur ordine, aperte praua malorum uita signatur. Impios uero Scriptura sacra proprie infideles appellat. Hac namque distentia peccatores ab impiis discernuntur, quia cum omnis impius sit peccator, non tamen omnis peccator est impius; peccator enim dici etiam qui in fide pius est potest. Unde Ioannes ait: »Si dixerimus quia peccatum non habemus, ueritas in nobis non est .« Impius uero proprie dicitur, qui a religionis pietate separatur. De talibus enim Propheta ait: »Non resurgent impii in iudicio .« Locus autem uidentium sancta Ecclesia uocatur:  in ipsa enim recte consistitur, ut lumen uerum, quod Deus est, uideatur. Unde ad Moysen dicitur: »Est locus penes me, et stabis supra petram cum transibit mea maiestas .« Et post paululum: »Auferam manum meam, et uidebis posteriora mea .« Multi quippe intra sanctam Ecclesiam positi pia specie, extra Ecclesiam inuenti sunt impia conuersatione. De quibus bene alias scriptum est: »uidi impios sepultos, qui, cum aduiuerent, in loco sancto erant, et laudabantur in ciuitate quasi iustorum opera .« Sequitur:

uERS. 27. Qui quasi de industria recesserunt ab eo.---Sciendum quippe est quod peccatum tribus modis  admittitur. Nam aut ignorantia, aut infirmitate, aut studio perpetratur, et grauius quidem infirmitate quam ignorantia, sed multo grauius studio quam infirmitate peccatur. Ignorantia Paulus peccauerat, cum dicebat: »Qui prius fui blasphemus et persecutor,« et reliqua . Petrus uero infirmitate peccauit. Industria uero peccauerant hi, de quibus dicebat ipse Magister: »Si non uenissem, et locutus eis fuissem, peccatum non haberent,« et reliqua . Sunt ergo nonnulli in Ecclesia, qui non solum bona non faciunt, sed etiam persequuntur, et que ipsi negligunt facere etiam in aliis detestantur. Horum peccatum scilicet non ex infirmitate uel ignorantia, sed ex solo studio perpetratur, quia uidelicet si uellent implere bona, nec  tamen possent, ea que in se negligunt, saltem in aliis amarent. Sequitur: Et omnes uias eius intelligere noluerunt.---Non enim infirmitate non intelligunt, sed intelligere noluerunt, quia sepe que facere despiciunt etiam scire contemnunt. Quia enim scriptum est: »Seruus nesciens uoluntatem Domini sui et non faciens digna, plagis uapulabit paucis, et seruus sciens uoluntatem Domini sui, et non faciens iuxta eam, uapulabit multis .« Impunitatem peccandi existimant remedium nesciendi. Qui nimirum sola superbie caligine tenebrescunt, atque ideo non discernunt, quia aliud nescisse, aliud scire noluisse. Nescire enim ignorantia est, scire noluisse superbia. uia quippe est incarnate omnis actio quam temporaliter gessit, uie eius sunt uiuendi  ordines, quos ad se uenientibus strauit. Tot itaque ad se uenientibus uias prebuit, quot bene uiuendi exempla monastrauit. Humilitatis eius Propheta uias aspexerat, cum suspirabat dicens: »In mandatis tuis exercebor, et considerabo uias tuas .« Quia ergo superbi quique humilitatis Dominice facta contemnunt, recte dicitur, uias eius intelligere noluerunt. uias itaque eius intelligere est, et humiliter tolerare transitoria, et perseueranter exspectare mansura, ut exemplo Dominico eterna queratur gloria opprobriis temporalibus comparata. Sequitur:

uERS. 28. Ut peruenire facerent ad eum clamorem egeni, et audiret uocem pauperum.---Cum enim isti superbiunt, clamant ad Dominum hi qui ipsis superbientibus  opprimuntur. uel certe, idcirco dicitur quod ad Deum fecerunt clamorem pauperum peruenire, quia istis cadentibus in eorum loco pauperes, id est humiles, spiritu subrogantur. Et quia hoc eorum casu factum est, ipsi fecisse referuntur, eo uidelicet locutionis genere quo pugnare castra dicimus, quia pugnatur ex illis. uel certe, quia cuncta que superius dicta sunt, referri etiam ad rectores ecclesiasticos possunt, qui relicto predicationis studio, sub occasione regiminis terrenis negotiis inuoluuntur, apte subiungitur: Ut peruenire facerent ad eum clamorem egeni, et audiret uocem pauperum. Quia nimirum, dum ipsi curis secularibus occupati predicationis officium deserunt, gregem subditum in  querelarum prorumpere clamore compellunt, ut quasi iure unusquisque subiectus de uita ficti pastoris immurmuret, cur tenet magistri locum, qui non exercet officium, quamuis fortasse melius per tumorem potentium superbia Iudeorum, et per clamorem pauperum desideria gentium figurantur, sicut attestante ueritate, per epulantem splendide diuitem Iudaicus populus designatur. Et per uulneratum Lazarum, qui interpretatur adiutus, forma gentilis populi exprimitur. Illis ergo peccantibus pauperum clamor auditur, quia dum Iudei contra Deum superbiunt, ad Deum uota gentilium peruenerunt. Sequitur:

uERS. 29. Ipso enim concedente pacem, quis est qui condemnet? Ex quo absconderit uultum suum,  quis est qui contempletur eum?---Nemo ergo discutiat cur stante Iudaico populo dudum in infidelitate gentilitas iacuit, cur ad fidem gentilitate surgente Iudaicum populum infidelitatis culpa prostrauit. Nemo discutiat cur alius trahatur ex dono, alius repellatur ex merito. Si enim gentilitatem miraris assumptam, ipso concedente pacem, quis est qui condemnet? Si Iudeam obstupescis perditam, ex quo absconderit uultum suum, quis est qui contempletur eum? Itaque consilium summe et occulte uirtutis satisfactio sit aperte rationis. Unde in Euangelio Dominus cum de huius rei causa loqueretur, ait: »Confiteor tibi, Domine, Pater celi et terre, qui abscondisti hec a sapientibus et prudentibus, et reuelasti ea paruulis .« Sequitur: Et  super gentes et super omnes homines.---Ac si aperte admoneantur attendere, quia hoc iudicium quod super unam gentem describitur, etiam super omnes homines inuisibili examinatione celebratur, ut alius repellatur, alius eligatur occulte, sed nullus iniuste. Hoc ergo quod in maximis fieri cernimus, etiam in nobis singulis caute timeamus. Sic enim intenduntur diuina iudicia super unam animam, sicut super unam urbem, sicut super unam gentem, sicut super uniuersam generis humani multitudinem. Quia et sic intendit Dominus singulis, ac si uacet a cunctis, et sic simul intendit omnibus, ac si uacet a singulis. Qui enim omnia administrando implet, reget implendo; nec uniuerso deest cum disponit unum, nec uni deest, cum disponit uniuersum, cuncte scilicet nature sua  potentia uetus operatur. Sequitur:

uERS. 30. Qui regnare fecit hominem hypocritam propter peccata populi.---Quia igitur de specie transiuit  ad genus, nunc de genere se conuertit ad speciem. uerum namque regem super Iudea regnare noluit, et idcirco ex gentibus meritis hypocritam accepit, sicut quoque ueritas in Euangelio dicit: »Ego ueni in nomine Patris mei, et non accepistis me; alius ueniet in nomine suo, hunc accipietis .« Potest etiam per hypocritam, caput Antichristus [Antichristi] designari; seductor quippe ille tunc sanctitatem simulat, ut ad iniquitatem trahat, sed propter peccata populi regnare permittitur, quia nimirum tunc ipsi sub illius regimine preordinantur, quia digni eius Domino ante secula presciuntur qui peccatis subsequentibus exigunt, ut sub illo iudiciis precurrentibus disponantur. Quod ergo tunc Antichristus super impios regnat, non est ex iniustitia  iudicis, sed ex culpa patientis; quamuis plerique et principatum illius non uiderunt, et tamen eius principatui peccatorum suorum conditione deseruiunt, quia et quem dominantem sibi minime conspiciunt, eum procul dubio peruerse uiuendo uenerantur. An non eius membra sunt qui per affectate sanctitatis speciem appetunt uideri quod non sunt? Ille namque principaliter hypocrisim sumet, quia cum sit damnatus homo et nequam spiritus, Deum se esse mentitur, sed procul dubio ex eius nunc corpore prodeunt qui iniquitates suas sub tegmine sacri honoris abscondunt, ut professione uideri appetant, quod esse operibus recusant, quia enim scriptum est: »Omnis qui facit peccatum, seruus est peccati .« Quanto nunc  liberius peragunt peruersa que uolunt, tanto eius seruitio obnoxii obligantur. Sed queri potest rationabiliter quomodo hoc in loco dicitur, quod regnare hypocritam Dominus facit, cum hac de re specialiter queritur per prophetam dicens: »Ipsi regnauerunt, et non ex me; principes exstiterunt, et non cognoui .« Quis enim recte sentiens dicat, quia facit Dominus quod minime cognoscit; sed quia scire Dei approbare est, nescire reprobare. Unde quibusdam quos reprobat dicit: »Nescio uos unde sitis. Discedite a me, omnes operarii iniquitatis .« Et aliquando facere Dei est, cum id, quod fieri prohibet, irascendo permittit metire. Unde et regis Aegypti cor se obdurare asseruit, quia uidelicet obdurari permisit. Miro modo  hypocritas Dominus regnare facit et nescit; facit sinendo, nescit reprobando.



LIBER uICESIMUS SEXTUS.


 uERS. 31, 32. Quia ergo locutus sum ad Deum, te guoque non prohibebo. Si erraui, tu doce me. Si iniquitatem locutus sum, ultra non addam.---Sicut sepe contingit ut bona loquantur et mali, multa Eliu  fortia paulo superius se dixisse memorat, et secuturus idcirco, ne fortasse errauerit, requirebat. Neque enim requireret, si se errasse credidisset. Est namque, ut dixi, propria arrogantium fraus, ut tunc de  errore requirere studeant, quando se nouerint non errasse. Qui rursum requirere uel argui de errore despiciunt, si quando se errasse ueraciter cognoscunt. Sequitur:

uERS. 33. Nunquid a te Deus expetit eam, quia displicuit tibi?---Ac si diceret: Ego coram Deo rationes positurus sum. Cur modo iniquitas mea a te reprehenditur? Que constat quia, quod in iudicio a te non requiratur. Recti uiri, cum iniuste ab hominibus impetuntur, ad supernum iudicium recurrunt. Unde et ab eodem Iob dicitur: »Ecce in celo testis meus, et conscius meus in excelsis .« Et quia ei summopere placere cupiunt, eius solius testimonium requirunt. Peruersi quoque quia iustorum uitam deserunt, sed nonnunquam eloquia scrutantur,  cum de suis male gestis increpantur, hoc assumunt in argumento defensionis, quod iusti proferunt cum testimonio puritatis. Unde eis et consuetudo iam facta est, ut si quis eos de factis suis arguat, Dei magis iudicium quam hominum querant. A Deo enim et cum se damnandos nouerint, iudicari metuunt, iudicari ab hominibus erubescunt. Proponunt ergo magis quod metuunt, ut hoc minus declinare ualeant quod erubescunt. Scriptum quippe est: »Unus quisque nostrum pro se rationem reddet Deo .« Quia uero esse culpabiliores solent hi qui loqui in contentione inchoant, quam qui responderint, subdidit dicens: Tu enim cepisti loqui, et non ego.---Eo se innocentem credidit, quo pulsatus erupit, nimirum nesciens quia innocentia non tempore defenditur,  sed ratione. Quid enim eius defensionibus adminiculatur? Quod si tacenti nulla intulit, recte tamen inchoanti praua respondit. Quod si quid nosti melius, loquere. Quamuis, dum non ait, quia melius nosti, sed quid melius nosti, loquere, nimis hoc ipsum superbisse est, de melioris scientia dubitasse. Ecce, dum quasi humiliter beato Iob loqui tribuit, quod intrinsecus gestaret, ostendit. Sequitur:

uERS. 34. uiri intelligentes loquantur mihi.---Dedignatus uidelicet si beato Iob loqui presumeret, qui quasi eius intelligere uerba non posset. Et quia non solum ad loquendum, sed etiam ad audiendum beatum Iob indignum fuisse iudicauit, sequitur: uir sapiens audiat me.---Ac si diceret: Huic loqui iniuste conceditur, qui etiam audire uerba sapientium  non meretur. Atque mox aperte quam despecta de illo sentiat, manifestat dicens:

uERS. 35. Iob autem stulte locutus est, et uerba illius non sonant disciplinam.---Sine disciplina locutum beatum Iob credidit, quia iustum se in suis operibus fuisse memorauit. uerum fortasse Eliu diceret, si ea que beatus Iob de seipso narrauerat, non de illo hec eadem ipse discipline auctor estimasset. Innocentem enim Iob se asserit flagellatum, quem Deus etiam perhibuit frustra percussum. Quod ergo uox percussi superbum sonuit, que a sententia ferientis nullatenus discrepauit? Incaute sunt humiles, qui se mendacio illaqueant, dum arrogantiam uitant, imo mentiendo superbiunt, qui contra ueritatem se  erigunt quam relinquunt. Qui enim necessitate cogente, uera de se bona loquitur, tanto magis humilitati iungitur, quanto et ueritati sociatur. Sequitur:

uERS. 36. Pater mi, probetur Iob usque ad finem.---Ecce hoc quod de arrogantie tumore conceperat, in uerbis etiam maledictionis exaltat, sed fortasse beneuole uim probationis optaret, si stetisse eum in probatione iudicasset. Ut uero aperte malitia eius crudelitatis appareat, probare adhuc per flagella deprecatur quem inter flagella lapsum fuisse iam queritur, premisit quod sensit, ut apertius cognosci debeat quod optat. Adhuc feriri postulat quod iam peccasse sub manu ferientis accusat. Propria hec arrogantium uota sunt, ut uitam dolentium examinari  acrius deprecentur, quia quanto sibimet ipsis iustiores sunt, tanto alienis doloribus duriores existunt. Nesciunt enim in se passionem aliene infirmitatis trahere, et sicut sue, ita etiam proximi imbecillitati misereri. uiri autem ueraciter sancti flagellari quempiam etiam pro culpa cognoscunt, et si quedam eius inordinata corripiunt, ad quedam tamen dolentia compatiuntur, et sciunt sic tumentia premere, ut sciant etiam cruenta refouere, quatenus in eis cum dura emolliunt, infirma roborent. Sequitur: Ne desinas ab homine iniquitatis.---Hominem iniquitatis uocat, quem Deus iustum pre omnibus superna attestatione denuntiat. Sequitur:

uERS. 37. Qui addit super peccata sua blasphemiam.---Accusat eum et pro peccatis suis flagella  meruisse, et post flagella peccasse. Longe uero aliter Dominus iudicat, qui et frustra flagellatum insinuat, et bona duplicia post flagella retribuit; pena enim debetur culpe, non premium. Beatus ergo Iob sine culpa locutus ostenditur, quem post locutionem premia subsequuntur. Sequitur: Inter nos interim constringatur, et tunc ad iudicium prouocet sermonibus suis Deum.---Ac si diceret: Ex nostra assertione cognoscat, quia nequaquam diuine examinationi sufficiat. Sequitur:



CAPUT XXXu.

Igitur Eliu hec rursum locutus est.---Omnis qui multa loquitur, in locutione sua semper incipere studet, quatenus inchoatione ipsa suspensos auditores faciat, et eo attentius taceant, quo quasi nouum  audire aliquid exspectant. Sequitur:

uERS. 1, 2. Nunquid tibi equa uidetur tua cogitatio, ut diceres: Iustior Deo sum?---Quia beatus Iob iustiorem se Deo non dixerit, omnis qui textum historie legit agnoscit. Sed ait: »Proponat equitatem contra me, et perueniat ad uictoriam iudicium meum .« uitam suam uidelicet pensans, et causas percussionis ignorans, ut sepe iam dictum est, pro diluendis peccatis se credidit, et non pro augendis meritis flagellari, et idcirco iudicium suum ad uictoriam peruenire confisus est, quia culpam in se, pro qua debuisset percuti, non inuenit. Quod quidem de illo et Dominus ad diabolum dixit: »Commouisti me aduersus eum, ut affligerem  eum frustra .« uel certe intueri Redemptoris nostri presentiam potuit. Ipse enim qui est uirtus Patris et sapientia, etiam eius equitas non inconuenienter accipitur. Quam scilicet equitatem, quia Deus iniquis fugientibus incarnatam ostendendo contra posuit, eos protinus ab iniquitate reuocauit. Sequitur:

uERS. 3. Dixisti enim: Non tibi placet quod rectum est, uel quid tibi proderit, si ego peccauero?---Si tota libri series attenditur, nil horum beatus Iob dixisse monstratur, sed arrogantes cum non possunt reprehendere iuste que sunt, reprehendunt mentiendo que non sunt. Sequitur:

uERS. 4. Itaque ego respondebo sermonibus tuis et amicis tuis tecum.---Dictis superioribus quasi  beati Iob culpabilia uerba narrauit, atque ex eis sibi materiam loquendi preposuit; sed uerbis subsequentibus forti acumine discutit hoc quod sibi ad dicendi materiam fallaciter finxit, et fortes quidem sunt sententie que sequuntur, sed beati Iob persone minime congruunt. Sequitur:

uERS. 5, 6, 7. Suspice celum, et intuere, et contemplare ethera, quod altior te sit. Si peccaueris, quid ei nocebis? Et si multiplicate fuerint iniquitates tue, quid facies contra eum? Porro si iuste egeris, quid donabis ei, aut quid de manu tua accipiet?---Quamuis beato Iob scienti maiora nequaquam dici ista debuerunt, uera tamen sunt que dicuntur, quod uidelicet Deo nec peccata nostra noceant, nec bene gesta concurrant. Sequitur:

 uERS. 8. Homini, qui similis tui est nocebit impietas tua, et filium hominis adiuuabit iustitia tua.---Sed inter hec illud solerter intuendum quod ait: Suspice celum, et intuere, et contemplare ethera quod altior te sit. Hec enim dicens, nimirum colligit ut considerare debeat quanto minus Deo actione sua aut prosit aut noceat, cui altitudine celi atque etheris prodesse uel nocere non possit. Quamuis in celo uel ethere possumus supernas potestates accipere, diuinis semper obtutibus inherentes, ut cum angelicos spiritus longe adhuc a nobis distare conspicimus, ipsi Creatori atque Dominatori spirituum quanto distamus interius agnoscamus, corpoream tamen celi etherisque materiam hoc loco sentire nil obstamus. Nam si uigilanter exteriora conspicimus,  per ipsa eadem ad interiora reuocamur. Unde Paulus ait: »Inuisibilia eius, per ea que facta sunt intellecta conspiciuntur, sempiterna quoque uirtus eius et diuinitas .« Humana impietas ei nocet, quem peruertendo inquinat, et rursum eum adiuuat nostra iustitia, quem a prauis actionibus mutat. Noceri enim uel adiuuari nesciunt ea que uel a bono corrumpi, uel a malo permutari non possunt. Superne igitur potestates eo ledi uel iuuari nequeunt, quo esse iam incommutabiles acceperunt. Sequitur:

uERS. 9. Propter multitudinem calumniatorum clamabunt et eiulabunt propter uim brachii tyrannorum.---Calumniatores recte dicere poossumus omnes iniquos,  non solum qui exteriora bona rapiunt, sed etiam qui malis suis moribus et uite reprobe exemplo interna nostra dissipare contendunt. Illi namque ea que nobis extra sunt, inuadere ambiunt, isti nos predari interius querunt; et quia in hoc mundo abundat malorum uita que cruciat, recte dicitur: Propter multitudinem calumniatorum clamabunt. Quisquis enim male uiuere suo nos exemplo compellit, adhuc in nobis uoce calumniatoris utitur. Quisquis uero peccatum suadens, etiam terrere nos appetit, iam contra nos brachio tyrannidis seuit. Aliud est enim uilia suadere uiuendo, aliud iubendo terrere. Sequitur:

uERS. 10. Et non dixit: Ubi est Deus qui fecit me?---Mos sacre Scripture est, ut a singulari numero  ad pluralem subito transeat, atque a plurali ad singularem uertatur. Unde et Eliu a plurali numero in singularem ueniens, ad personam subito infirmi uniuscuiusque transiuit, fortasse quia a singulis melius recognoscitur quidquid dici singulariter auditur, ut ad cor suum quisque redeat, et in semetipso hoc quod de unoquoque dicitur reprehendat. Quisquis enim aduersitatum tribulatione frangitur, a quo factus est minime contemplatur. Nam qui quod non erat fecit, factum sine gubernatione non deserit, et qui benigne hominem, nequaquam cruciari iniuste permittit. Sequitur: Qui dedit carmina in nocte.---Carmen in nocte est, letitia in tribulatione, quia et si pressuris temporaliter affligimur, spe iam tamen de eternitate gaudemus. Carmina  Paulus in nocte predicabat, dicens: »Spe gaudentes, in tribulatione patientes .« Carmen in nocte Dauid expresserat, qui dicebat: »Tu es refugium a pressura que circumdedit me, exsultatio mea, redime me a circumdantibus me .« Sequitur:

uERS. 11. Qui docet nos super iumenta terre, et super uolucres celi erudit nos.---Iumenta terre sunt, qui usu uite carnalis ima appetunt; uolucres uero celi sunt, qui superbe curiositatis studio sublimia perscrutantur. Illi uiuendo se deponunt infra quam sunt; isti inquirendo se eleuant ultra quam possunt. Illis per sacra eloquia dicitur: »Nolite fieri sicut equus et mulus, in quibus non est intellectus .« Istorum superbus labor  increpatur, dum dicitur: »Altiora te ne quesieris, et fortiora te ne scrutatus fueris .« Docet igitur nos Deus super iumenta terre et super uolucres celi. Quia dum hoc quod sumus, agnoscimus, nec carnis nos infirmitas deiicit, nec superbie spiritus leuat, nec defluendo imis subiicimur, nec superbiendo de sublimibus inflamur. Qui enim labitur carne, iumentorum appetitu prosternitur, qui uero extollitur mente more uolucrum quasi leuitatis penna subleuatur. Et est sensus, subaudis, hoc quoque non dixit. Hoc itaque quod iumentis et uolucribus antecellit, eum non dicit in tribulatione memorari. Ac si diceret: Infirmus quisque idcirco nequaquam se in perturbatione  corroborat, quia et in tranquillitate non temperat, et idcirco nescit aduersa tolerare, quia constitutus in prosperis cogitatione se non nouit a uolatu uolucrum premere, nec carnales motus a iumentorum ingluuie subleuare. Quod quidem intelligi etiam aliter potest: Qui docet nos super iumenta terre, et super uolucres celi erudit nos. Nam sicut iumentorum uocabulo signatur uita hominum carnis adhuc motibus subditorum, ita appellatione uolucrum figuratur elatio spirituum superborum, ut per iumenta quidem terreni homines, per uolucres uero demonia designentur. Unde cum semina Dominus iuxta uiam diceret cecidisse, subiunxit: »uenerunt uolucres celi, et comederunt ea ,« nimirum per uolucres signans ereas  potestates. Sancti autem uiri, quia nec infirma hominum exempla appetunt, nec rursum demoniaca subtilitate falluntur, et super iumenta terre, et super celi uolucres, uirtute eruditionis excrescunt. Paulus super iumenta iam terre edoctus fuerat, dicens: »Multi ambulant,« et paulo post: »Quorum finis interitus, quorum Deus uenter est, et gloria in confusione ipsorum qui terrena sapiunt; nostra autem conuersatio in celis est .« Et rursum, super uolucres celi eruditum se nouerat, cum dicebat: »Nescitis quoniam angelos iudicabimus?«  Ac si diceret: Infirmus pusillanimitate uictus ista non dixit, et idcirco eum aduersitatis tentatio perculit, quia tranquillitatis tempora hec cuncta transeuntia nulla  perfectione superauit. Sequitur:

uERS. 12. Ibi clamabunt, et non exaudiet propter superbiam malorum.---Ibi, uidelicet in tribulatione, ut econtra de gaudio scriptum est: »Filii seruorum tuorum inhabitabunt ibi .« Sed uidebunt, incertum, utrum dicat, propter superbiam malorum non exaudiet, an propter superbiam malorum clamabunt. Intelligi autem melius potest, si non exaudiri potius, propter malorum superbiam, quam clamare referantur. Nam quod propter malorum superbiam clamant, supra iam dictum est. Ergo nobis hoc uersu innuitur, quod paulo subtilius attendatur, quia sepe oppressi quidem, dum clamauerint, ex se quidem merentur audiri, sed tamen eorum desideria propter opprimentium superbiam  differuntur. Iustus quippe Dominus, et suos permittit temporaliter opprimi, et uiolentorum malitiam nequiter augeri, ut dum horum uita in purgatione teritur, illorum nequitia consummetur. Ac si diceret: Reatus opprimentium audire uoces prohibet oppressorum, nec eripiuntur uisibiliter iusti, quia saluari inuisibiliter non merentur iniusti. Unde rursum per prophetam dicitur: »Cum uiderit sapientes morientes, simul insipiens et stulti peribunt .« Sequitur:

uERS. 13. Neque enim frustra audiet Deus, et Omnipotens singulorum causas intuebitur.---Notandum quod duo sint dicta, quia et clamantem non frustra audit, et tamen quod patitur respicit, et  exaudiri uoces dissimulat, et quod unusquisque tolerat non ignorat. Nemo ergo qui tardius auditur, credat quod a superna cura negligitur. Sepe enim nostra desideria, quia celeriter non fiunt, exaudiuntur, et quod implere concite petimus ex ipsa melius tarditate prosperatur. Sequitur:

uERS. 14. Etiam cum dixeris, non considerat, iudicare coram illo, et exspecta eum.---Fortasse enim, dum clamor noster quasi negligitur, spes que cordi inerat infirmatur, et superna adiutoria defutura credimus, quia tardius impetramus; ac pene inconsiderata Deo esse ingemiscimus, que inulta toleramus. Sed cum nos ista desperationis procella conturbat, concussa mens citius in portum spei se collocat, si causas suas, cum Domino subtiliter  pensat, si bona eius ad memoriam reuocat, si mala que bonis eius reddidit apud semetipsam callide non accusat, si perpendit quod ab eo iuste meruit, et quod clementer accipit. Ac si diceret: Cum idcirco Deus considerare non creditur, quia tarde miseretur, intima cogitationis ingredere, atque illic coram eius oculis cause tue iudicium suscipe, et que ipse uiuendo contulisti, uel que miserabiliter percepisti, discerne. Nam qui semetipsum coram Deo non iudicat, eum dum affligitur, non exspectat. Sequitur:

uERS. 15. Nunc enim non infert furorem suum, nec ulciscitur ualde.---Scelus quippe Deus diu tolerat, quia in perpetuum damnat, et furorem nunc inferre dissimulat, quia effundendum sine fine in posterum  seruat. Electorum namque est hic conteri, ut ad premia debeant eterne hereditatis erudiri; nostrum est hic flagella percipere, quibus seruatur de eternitate gaudere. Hinc enim scriptum est: »Flagellat omnem filium quem recipit .« Hinc ad Ioannem dicitur: »Ego quos amo arguo et castigo .« Notandum uero est, quod subintulit ualde, quia et si que longanimiter tolerat, quedam tamen in hac etiam uita flagellat, et hic nonnunquam ferire inchoat quod eterna damnatio consummat. Ergo et nonnulla percutit, et nonnulla inulta derelinquit, quia si nulla resecaret, quis Deum res humanas curare credidisset? Et rursum si hic cuncta percuteret, extremum iudicium unde restaret? Sequitur:

 uERS. 16. Ergo Iob frustra aperuit os suum, et absque scientia uerba multiplicat.---Hec nimirum inferens, beatus Iob, et nichil scisse asserit, et multa dixisse; et cum ipse que sentit loquaciter inferat, hunc de uitio loquacitatis accusat. Sed hoc quoque esse proprium arrogantium solet, ut et pauca credant que ipsi multa dixerint, et multa credant, que ipsis pauca dicuntur. Sequitur:



CAPUT XXXuI.

uERS. 1, 2. Addens quoque Eliu etiam, hec locutus est: Sustine me paululum, et indicabo tibi.---Multa iam dixerat, et sustineri adhuc paululum sperat, quia uidelicet arrogantes graue se damnum perpeti iudicant, si scientiam suam loquendi breuitate  constringant; tanto enim semetipsos credunt doctiores ostendere, quanta se potuerunt multiplicitate loquacitatis aperire. Sequitur: Adhuc habeo quod pro Deo loquar.---Quia enim sepe sibi sentiunt silentii reuerentiam non deferri, Dei nonnunquam potentiam de quo quasi loquuntur insinuant, ac sub pretextu illius sibi silentium exigunt, quod minime merentur. Quia uero nonnunquam doctores sancti crebro repetunt, si qua obscurius dicunt, ut que occulta predicant auditorum cordibus uoce hec iterationis infundant, plerumque hoc appetunt etiam arrogantes imitari, et insolenter ea que dixerint replicant. Sequitur:

uERS. 3. Repetam scientiam meam a principio.---Sed quia nominata scientia tumor cordis in uoce  claruerat, arrogans aperte agnoscitur, si non citius aliquo uelamine pallietur. Sequitur: Et operatorem meum probato iustum.---Ut, dum quasi pro Dei iustitia loquitur, apud humana iudicia quidquid arroganter affluit excusetur. Sequitur:

uERS. 4. uere enim absque mendacio sermones mei.---Cum ab infirmis auditoribus se intelligi non posse conspiciunt, solent plerumque etiam iusti laudare bona que dicunt, non quod ipsi suis laudibus inhiant, sed quod auditores subaudiendi sollicitudine accendant, ut dum eorum uoce preferuntur, ab illorum cordibus ardentiore affectu rapiantur. Unde Paulus, cum mira Corinthiis et multa dixisset, adiunxit: »Os nostrum patet ad uos, o Corinthii; cor nostrum dilatatum est .«  Sed arrogantes, dum cor bonorum nesciunt, et solas aliquando uoces imitantur, efferunt laudando que dicunt, non quod eis torpor audientium displicet, sed quod sibi inhianter placent. Sequitur: Et perfecta scientia probabitur tibi.---Nimirum sensit se magna dicturum, sed tumenti corde hoc quod de semetipso sublimiter estimauit, tacere non potuit, et idcirco quod rectum sensit, laudando precurrit, quia iam quidem diuino iudicio reus esset, si magna de se saltem silendo sensisset. Ante subtile enim ueritatis examen securi omnino non sumus, etiam si humano iudicio quod in nobis reprehendi debeat non habemus. Sequitur:

uERS. 5. Deus potentes non abiicit, cum et ipse sit potens.---In usu uite mortalis quedam ex semetipsis  sunt noxia, quedam uero ex his que circa ipsa uersantur. Ex semetipsis quedam sunt noxia, sicut peccata atque flagitia; quedam uero nonnunquam nobis ex his que circa ipsa sunt nocent, sicut temporalis potentia uel copula coniugalis. Bonum namque est coniugium, sed mala sunt que circa illud ex huius mundi cura succrescunt. Unde et Paulus ait: »Qui autem cum uxore est, cogitat que sunt mundi, quomodo placeat uxori .« Magna est etiam potentia temporalis, quia habet Deum meritum suum, de bona administratione regiminis. Nonnunquam tamen eo ipso quo preeminet ceteris, elationis cogitatione intumescit, subiectos despicit, ex equo respicere ceteros dedignatur, sicque usque  ad eius similitudinem ducitur, de quo scriptum est: »Omne sublime uidet, et ipse est rex super uniuersos filios superbie ,« et de cuius corpore dicitur: »Genoratio cuius excelsi sunt oculi, et palpebre eius in alta surrecte .« Deum quippe imitari desiderat qui, fastigium potentie alienis intentus utilitatibus, et non suis elatus laudibus, administrat; qui prelatus ceteris prodesse appetit, non preesse. Tumoris namque elatio, non ordo potestatis, in crimine est; potentiam Deus tribuit, elationem uero potentie malitia nostre mentis inuenit. Tollamus ergo quod de nostro contulimus, et bona sunt que Deo largiente possidemus. Sequitur:

uERS. 6. Sed non saluat impios, et iudicium pauperibus  tribuit.---Scriptura sacra plerumque pauperes humiles uocare consueuit. Unde in Euangelio eum adiectione spiritus nominantur, dum dicitur: »Beati pauperes spiritu, quoniam ipsorum est regnum celorum .« Quia enim diuitie uisibiliter potentes ostendunt, apud semetipsos pauperes sunt, qui elati in suis conscientiis non sunt. Eos uero impios uocat, qui aut a fidei pietate disiuncti sunt, aut in hoc quod fideliter credunt, prauis sibi moribus contradicunt. Omnipotens Deus elatos destruit, humiles uero per iudicium liberos reddit, uel certe iudicium pauperibus tribuit, quia hi qui nequiter opprimuntur, ipsi tunc super oppressores suos iudices ueniunt. Sequitur:

 uERS. 7. Non auferet a iusto oculos suos, et reges in solio suo collocat in perpetuum et illi eriguntur.---Abstulisse enim a iustis oculos suos fortasse Dominus creditur, quia iniustorum crudelitatibus hic sine uindicta lacerantur, sed famulos suos tunc magis respicit, cum iniuste eos nequitia persequentis affligit. uidens enim quod humiliter tolerent, nimirum iam preuidet, quid illic eis misericorditer recompenset. Reges autem bene sancti uiri Scripture sacre testimonio uocantur, quia tentationum suarum motibus non consentiendo succumbere, sed regendo preesse nouerunt. Quia igitur ab hac potestate regiminis, ad potestatem transeunt retributionis, dicatur recte: Reges in solio collocat in perpetuum. Semetipsos enim regendo ad tempus  fatigati sunt, sed in regni erectionis interne solio in perpetuum collocantur, et eo illic accipiunt [incipiunt] alios digne iudicare, quo hic nesciunt semetipsis nequiter parcere. Hinc enim alias dicitur: »Donec iustitia conuertatur in iudicium .« Apte autem in perpetuum subdens, apte quid dicat insinuat; si enim de terreni regni solio diceret, nullatenus in perpetuum subdidisset, quia quique illud arripiunt, profecto non in eo in perpetuum, sed temporaliter collocantur. Bene autem subdidit, et illic eriguntur, ac si intentioni audientis inuenerit [innuerit] dicens: Quia hic humiliati sunt, illic eriguntur. Sanctis namque uiris iste locus humilitatis est, ut ille sit celsitudinis. Unde  alias scriptum est: »Humiliasti nos in loco afflictionis .« Sequitur:

uERS. 8, 9. Et, si fuerint in catenis, et uinciantur funibus paupertatis, indicabit eis opera eorum, et scelera eorum, quia uiolenti fuerunt.---Catene obligationis sunt, ipsa adhuc retentio peregrinationis. Ligatum se his catenis Paulus aspexerat, cum dicebat: »Desiderium habens dissolui, et cum Christo esse .« Paupertatis funibus uictum se esse cernebat, quando ueras diuitias intuens, eas etiam discipulis exorabat, dicens: »Ut sciatis que sit spes uocationis eius, que diuitie glorie hereditatis eius in sanctis .« Bene autem post ista subditur: Indicauit eis opera eorum, quia uiolenti fuerunt. Cum enim supernam  gloriam magis amando cognocimus, tunc mala, que egimus, grauiora fuisse sentimus. Unde et Paulus post perceptam gratiam supernorum, ea que in se studia uirtutum crediderat fuisse, iam scelera cognoscebat dicens: »Qui prius fui blasphemus, et persecutor et contumeliosus, sed misericordiam consecutus sum, quia ignorans feci in incredulitate .« uel certe. »Sed que mihi fuerunt lucra, hec arbitratus sum propter Christum detrimenta .« Sequitur:

uERS. 10. Reuelabit quoque aurem eorum ut corripiat, et loquetur ut reuertantur ab iniquitate.---Aurem reuelare est intellectum cognitionis aperire; reuelata uero aure unusquisque corripitur, quando intrinsecus eternorum bonorum desiderium percipit. Potest  uero in catenis et funibus paupertatis, pena etiam temporalis afflictionis intelligi. Quia sepe iubentis uerba non audiunt, ferientis uerberibus admonentur, ut ad bona desideria pena trahant quos premia non inuitant. Unde per Prophetam dicitur: »In freno et camo maxillas eorum constringe, qui non approximant ad te .« Sequitur:

uERS. 11. Si audierint et obseruauerint, complebunt dies suos in bono, et annos suos in gloria.---Per bonum recta actio, per gloriam uero superna retributio designatur. Qui ergo obedire preceptis celestibus student, dies in bono contemplantur, annos in gloria, quia et cursum presentis temporis in recto opere, et consummationem suam perficiunt felici retributione. Sequitur:

 uERS. 12. Si uero non audierint, transibunt per gladium, et consumentur in stultitia.---Quia et uindicta eos in tribulatione percutit, et finis in fatuitate concludit. Sunt etenim nonnulli quos a perditis moribus nec tormenta compescunt. De quibus per prophetam dicitur: »Percussisti eos, nec doluerunt, flagellasti eos, et renuerunt suscipere disciplinam .« Bene ergo dicitur, quod per gladium transeunt, et , quia peccata que flagellis emendare debuerant, flagellis exaggerant. Et hic iam eius percussiones sentiunt, et illic iuste retributionis supplicia non euadunt, fatuitas quippe stultitie est, quod illas sic iniquitas obligat, ut a culpa eos nec pena compescat. Sequitur:

 uERS. 13. Simulatores et callidi prouocant iram Dei.---Cum simulatores diceret, apte subiunxit, et callidi, quia nisi ingenio calleant, quod uideri appetunt, congrue simulare non possunt. Sunt enim nonnulla uitia que etiam a sensu tardioribus facile perpetrantur. Elatione namque intumescere, auaritie estibus inhiare, luxurie pulsanti succumbere etiam quilibet obtusus potest. Simulationis uero falsitatem exsequi, nisi quis subtilioris ingenii fuerit, non potest. Quisquis enim talis est, ad custodienda uidelicet duo, continua obseruatione diuiditur, ut callide nouerit et occultare quod est, et ostentare quod non est. Iram quippe Dei mereri est, etiam nesciendo peccare: prouocare uero est, mandatis illius sciendo contraire; scire bonum, sed despicere; facere posse, sed non  uelle. De quibus uoce Dominica dicitur: »ue uobis, Scribe et Pharisei, quia similes estis sepulcris dealbatis .« Sequitur: Neque clamabunt cum uincti fuerint.---Omnis iniquus, qui, cum iniquus sit, sanctus uideri appetit, in flagelli percussione deprehensus, fateri quod iniquus est erubescit. Quasi liberi uero sumus, cum nulla correctione castigamur; quasi uincimur, cum flagello percussionis astringimur. uincti igitur tanto clamamus altius, quanto in percussione positi, peccata nostra ueracius confitemur. Simulatores etiam deprehensi flagello percussionis extreme, quia confessionem puram uel afflicti exercere negligunt, quasi uincti clamare contemnunt, quamuis intelligi etiam aliter potest. Omnis enim qui, cum iniquus sit, dici sanctus ab  hominibus non pertimescit, etsi iniquum se tacita cogitatione reprehendit, tamen dum sepius sanctum audire se ceperit, hoc quod de se intrinsecus tenebat amittit. Dum uero subita percussione feriuntur, iniquos se uel ueraciter fateri, uel sicut sunt deprehendere omnino non possunt, quia uidelicet sanctos se humana professione crediderunt. Quibus bene per prophetam dicitur: »Redite, predicatores, [Preuaricatores] ad cor .« Sequitur:

uERS. 14. Morientur in tempestate anime eorum.---Quasi tranquillum namque uidebantur uiuere, cum de sanctitatis curarent laude gaudere. Sed tempestate subita eorum anima moritur, que humane laudis pessima tranquillitate letabatur. Hinc quippe eos turbo subito rapit percussionis, quos arrogantia  externi fauoris extollit; et, dum amplectuntur in laude quod non sunt, repente inueniunt in ultione quod sunt. Sequitur: Et uita eorum inter effeminatos.---Si enim uiriliter uiuerent, laus transitoria nulla eos corruptione uitiaret. Ut de electis Propheta persuadet dicens: »uiriliter agite, et confortetur cor uestrum .« Igitur simulatorum uita inter effeminatos moritur, quia laudis luxuria corrupta reperitur, translatione uero alia non habetur, uita eorum inter effeminatos, sed uita eorum uulneretur ab angelis; utrumque tamen, etsi sermone discrepat, ratione concordat. Quia effeminatorum uitam angeli uulnerant, dum nuntii ueritatis eam iaculis sancte predicationis impugnant. Quia  igitur de damnatione reproborum quid agatur, audiuimus, de ereptione humilium quid sequatur audiamus. Sequitur:

uERS. 15. Eripiet pauperem de angustia sua.---Pauper de angustia sua eripitur, cum unusquisque humilis de hac peregrinationis sue afflictione liberatur. Sequitur: Et reuelauit in tribulatione aurem eius.---Aurem in tribulatione reuelare est auditum cordis uerberum plagis aperire. Cum enim precepta despicimus, districtione nobiscum agitur, ut flagella timeamus. Sequitur:

uERS. 16. Igitur saluabit te de ore angusto latissime.---Omnis qui uiam uite deserens, in peccatorum se tenebras deiicit, semetipsum quasi in puteum uel in foueam mersit. Si uero diutina perpetratione  etiam consuetudine iniquitatis opprimitur, ne ad superiora iam possit exsurgere, quasi angusto ore putei coarctatur. Unde Dauid propheta sub specie peccantium exorat, dicens: »Non me demergat tempestas aque, neque absorbeat me profundum, neque urgeat super me puteus os suum .« Latissime quippe de ore angusto saluatur, qui et post iniquitatum iugum, ad libertatem boni operis penitendo reducitur. Dauid propheta conclusionem angustioris aspexerat, cum dicebat: »Saluam fecisti de necessitatibus animam meam, nec conclusisti me in manus inimici .« Latissime autem saluatum se nouerat, cum subderet dicens: »Statuisti in loco spatioso pedes meos .« Sequitur: Et non habente fundamentum super se.---Omne  peccatum fundamentum non habet, quia non ex propria natura subsistit. Malum quippe sine substantia est, quod tamen utcunque sit, in boni natura coalescit. Quem enim rapit iniquitas, infernus absorbet. Aliter. Infernus uero non habere fundum recte creditur, quia quisque ab illo rapitur, in immenso deuoratur. Aliter. Nam sicut quis in puteo mergitur, putei fundo retinetur, ita corruens quasi in quodam fundi loco consisteret anima, si semel lapsa in aliqua se peccati mensura retineret. Sed cum peccato in quo labitur, non potest esse contenta, dum quotidie ad deteriora deiicitur, quasi in puteum cecidit, fundum non inuenit quo figatur. Esset enim fundus putei, si fuisset mensura peccati. Sequitur: Requies autem mense tue erit plena pinguedine.---Requies  mense est refectio satietatis interne, que pinguedine plena dicitur, quia in eterne uoluntatis preparatur  . Huius mense epulas esuriebat Propheta cum diceret: »Satiabor dum manifestabitur gloria tua .« Sequitur:

uERS. 17. Causa tua quasi impii iudicata est, causam iudiciumque recipies.---Bonorum causa tristitia est, quorum causa quasi impii iudicatur, quia eorum hic iustitia paterno flagello fatigatur, ut ad ampliorem uigilantiam, non solum perceptione mandatorum, sed etiam uerberum percussione doceantur. Sed causam iudiciumque recipiunt, quia ex ea iustitia qua modo uiuunt, tunc in culmine iudiciarie  potestatis enitescunt, ut tanto tunc potentius cuncta iudicent, quanto nunc in eis subtilius cuncta iudicantur. Hec Eliu quando spondendo intulit, que beatus Iob semper credendo stabiliter tenuit. Sequitur:

uERS. 18. Non te ergo superet ira, ut aliquem opprimas.---Arrogantes enim ire motui deputant, quidquid a sancta Ecclesia geritur censura discipline, et quia humane laudis appetitu benigni student semper apparere, nullos censent districtionis seueritate corrigendos. Unde a bonis rectoribus, sicut superius dictum est, opprimi estimant, quos inuitos cernunt a uitiis cerceri. Auctore autem Domino quia in cunctis mundi partibus sancta Ecclesia culmine religionis excreuit, hanc ipsam temporalem  potentiam, quia quidem bene utitur, obtrectando in uitium elationis inflectunt. Moraliter: Omnis per quem necesse est aliena uitia corrigi, semeptipsum prius debet solerter intueri, ne dum alium ulciscitur, ipse ulciscendi furore superetur. Plerumque enim mentem sub obtentu iustitie ire immanitas uastat, et dum quasi seuit zelo rectitudinis, rabiem explet furoris, iusteque si facere estimat, quidquid ira nequiter dictat. Quia uidelicet si is, qui corrigere nititur, ira superetur, opprimit antequam corrigat, et, dum plus quam debet accenditur, sub iuste ultionis obtentu ad immanitatem crudelitatis effrenatur. Sequitur: Nec multitudo locorum inclinet te.---Ac si idem sancte Ecclesie humilitatem magis inter prospera conseruanti arrogantium  uoce dicatur. Quia ubique fidei reuerentia coleris, caue ne eiusdem reuerentie fastibus extollaris; quosdam quippe conspiciunt, quia sub religionis obtentu uitio elationis intumescunt, et quod in quibusdam iure reprehendunt, hoc iniuste ad crimen omnium pertrahunt. Notandum uero quod non ait: Nec multitudo locorum extollat te, sed ait: Nec multitudo locorum inclinet te. Omnis enim qui temporaliter extollitur, eo ipso quo extollitur, inclinatur: quia cum se exterius erigit, intus cadit. Moraliter: In tot quippe locis inclinamur, in quot superuacuis curis extendimur. Nam sicut locus est corporis, spatium corporale, ita locus est mentis unaqueque intentio cogitationis. Que dum huc illucque impellitur, si dilectione aliqua cogitationis  sue libenter occupatur, uelut in loco quodam ponitur, ut quiescat, nam quoties uicti tedio a cogitatione in cogitationem ducimur, quasi fessa mente de loco ad locum migramus. Tot itaque loca culmen mentis inclinant, quot suborte cogitationes unitatem bone intentionis dissipant. Recta etenim mens staret, si uni cui debuerat cogitationi, semper inhereret. Sequitur:

uERS. 19. Depone magnitudinem tuam absque tribulatione, et omnes robustos fortitudine.---Quos alios esse Ecclesie robustos accipimus, nisi eos qui ad uincenda mundi huius desideria et ceptis sublimibus, et consummatis prouectibus conualescunt?  Magnitudo itaque eius in robustorum suorum uita consistit, quia tunc gloriosior redditur, cum pro defensione ueritatis, ad mortem usque ab electis illius constanti uirtute certatur. Arrogantes igitur uiri, subductis de hoc mundo apostolis, subductis ad superna martyribus, quia fortasse doctores ualentioresque prepositos abunde esse conspiciunt, quasi soli se remansisse intra Ecclesiam suspicantur. Unde dum se preferunt ei, uelut consulentes illudunt, dicentes: Depone magnitudinem tuam absque tribulatione, et omnes robustos fortitudine. Ac si apertis exprobrationibus dicat: Nequaquam magnitudinem habere confidas, quia subductis prioribus partibus, iam non habes de quorum uita glorieris. Dicunt hec profecto nescientes, quia omnipotens  Deus Ecclesiam suam digna sine administratione non deserit; nam cum fortes ad premium uocat, eorum uice debiles ad certamina roborat. Cum illos suscipiendo remunerat, istis laborum uires quas remuneret, subministrat. De quibus eidem sancte Ecclesie dicitur: »Pro patribus tuis nati sunt tibi filii. Constitues eos principes super omnem terram « Moraliter: Robusti quippe sunt motus cordis, cum nulla, nisi que uirtutis sunt, sentiunt. Sed magnitudinem et robustos motus deponimus, quando pulsante uitio cogimur pensare quod sumus. Robustos motus deponimus, quando non iam de uirtute attollimur, sed in culpa consentiendo obruendi ipsa qua quatimur, infirmitate formidamus. Ac si aperte diceretur: Omne quo intrinsecus de bona  actione intumueras reprime, et cordis motus quos ex recto opere robustos habueras, depone, quia iam in ipsa aduersitatis tentatione consideras, quam frustra prius de te magna elatus estimabas. Que uidelicet magnitudo idcirco absque tribulatione deponenda dicitur, quia nimirum tentatione humilitas proficit. Prospera est ipsa aduersitas, que mentem ab elatione custodit, sed tamen sine magna tribulatione non agitur, cum tranquilla mens irruente tentatione quasi repentino hoste turbatur. Sequitur:

uERS. 20. Ne protrahas noctem, ut ascendant populi pro eis.---Ac si aperte arrogantes dicant: Ignorantie tue obscuritate non agas, ut in loco fortium numerositatem subroges infirmorum. Populi  quippe nomine designantur, qui quasi uulgari consuetudini dediti, in cunctis que appetunt, passim uiuunt. Noctem uero protrahere est, ut pro robustis populi ascendant, si per negligentiam agitur, ut doctorum et fortium loca indocti ac debiles sortiantur. Populi pro robustis ascendunt, quando hi qui  uiuere inique didicerunt, pastorum loca percipiunt, quod recte quidem dici poterant, si humiliter diceretur. Moraliter: Nox quippe protrahitur, cum suborta de tentatione tristitia consolatione concita non sinitur; nox protrahitur, quia meror animi confusis cogitationibus elongatur. Nam, dum mens posita in tentatione, considerat quod a uirtutis sue pristina soliditate repellitur, superductis moribus, quasi quibusdam tenebris cecatur, atque ab omni luce gaudii eius oculus clauditur, dum sollicita trepidat ne, hoc quod esse dudum ceperat, funditus amittat. Unde et bene dicitur quod in hac nocte pro robustis populi ascendunt, quia uidelicet in hoc nemore tentationis pro robustis motibus cogitationes indigne et multiplices in corde prosiliunt. Nam dum se in perturbatione  conspicit, iam pene amisse quod fuerat, fluctus in se innumeros tumultusque coaceruat. Ac si quippe diceret in tentatione deprehensus: citius tenebras meroris incide, ne, qui in tranquillitate de te alta senseras, in perturbatione quoque deterius cogitationum te caligine confundas. Quod recte Eliu diceret, si tamen cui diceret sciret. Nam hec beato Iob tanto minus congruunt, quanto ab illo omnia altius sciuntur. Sequitur:

uERS. 21. Caue ne declines ad iniquitatem, hanc enim cepisti sequi post miseriam.---Hoc profecto arrogantes Ecclesie miseriam uocant quod despectam Deo eius multitudinem suspicantur, et eo illam altiore elatione contemnunt, quo et despectam Deo funditus suspicantur. His igitur figurata expositione  transcursis, iam nunc inferenda sunt que moraliter sentiuntur, ut figura Ecclesie cognita, quam expressam generaliter credimus audiamus etiam quod ex his uerbis in singulis specialiter colligamus. Moraliter: Iniquitatem post miseriam sequitur, qui post mala que post correctionem sustinet feruenti corde, impatientie fastibus inflammatur. Quod beatum Iob perpetrasse Eliu credidit, quia eum, inter flagella positum, liberis effari uocibus audiuit; uidelicet nesciens quia, omne quod dixit, non hoc de iniquitate impatientie, sed de uirtute ueritatis protulit, qui ab interni iudicis sententia nec cum se iustificaret, errauit. Quid est hoc quod, dum ad eam declinari uetat, de ea protinus quasi ad quam declinatum iam fuerit, damnat; nisi quod arrogantes uiri plus  uideri iudices quam consolatores uolunt? Unde et nonnunquam ea districtis sententiis feriunt, que nata in corde suspicantur, et prius quam certa sit culpa delinquentium, profertur inuectio districta uerborum.



LIBER uICESIMUS SEPTIMUS.


 uERS. 22. Ecce, Deus excelsus in fortitudine sua, et nullus ei similis in legislatoribus.---Hoc in loco Eliu Redemptoris nostri aduentum humilem non humilis  conspicit, et eum prophetando predicat, quem elatis motibus impugnat. Ac si dicat: Qui humilis uidetur in infirmitate, excelsus manet in fortitudine.  Paulo etiam attestante, qui ait: »Quia etsi crucifixus est ex infirmitate, sed uiuit ex uirtute Dei .« Sequitur. Nullus ei similis in legislatoribus. Legislator Moyses, legislator Iosue, legislatores etiam prophete. Legislatores cunctos dicere possumus, quos ex lege scimus admonuisse recta populum. Sed huic Mediatori in legislatoribus similis nullus est. Quia isti gratuitu uocati ex peccatis ad innocentiam redeunt, et ab his que in semetipsis experti sunt, predicando alios reducunt. Redemptor autem noster homo sine peccato est, filius sine adoptione, nec perpetrauit unquam quod redarguit, et sic mundo ex humanitate loquitur, ut tamen eidem mundo ante secula ex diuinitate dominetur. Sequitur:

uERS. 23. Quis poterit scrutari uias eius, aut quis  ei dicere: Operatur iniquitatem?---Ac si dicatur: Cuius perscrutari actio non potest, quo pacto reprehendi potest? Nemo enim bene iudicat quod ignorat. Tanto ergo debemus sub eius iudiciis silendo quiescere, quanto et rationem iudiciorum illius nos cernimus non uidere. Unde et bene subditur:

uERS. 24. Memento quod ignores opus eius, de quo cecinerunt uiri.---In Scriptura sacra aliquando uiri angeli, aliquando autem perfecte uite homines memorantur. Nam quia aliquando uir angelus dicitur, Daniel propheta testatur, qui ait: »Ecce uir Gabriel .« Rursus quia uirorum nomine perfecte uite homines exprimuntur, in Prouerbiis Sapientia loquitur dicens: »O uiri ad uos clamito .« De Domino igitur uiri canunt,  cum eius nobis potentiam uel superni spiritus, uel perfecti quique doctores innotescunt. Sed tamen opus eius ignoratur, quia nimirum iudicia illius ipsi etiam qui hunc predicant impenetrata uenerantur. Et sciunt ergo que predicant, et tamen eius opera ignorant, quia cognoscunt eos per gratiam a quo facti sunt. Hinc Psalmista ait: »Qui posuit tenebras latibulum suum .« Et item: »Iudicia tua abyssus multa .« Ac si aperte diceret: De quo fortes quique locuti sunt, eius opera tue mentis oculis absconduntur, quia mensuram tue notitie, eo quod humanitate circumscribetis, transeunt. Sequitur:

uERS. 25. Omnes homines uident eum, unusquisque intuetur procul.---Omnis homo eo ipso quo rationalis  est conditus, debet ex ratione colligere eum qui se condidit Deum esse, quem nimirum iam uidere est, dominationem illius ratiocinando conspicere, procul quippe eum intueri est, non iam illum per speciem cernere, sed adhuc ex sola operum suorum admiratione pensare. Procul illum hic etiam electi conspiciunt, quia necdum claritatis illius per acumen intime uisionis apprehendunt, cui et si iam per amorem iuxta sunt, adhuc tamen ab illo terrene habitationis pondere disiunguntur, quem nimirum reprobi etiam cum in iudicium uenientem uiderint, procul intuentur, quia non eum in diuinitatis forma, sed in sola, qua et comprehendi potuit, humanitate conspiciunt. Sequitur:

 uERS. 26. Ecce Deus magnus uincens scientiam nostram.---Superius dixerat: Ecce Deus excelsus. Nunc iterum dicit: Ecce Deus magnus. Quid est, quod de Deo loquens, ecce dicit, et ecce repetit, nisi quod ecce dicimus de hac re quam in presenti monstramus, et quia Deus ubique presens est, cum dicitur de illo, ecce, etiam non uidentibus adesse memoratur? Bene autem uincere eum nostram scientiam narrat, quem uideri ab hominibus dixerat, quia etsi ex ratione conspicitur, magnitudo illius nulla nostri sensus subtilitate penetratur. Sequitur: Numerus annorum eius inestimabilis.---Dicere utcunque eternitatem uoluit, et ipsam eternitatis longitudinem annos uocauit. Cum enim breuitatem temporis dilatare uolumus, momenta per horas, horas  per dies, dies per menses, menses autem per annos extendimus. Quia ergo amplum quiddam dicere uoluit, sed quid diceret latius non inuenit, in Deo annos sine estimatione numeri multiplicauit, dicens: Numerus annorum eius inestimabilis, ut dum ea que apud se sunt prolixa multiplicat; eternitatis longitudinem se mentiri non posse infirmitas humana cognoscat. Sequitur:

uERS. 27. Qui aufert stellas pluuie, et effundit imbres ad instar gurgitum.---Sunt enim in celi facie alie stelle quas nulla pluuia subsequitur, et alie prodeunt que arentem terram imbribus infundunt. Igitur quoties in sancta Ecclesia recte quidam uiuunt, sed tamen predicare eamdem rectitudinem nesciunt, stelle quidem sunt, sed in siccitate eris nate,  quia per exemplum bene uiuendi lucere ceteris possunt, sed per predicationis uerbum pluere nequeunt. Cum uero in ea quidam et recte uiuunt, et aliis eamdem rectitudinem uerbis predicationis influunt, quasi ad proferendas pluuias in celum stelle producuntur; que sic uite sue meritis luceant, ut etiam sermone predicationis pluant. An non in hoc celo astrum pluuie Moyses exstitit? Sic quippe Isaias et Ieremias, et ceteri prophete fuerunt, quorum uidelicet animas ab hac corruptibili carne susceptas, quia ex presenti uita superna iudicia auferunt, quasi a celi facie stelle pluuie subtrahuntur, et ad occultum astra redeunt, cum peractis suis cursibus sanctorum anime in thesauris dispositionis intime reconduntur. Sed, cum prophetas abstulit,  eorum uice Dominus apostolos misit, qui in similitudinem gurgitum pluerent, id est uberiore predicatione emanarent. Possunt quoque per stellas pluuie sancti apostoli designari. De quibus Iudee reprobate per Ieremiam dicitur: »Prohibite sunt stelle pluuiarum et serotinus imber non fuit .« Stellas pluuie ergo Dominus abstraxit, atque ad instar gurgitum imbres fudit, quia cum Iudea predicantes apostolos abstulit, doctrina noue gratie mundum irrigauit. Sed ablatis stellis pluuie in mare gurgitum imbres dedit, qui etiam reductis ad superna apostolis, per expositorum sequentium linguas, fluenta diuine scientie diu abscondita largiori effusione patefecit. Nam quod illi sub breuitate  locuti sunt, hoc exponendo isti multipliciter auxerunt. Sequitur:

uERS. 28. Qui de nubibus fluunt.---Hi quippe gurgites de nubibus fluunt, quia si ex sanctis apostolis uis intelligentie non inciperet, nequaquam per ora doctorum largior manaret. In Scriptura enim sacra aliquando per nubes, mobiles quique homines designantur, ut illud Salomonis: »Qui obseruat uentum non seminat, et qui considerat nubes nunquam metit .« uentum immundos spiritus, nubes uero subiectos homines appellat. Aliquando prophete, ut illud: »Tenebrosa aqua in nubibus eris .« Aliquando apostoli ut illud: »Mandabo nubibus meis, ne super eos pluant imbrem .« Sequitur: Que pretexunt  cuncta desuper.---Nubes cum super erem pretexunt, si in celo oculos attollimus, non celum, sed ipsas intuemur. Quia ergo carnales homines sumus, cum superna appetere nitimur, quasi in celum oculos leuamus, et uelut in celum aciem tendimus, quia pressi usu eorum corporalium, doceri spiritualia conamur. Sed quia transire intellectus ad diuina non sinitur, nisi prius per sanctorum precedentium exempla formetur, quasi iam celum noster oculus suspicit, sed nubes uidet, quia comprehendere que Dei sunt, appetit; sed uix mirari ea que hominibus collata sunt potest. Unde et alias dicitur: »Illuminans tu mirabiliter a montibus eternis .« More enim nubium extensa desuper nos Patrum uita tegimur, ut ad fructum fecundi germinis  infundamur, et quasi intuentes celum prius nubes aspicimus, quia ante bonorum facta admirando cernimus, et post illa que sunt celestia experiendo penetramus. Sequitur:

uERS. 29. Si uoluerit extendere nubes quasi tentorium suum.---Extendit nubes Dominus, dum ministris suis uiam predicationis aperiens, eos in mundi latitudine circumquaque diffudit. Bene autem dictum est: Quasi tentorium suum. Tentorium quippe in itinere poni solet, et cum predicatores sancti in mundum mittuntur, iter Domino faciunt. Unde scriptum est: »Ecce mitto angelum meum ante faciem tuam, qui preparabit uiam tuam .« Et unde rursum per Psalmistam dicitur: »Iter facite ei qui ascendit super occasum .« Iter  quippe per eos agit, dum humanis cordibus eorum eloquio infundit, atque in hoc itinere tentorium Dei sunt. Hec eadem corda sanctorum, quibus quasi in uia quiescendo tegitur, dum per hec ad mentes hominum ueniens, agit que disposuit, et non uidetur. Sequitur:

uERS. 30. Et fulgurare lumen suum desuper.---Quid enim sentire fulgura, nisi miracula debemus? De quibus per Psalmistam dicitur: »Fulgura multiplicabis, et conturbabis eos .« Per has ergo nubes lumine suo fulgurat desuper, quia per predicatores suos insensibilitatis nostre tenebras etiam miraculis illustrat. Sequitur: Cardines  quoque maris operiet.---Omnipotens enim Deus coruscantibus nubibus cardines maris operuit, quia emicantibus predicatorum miraculis ad fidem etiam terminos mundi perduxit. Ecce enim pene cunctorum iam gentium corda penetrauit. Ecce in una fide Orientis limitem Occidentisque coniunxit. Sequitur:

uERS. 31. Per hec enim iudicat populos, et dat escas multis mortalibus.---Per hec, nimirum uerba predicatorum, id est, guttas niuium, per hec, fulgura miraculorum, Deus populos iudicat, quia eorum terrore ad penitentiam uocat. Nam, dum superna audiunt, dum mira opera attendunt, mox ad corda sua redeunt, et sese de anteactis prauitatibus affligentes, eterna tormenta pertimescunt, sed  per easdem nubes per quas terror affligitur, etiam esca datur, que magna predicatorum dispensatio est, ut sic sciant superbientium mentes affligere, ut etiam afflictas nouerint consolationis eloquio nutrire, quatenus et peccantes de eternis suppliciis terreant, et penitentes de supernis regni gaudiis pascant. De hoc quippe iudicio dicitur: »Accipite Spiritum sanctum; quorum remiseritis peccata, remittuntur eis, et quorum retinueritis, retenta erunt .« De his quoque dicitur.: »Date illis uos manducare .« Ac si diceret: Si sanctos suos in ministerio predicationis extendit, eorumque uerba miraculis adiuuat, totius mundi limites aduocat, per que et prius superbientes iudicat, et post uerbum consolationis nutriens in spe humiles roborat.  Notandum quod non ait, omnibus, sed multis, quia uidelicet scriptum est: »Non omnium est fides :« Et quibusdam dicitur: »Propterea uos non auditis, quia ex Deo non estis . Sequitur:

uERS. 32. Immanibus  abscondit lucem.---Immanes quippe sunt, qui se elatis cogitationibus abscondunt. Quos contra Isaias ait: »ue qui sapientes estis in oculis uestris, et coram uobismet ipsis prudentes .« Quos contra etiam Paulus ait: »Nolite prudentes esse apud uosmet ipsos .« Sed his immanibus lux absconditur, quia nimirum superbientibus ueritatis cognitio denegatur. Unde per semet ipsam ueritas dicit: »Confiteor tibi, Pater, Domine celi et terre, quia abscondisti hec  a sapientibus et prudentibus, et reuelasti ea paruulis .« Sequitur: Et precepit ei, ut rursus adueniat.---Quia ueritatis lumen, quod elatis occupatisque mentibus absconditur, afflictis humiliatisque reuelatur. Lux quippe aduenit, cum afflicta mens ipsas quas de perituris rebus tribulationum tenebras tolerat, agnoscit, quia nisi aliquid ex lumine interno perciperet, ne hoc ipsum, quia lumen perdiderat, uideret. Quod specialiter intelligi etiam de Iudeis potest, qui idcirco Redemptori nostro in carne uenienti contradicere ausi sunt, quia apud semetipsos immanes exstiterunt. Sed his immanibus lux absconsa est, quia superbi lumen ueritatis  dum persequuntur, amiserunt. Sed quia in finem mundi ad fidem recipiendi sunt, recte subiungitur: Et precepit ei ut rursus adueniat. Unde et per Isaiam dicitur: »Si fuerit numerus filiorum Isrel quasi arena maris, reliquie salue fient .« Tunc quippe lux ad eos reuertitur, cum ipsi ad confitendam Redemptoris nostri potentiam conuertentur. Si autem in manibus, nequaquam per datiuum casum unum nomen, sed duas partes orationis accipimus. Potest et aliter intelligi, quia in manibus lux absconditur, cum apud rectum iudicem iniqui quique in suis operibus cecantur. Cui tamen precipitur ut rursum adueniat, quia dum peccatores se e suis uiribus saluari non posse cognouerint, gratie lumen accipiunt, et protectionis intime radiis illustrantur,  ut maiori ardore postmodum celestem patriam diligant, quam prius in terrena delectatione flagrabant. Sed hec cum de celesti patria loquimur, cum inesse mira claritate prodita angelorum agmina audimus, ad nosmetipsos mentem reducimus, et quod terrena gestamus, membra cogitamus. Qua consideratione permotum cor ac male sibi conscium trepidat, et tante illius quam audit patrie ciuem se fieri posse desperat. Sequitur:

uERS. 33. Annuntiat de ea amico suo quod possessio eius sit.---Amicus ueritatis est recte amator actionis. Unde et ipsa ueritas discipulis dicit: »uos amici mei estis, si feceritis que ego precipio uobis .« Amicus quippe animi custos dicitur.  De hac igitur luce eterne patrie amico suo Deus annuntiat qnod possessio eius sit, ut nequaquam se infirmitatis desperet, nequaquam hoc quod creatus, sed quod recreatus est, penset; sed tanto certius sciat, quia illius lucis claritatem possideat, quanto nunc uitiorum pulsantium tenebras uerius calcat. Sequitur: Et ad eam possit ascendere.---Quid enim difficilius quam homini, in terra edito terrena et fragilia membra gestanti, celorum alta conscendere, supernorum spirituum arcana penetrare? Sed eorumdem spirituum ad nos Conditor uenit, seque hominem etiam sub ipsis exhibuit. Sicut de illo Patri per Prophetam dicitur: »Minuisti eum paulo minus ab angelis .« Et quia inter nos et eosdem spiritus discordantes scandalum reperit,  mira potentia, mirabiliori etiam pietate summa creans, ima suscipiens, una cum summis iunxit. Hinc est enim quod, eodem Rege nato, angelorum chori in eius annuntiatione prodeunt, hymnum dicunt, et de uicta praue uite discordia hos, quos dudum despexerant, ciues agnoscunt, consono ore predicantes: »Gloria in excelsis Deo, et in terra pax hominibus bone uoluntatis .« Is ergo qui propter nos minor angelis exstitit, equales nos angelis uirtute sue minorationis fecit. Unde et moriendo docuit mortem non metui, resurgendo de uita confidi, ascendendo de celestis patrie hereditate gloriari; ut quo caput preiisse conspiciunt, illuc se subsequi et membra gratuletur. Unde bene et ab  eodem nostro Capite dicitur: »Ubicunque fuerit corpus, illuc congregabuntur aquile .« Sequitur:



CAPUT XXXuII.

uERS. 1. Super hoc expauit cor meum.---Ac si dicat: In admirationis excessum se transtulit; et quia noue spei spiritu mens afflata est, semetipsam, qualis in uetusta cogitatione fuerat, reliquit quia pauor, dum mortem percutit, hanc a semetipsa alienam reddit. Nonnunquam Latini interpretes exstasim pauorem uocant. Sequitur: Et motum est de loco suo.---Locus quippe humani cordis delectatio est uite presentis, sed cum diuina aspiratione tangitur, locus nostri cordis fit amor eternitatis. Consideratione igitur interne patrie de loco suo animus  mouetur, quia derelictis infimis, in supernis cogitationibus ponitur. Sequitur:

uERS. 2. Audite auditionem in terrore uocis eius.---Mos sacri eloquii est, ut cum audiri aliquid per auditum insinuat, audiri eumdem auditum dicat. Sicut Habacuc ait: »Domine, audiui auditum tuum, et timui .« Notandum uero est quod uox Dei non in gaudio, sed in terrore audiri perhibetur, quia nimirum peccator quisque, dum sola que terrena sunt, cogitat, dum cor oppressum in infimis cogitationibus gestat, si repente diuine gratie aspiratione tangitur, hoc ante omnia intelligit quod cuncta que ait districta eterni Iudicis animaduersione puniantur. Auditio igitur uocis Dei, prius in terrore fit, ut post uertatur in dulcedinem, qui ante nos districti  iudicii timore castigat, ut iam castigatos superne dulcedinis consolatione reficiat. Sequitur: Et sonum de ore illius procedentem.---Sonus de ore Dei est uis timoris de superna irruens aspiratione, quia, cum nos de uenturis Dominus aspirando replet, procul dubio de male gestis preteritis terret. Potest autem per os Dei unigenitus Filius designari. Os ergo Domini non immerito ipsum accipimus, per quem nobis omnia loquitur. Hinc est etiam quod propheta ait: »Os enim Domini locutum est .« Per sonum uero oris, potest eiusdem Domini Spiritus sanctus designari. Unde et alias in eiusdem Spiritus significatione scriptum est: »Factus est repente de celo sonus, tanquam aduenientis spiritus uehementis .« Sonus igitur de ore Domini procedit, cum  consubstantialis ei Spiritus ad nos per Filium ueniens, surditatem nostre insensibilitatis rumpit. Unde in Euangelio dicitur: »De meo accipiet et annuntiabit uobis .« Potest ergo, et per terrorem uocis uis fortitudinis, et per sonum oris dulcedo consolationis intelligi, quia quos Spiritus sanctus replet, prius eos de terrena actione terrificat, et postmodum spe celestium consolatur, ut tantum post confitendo premiis gaudeant, quanto prius sola supplicia conspiciendo metuebant. Sed quia sunt nonnulli qui Deum res humanas curare non estimant, et eas ferre fortuitis motibus putant, sequitur:

uERS. 3. Subter omnes celos ipse considerat, et  lumen ipsius super terminos terre.---Possunt celi nomine sancti predicatores designari. Hinc enim scriptum est: »Celi enarrant gloriam Dei .« Sunt namque nonnulli, quia cum mira apostolorum opera audiunt, quia has uirtutes nunc in Ecclesia non uident, subtractam ab Ecclesia supernam gratiam suspicantur, nescientes quod sicut dicit Apostolus: »Lingue in signum sunt non fidelibus, sed infidelibus .« Sed eleuatis celis Dominus inferiora considerat, quia et ablatis summis predicatoribus incessanter etiam infima nostre infirmitatis curat. Et quasi subter celos lumen illius terre terminos respicit, quia post sublimem uitam precedentium etiam peccatorum mores actusque gratie sue illustratione comprehendit.  Qui etsi uirtutum signa nunc per uitam fidelium crebro non exerit, ab eisdem tamen fidelibus per uirtutem operum nunquam recedit. Potest etiam intelligi lumen illius super terminos terre, quod predicatio superne gratie dum gentes ad fidem colligit, intra semetipsam mundi limites clausit. uel certe termini terre sunt fines hominum peccatorum, et sepe contingit, ut plerique Deum deserant, et uite sue tempora in desideriis carnalibus expendant. Sed tamen cum superna gratia respicit, in extremis suis ad Deum redeunt, que sint iudicia eterna cognoscunt, cuncta que se peruerse egisse meminerunt fletibus puniunt, atque hec uere se insequi rectis operibus ostendunt, quibus subsequente iustitia profecto totum dimittitur, quod ante deliquerunt. Hinc  etiam per prophetie spiritum Anna dicit: »Dominus iudicabit fines terre .«

uERS. 4. Post eum rugiet sonitus.---Quem enim Dominus illustrando repleuerit, eius uitam procul dubio in lamentum uertit, atque illuminate menti, quo magis eterna supplicia insinuat, eo hanc durius de transacta nequitia gemitibus fatigat. Sequitur: Tonabit uoce magnitudinis sue.---uoce enim magnitudinis Deus tonat, cum se nobis bene iam per lamenta preparatis, quam sit magnus in supernis insinuat. Quasi enim de celo tonitruus procedit, cum nos incuria negligentiaque torpentes respectus gratie pauore subito percutit, atque in terra positi sonum de superioribus audimus. Quia terrena cogitantes  superni terroris sonum repente pertimescimus. Sequitur: Et non uastabitur cum audita fuerit uox eius.---uox Domini auditur, cum gratie eius aspiratio mente conspicitur, cum insensibilitas occulte sorditatis rumpitur, et cor ad studium summi amoris excitatum, uirtutis intime clamore penetratur. Sed istam uocem superuenientis spiritus, qui se in aure cordis insinuat, nec ipsa mens que per hanc illustrata fuerat, inuestigat. Pensare enim non ualet inuisibilis uirtus, quibus sibi meatibus influat, quibus a se modis ueniat, quibus recedat. Unde bene per Ioannem dicitur: »Spiritus ubi uult spirat; et uocem eius audis, sed non scis unde ueniat, et quo uadat .« Sequitur:

uERS. 5. Tonabit Deus in uoce sua mirabiliter.---In  uoce sua Deus mirabiliter tonat, quia ui corda nostra incomprehensibiliter penetrat, que dum latentibus motibus premit in timore quanto ardore sequendus sit, aliquo modo silenter clamat. Sequitur: Qui facit magna et inscrutabilia.---Ut enim homo terrenis usibus deditus, iniquis desideriis pressus, subito ad noua efferueat atque ad consueta frigescat, exterioribus curis renuntians, internis contemplationibus anhelat. Quis hanc uirtutem superne uocis considerare sufficiat, quis considerando comprehendat? Magna sunt que per uocem suam Dominus facit, sed minus magna essent, si perscrutari potuissent. Sequitur:

uERS. 6. Qui precipit niui ut descendat in terram.---Quia Psalmista ait: »Lauabis me et super niuem  dealbabor .« Quid hoc loco per niuem, nisi per lucem iustitie candida accipimus corda sanctorum? Aque autem ducte in superioribus constipantur, ut niues fiant; sed cum ipse niues ad terram ueniunt, in aquarum iterum liquorem uertuntur. Aque igitur sunt predicatorum mentes, que, dum ad contemplanda superna se erigunt, altiori intellectu solidantur, cumque in summa consideratione rapiuntur, uirtutem confirmationis accipiunt. Sed quia adhuc in terris fraterna dilectione retinentur, semetipsas ab alto intellectu modificant, et infirmis humiliter predicantes, more niuium corda arentium liquefacta erigunt. Niues ergo ad terram de celestibus ueniunt, cum sublimia corda sanctorum, que iam solida contemplatione pascuntur, pro fraterna caritate  ad humilia predicationis uerba descendunt. Sicut enim nix, cum iacet, operit, cum uero liquatur, rigat, ita sanctorum uirtus et per infirmitatem suam apud Deum uitam peccatoris protegit, et per condescensionem suam quasi liquefacta arentem terram, ut fructus ferat, infundit. Sequitur: Et hiems pluuiis.---Hiems est quippe uita presens, in qua nos etsi iam spes ad superna erigit, adhuc tamen mortalitatis nostre frigidus torpor astringit, quia scriptum est: »Corpus quod corrumpitur aggrauat animam, et deprimit terrena inhabitatio sensum multa cogitantem .« Habet autem hec hiems pluuias, rectorum procul dubio predicationes. De quibus uidelicet pluuiis, per Moysen dicitur: »Exspectetur  sicut pluuia eloquium meum, et descendant sicut ros uerba mea .« Ee nimirum pluuie hiemi congruunt, estate cessabunt, quia nunc cum carnalium oculis uita celestis absconditur, necesse est ut sanctorum nobis predicationibus irroretur. Cum uero eterni iudicii estus incandauerit, nullus uerba predicantium necessaria tunc habebit, quia ueniente iudice, ad cor suum quisque reducitur, ut sancta iam cum agere non ualet, sentiat. Sequitur: Et imbri fortitudinis sue.---Imber quippe fortitudinis Dei est predicatio diuinitatis, nam imber infirmitatis eius predicatio incarnationis. De qua per Paulum dicitur: »Quod infirmum est Dei, fortius est hominibus .« Et rursum: »Si crucifixus est ex infirmitate, sed  uiuit ex uirtute Dei .« Sic autem sancti uiri humanitatis eius infirma predicant, ut aupitorum suorum cordibus, etiam diuinitatis fortia infundant. Audiamus per tonitruum nubis imbrem fortitudinis. »In principio erat uerbum, et uerbum erat apud Deum, et Deus erat uerbum .« Audiamus etiam imbrem infirmitatis. »uerbum caro factum est, et habitauit in nobis .« Sequitur:

uERS. 7. Quia in manu hominum omnium signat ut nouerint singuli opera sua.---Dum ergo imber fortitudinis in terra descendit, in manu uniuscuiusque signatur, ut sua opera sciat, quia dum uirtus incomprehensibilis maiestatis agnoscitur, ab unoquoque subtilius sua uita pensatur. Creator namque omnipotens  a cunctis insensibilibus, irrationabilibusque distractum, rationalem creaturam hominem condidit, quatenus quod egerit ignorare non posset. Nature enim lege scire compellitur, seu prauum siue rectum sit quod operatur. Nam si bona facere se nesciunt, cur de aliquibus factis in ostentationem gloriantur? Rursum si mala se agere ignorant, cur in eisdem factis alienos oculos declinant? Eo enim ipso quod rationalem creaturam Deus hominem condidit, in manu omnium signat, ut nouerint singuli opera sua. Sequitur:

uERS. 8. Ingredietur bestia latibulum suum, et in antro suo morabitur.---Quis alius nomine bestie, nisi antiquus hostis accipitur, qui deceptionem primi  hominis seuus impetiit, et integritatem uite illius male suadendo laniauit? Contra quem prophete uocibus de sancta electorum Ecclesia in antiquo statu restauranda promittitur, et mala bestia non transibit per eam. Sed hec bestia, cum post Redemptoris aduentum, post predicatorum uoces quasi post tonitruum nubium, in fine mundi illum damnatum hominem, qui Antichristus uocatur, inuaserit; quid aliud quam latibulum suum ingreditur, ut in antro proprio demoretur? uas quippe illud diaboli antrum ac latibulum bestie est, ut insidians hominibus uiam huius uite carpentibus, in illo et per signa lateat, et per malitiam occidat. Qui tamen omnium reproborum corda etiam nunc, priusquam apertus appareat, possidet, eaque per occultam malitiam quasi proprium  antrum tenet, atque ad omne quod nocere bonis appetit, in eorum se obscuris mentibus abscondit. An Iudeorum persequentium corda antrum huius bestie non fuerunt, in quorum diu consiliis latuit, sed repente uocibus erupit clamantium: »Crucifige, crucifige .« Hinc scriptum est: »Posuit tenebras, et facta est nox .« Notandum uero magnopere estimo quod hec bestia non solum antrum suum ingredi, sed in eo etiam morari perhibetur. Intrare ergo in mentes bonorum potest, sed in eis morari non potest, quia cor iusti huius bestie antrum non est. Quos enim quasi proprium antrum possidet, eorum mentes procul dubio immorans, tenet: quia prius in eis cogitationes  usque ad iniqua desideria, et post iniqua desideria usque ad nequissima opera ducit. Sequitur:

uERS. 9. Ab interioribus ingredietur tempestas, et ab arcturo frigus.---Quia igitur interiora austri sol feruentior tenet, in arcturo uero cursum omnimodo non habet, interiorum nomine plebs iudaica, arcturi uero uocabulo, hoc in loco populus gentilis exprimitur. Hi enim qui unum atque inuisibilem Deum nouerant, eiusque legi saltem carnaliter seruiebant, quasi sub meridiano sole feruentes in fidei calore eleuabantur. Gentiles autem, quia nullam scientiam superne cogitationis attigerant, uelut sine sole frigidi sub aquilone manebant. A Iudeis surgit malitia persequens, et a gentilibus potestas premens, dum quod Iudea occidere Christum ex inuidia petiit, hoc  gentilis iudex Romana auctoritate perpetrauit. Sequitur:

uERS. 10. Flante Deo concrescit gelu,---quia quo fidelium cordibus sanctus Spiritus aspirauit, quo maiora uirtutum miracula contulit, eo infidelium mentibus grauioris inuidie torpor excreuit, atque inde contra Deum plebs infidelis obduruit, unde humiles [humilis] populi [populus] arctam duritiam, que se astrinxerat, emolliuit. Sequitur: Et rursum latissime funduntur aque.---Post gelu quippe Dominus latissimas aquas fudit, quia postquam Iudeorum seuitiam usque ad mortem pertulit, eorum corda protinus ab infidelitatis duritia, amoris sui aspiratione liquefecit. Hinc quidam Sapiens ait: »Sicut glacies in sereno, sic soluentur peccata tua  .« Sequitur:

uERS. 11. Frumentum desiderat nubes.---Quid enim quique electi sunt nisi frumenta Dei celestibus horreis recondenda? Que nunc in tritura aree paleas tolerant, quia in hac purgatione sancte Ecclesie mores contrarios reproborum portant. Sed hoc frumentum quousque ad perfectionem fructuum ueniat, nubium pluuias exspectat, ut crescat. Quia bonorum mens predicantium uerbis infunditur, ne ab humore caritatis desideriorum carnalium sole siccetur. Unde et Dominus in Euangelio: »Messis quidem multa, operarii autem pauci. Rogate Dominum messis ut mittat operarios in messem suam .« Sequitur: Et nubes spargunt lumen suum.---Nubes enim lumen spargere est,  predicatores sanctos exempla uite et loquendo et agendo dilatare. Sequitur:

uERS. 12. Que lustrat cuncta per circuitum, quocunque eas uoluntas gubernandi direxerit.---Nubes igitur Dei cuncta per circuitum lustrant, quia predicationis luce mundi fines illuminant. Sed quia diuinis nutibus subdite nequeunt explere quod uolunt, ire non possunt, nisi qua eas uoluntas gubernantis duxerit. Sequitur: Ad omne quod preceperit eis super faciem orbis terrarum.---Sepe enim cum gubernantis uoluntate perducuntur, aliter agere appetunt, sed aliter disponuntur. Nam plerumque quosdam auditores suos student blande corrigere, et tamen eorum sermo in asperitate ducitur; plerumque  quosdam resecare aspere appetunt, sed tamen eorum uigor per mansuetudinis spiritum refrenatur. Sicut ergo non possunt ire quo uolunt, ita etiam nequeunt agere sicut uolunt. Sequitur:

uERS. 13. Siue in una tribu, siue in terra sua, seu in quocunque loco misericordie sue eas iusserit inueniri.---Nubes quidem suas Dominus ducit, siue in una tribu, siue in terra sua, seu in quocunque loco misericordie sue eas iusserit inueniri, quia predicatores ueteris Nouique Testamenti, aliquando soli tribui Iude contulit, et Isrel pene totum ex praua regum gubernatione reprobauit. Aliquando et in terra sua has pluere nubes facit, quia eumdem Isrel electum ad antiquam gratiam post corruptionem captiuitatemque reuocauit. Aliquando loco sue misericordie  eas clarescere uoluit, quia per predicatores sanctos etiam gentibus uirtutum miracula ostendit, ut sola misericordia ab iugo erroris absolueret quos ingenti perfidie ira deprimebat. Una quippe tribus profecto Iude intelligitur. Terra autem Dei simul omnis Iudea nominatur, locus uero misericordie Dei est gentilitas, de qua dicit Apostolus: »Gentes autem super misericordia honorare Deum .« Sequitur:

uERS. 14. Ausculta hec, Iob, sta et considera miracula Dei.---Quasi in comparatione sui iacentem uidit, quem ad uerba tante predicationis ut staret, admonuit, sed licet Eliu bona que dicit nesciat pensare cui dicit, nos tamen indagare uerba doctrine eius subtiliter debemus. Stare quippe est recta agere.  Unde per Paulum dicitur: »Qui se existimat stare, uideat ne cadat .« Iacentes ergo Dei miracula considerant, qui eius potentiam sciendo pensant, sed uiuendo non amant. Per contemplationem quidem in consideratione oculos tendunt, sed tamen per intentionem sese a terra non erigunt. Unde bene in Balac dicitur: »Qui cadens apertos oculos habet .« Eliu itaque ista dicens, nequaquam credidit beatum Iob uiuendo tenuisse quod dixit. Sequitur:

uERS. 15. Nunquid scis quando precepit Deus pluuiis, ut ostenderent lucem nubium eius?---Si nubes sancti predicatores sunt, pluuie nubium sunt uerba predicationum. Sed cum nubes per era transuolant, nisi pluuia deorsum ueniat, nescitur quantam  aquarum immensitatem portant. Nisi coruscus inter pluuias erumpat, intelligi non ualet quod in eis etiam claritatis latet. Quia nimirum predicatores sancti si taceant, et nequaquam loquentes ostendant, quanta sit celestis spei claritas quam in cordibus gestant, aut reliquis hominibus similes, aut longe his despectiores uidentur. Cum autem aperire per predicationem ceperint, que sit superne patrie remuneratio quam intrinsecus tenent, cum persecutione pressi in qua uirtutis arce profecerint innotescunt. Sed plerumque predicatores sancti ostendere semetipsos ut prosint, cupiunt, nec tamen possunt; plerumque latere ut quieti sint appetunt, nec tamen permittuntur. Nemo igitur scit quando lucem pluuie  ostendunt, cum nemo comprehendit quando Deus uirtutem predicationis prebeat, ut predicantium gloria clarescat. Ac si ergo aperte dicat: Nunquid si uenturos in mundum predicatores iam conspicis, quando eos ad predicandum Dominus repletione Spiritus impellat, quibusue modis eorum uite claritatem mundo innotescat, apprehendit? Sequitur:

uERS. 16. Nunquid nosti semitas nubium magnas, et perfectas scientias eius?---Habent iste nubes semitas subtilissimas, scilicet sancte predicationis uias. »Angusta« quippe »porta est, que ducit ad uitam .« Que semite magne sunt, quia quanto in presenti uita pro ipsa uiuendi custodia anguste sunt, tanto amplius in eterna retributione  dilatantur. Perfecta quippe scientia est scire omnia, et tamen iuxta quemdam modum scientem se esse nescire, bona sollicite agere, sed de suis scire nil esse. Hic ueritas ait: »Dum feceritis omnia que precepta sunt uobis, dicite: Serui inutiles sumus .« Et Paulus inquit: »Qui se existimat aliquid scire, nondum cognouit quemadmodum oporteat eum scire .« Ac si ergo diceret: Iam summa acta predicantium conspicis, qui, postquam per scientiam ad alta se eleuant, deorsum se humiliter per cognitionem sue ignorantie inclinantur. Sequitur:

uERS. 17. Nonne uestimenta tua calida sunt, cum perflata fuerit terra austro?---Sepe beatum Iob figuram sancte Ecclesie tenere iam diximus. uesti  menta uero Ecclesie sunt omnes qui ei fidei adunatione iunguntur. De quibus eisdem Ecclesie per Prophetam Dominus dicit: »uiuo ego, omnibus his uelut ornamento uestieris .« Per austrum uero, qui nimirum calidus uentus est, non immerito sanctus Spiritus designatur, quo quisque, dum tangitur, ab iniquitatis sue torpore liberatur. Unde bene in canticis Canticorum dicitur: »Surge, aquilo, et ueni; auster, perfla hortum meum, et fluant aromata illius .« uestimenta ergo sancte Ecclesie calida sunt, dum terra austro perflatur, quia hi qui ei per fidem inherent feruentibus caritatis studiis inardescunt, dum eorum mens sancti Spiritus afflatu perfunditur. MORALITER. Unusquisque enim qui recte uiuit, atque hoc et alios  docere consueuit, quasi tot uestimenta habet quot auditores ei concorditer inherent: qui quidem more uestium, quasi per poros corporis calorem accipit, quia ad amorem Dei exemplo actionis impulsu exhortationis ignoscit. Qui uelut frigus proprium respuit, dum a pristina iniquitate discedit calorem quem accipit, retinet, quia, in eo quem per predicamenta sumpserit, feruore conualescit. Dum ergo uerbo doctorum accenduntur auditores, quasi ex uiuenti corpore uestimenta calefiunt, sed dum ex profectu auditorum etiam uita docentium proficit, quasi ex calefactis uestimentis calor ad corpus redit. Sed nequaquam sibi doctores tribuant, quod per exhortationem suam ad summa proficere auditores  uident, quia nisi Spiritus sanctus eorum corda repleat, ad auditores corporea uox docentium incassum sonat. Postquam uero hec fortiter dixit per arrogantiam, leuiter motus irrisionis illico uerba subiunxit, dicens:

uERS. 18. Tu forsitan cum eo fabricatus es celos, qui solidissimi quasi ere fusi sunt.---Possunt per celos hi, qui in celestibus sunt conditi, angelici spiritus designari. Unde in oratione nostra dicere uoce ueritatis instruimur: »Fiat uoluntas tua, sicut in celo et in terra .« Nature namque eris est rubigine difficile consumi, et uirtutes angelice, que in diuino amore fixe perstiterunt, lapsis superbientibus angelis hoc in munere retributionis acceperunt, ut nulla iam rubigine subripientis culpe  mordeantur, ut in contemplatione Conditoris sine felicitatis fine permaneant, et in hoc quod sunt condite eterna subtilitate subsistant. Possunt etiam per celos, ut sepe diximus, electorum mentes exprimi a cunctis terrenis contagiis intimo amore suspense. Hinc dicitur: »Nostra conuersatio in celis est .« Qui solidissimi quasi ere fusi sunt, quia ab integritate cepte fortitudinis nulla mutabilitatis rubigine consumuntur. Sequitur:

uERS. 19. Ostende nobis quid dicamus ei: Nos quippe inuoluti tenebris.---Ac si dicat: Tu qui iam magna intelligentie luce perfrueris, docere nos qui ignorantie tenebris inuoluimur debes. Qui, mox ab irrisione resiliens, despiciendo subiungit:

uERS. 20. Quis narrat ei que loquor?---Ac si  aperte dicat: Que ego, ei de suis laudibus acute sentiens non audit, eloquor, qui hec narrare, uel postquam audierit, potest? Sequitur: Etiamsi locutus fuerit homo, deuorabitur.---Omne quod aliquid deuorat hoc introrsus trahens ab intuentium oculis occultat, et rem, que uideri superficie potuit, in profundum rapit. Homo igitur, cum de Deo tacet per rationem in qua est conditus esse aliquid uidetur. At si aliquid de Deo loqui ceperit illico quam nichil sit ostenditur, quia magnitudinis illius immensitate deuoratur, et quasi in profundum raptus absconditur, quia fari ineffabilem cupiens, ipsa sue ignorantie angustia deglutitur. Sed ecce eternitas tunc hominibus uere innotuit, cum se eis humanitate suscepta monstrauit, que quia necdum reuelata  fuerat, de eisdem hominibus recte subiungitur:

uERS. 21. At nunc non uident lucem.---De qua nimirum etiam per prophetam dicitur: »Populus qui sedebat in tenebris uidit lucem magnam .« Sequitur: Subito cogetur er, cogetur in nubes.---Aer quippe ita sua ipsa tenuitate spargitur, ut nulla firmitate solidetur, nubes autem tanto firmiores sunt quanto densiores. Quid ergo per erem, nisi mentes secularium designantur? Que innumeris huius uite desideriis dedite, huc illucque more eris fluide disperguntur. Sed er in nubes cogitur, cum fluxe mentes per superni respectus gratiam uirtutis soliditate roborantur, ut intra sinum cordis recta  sentiendo se colligant, et in uanis cogitationibus non liquescant. Sequitur. Et uentus transiens fugauit eas. uentus quippe transiens est uita presens. uentus ergo transiens nubes fugat, quia mortalis uita percurrens predicatores sanctos a nostris oculis corporaliter occultat. Sequitur:

uERS. 22. Ab aquilone aurum ueniet.---Quid per aquilonem, nisi peccati frigore constricta gentilitas designatur? Quam ille sub iugo sue tyrannidis tenuit, qui dixit superbiens: »Sedebo in monte Testamenti in lateribus aquilonis, ascendam super altitudinem nubium, similis ero Altissimo .« Quid uero auri nomine, nisi anime fideles exprimuntur? De quibus per Ieremiam dicitur: »Quomodo obscuratum est aurum, mutatus est  color optimus?«  Ab aquilone ergo aurum uenire dicitur, quia per respectum gratie Redemptoris a gentilitate dudum perfidie torpore frigida, intra sanctam Ecclesiam pretiosa Deo uita fidelium multiplicatur. Hinc per Isaiam dicitur: »Dicam aquiloni, dicam et austro: Noli prohibere .« Sequitur: Et a Deo formidolosa laudatio.---Sic enim a Deo dicitur, ac si ab his qui in parte Dei sunt, id est, fidelibus diceretur: Auro igitur ab aquilone ueniente, a Deo formidolosa laudatio prodiit, quia, dum claritatem sue fidei gentilitas abstulit, multitudo Hebreorum fidelium diuina iudicia pertimescendo laudauit. Sed quomodo ab aquilone aurum ueniat, quomodo ab his qui sub Deo sunt, formidolosa laudatio erumpat, ipsa nobis historia  sacri eloquii ostendat, ubi de Cornelii conuersione narrat. Sed idcirco conuersis gentibus, ab Hebreis iam fidelibus formidolosa laudatio prodiit, quia nimirum iuste Iudea repulsa est, dum pia est gentilitas uocata, et damna sue repulsionis timuit, dum lucra aliene uocationis uidit. Sequitur:

uERS. 23. Digne eum inuenire non possumus.---Et si inuenire iam Deum possumus, non tam digne, quia quod in illo sentimus, ex fide est, nondum ex specie. Sequitur: Magnus fortitudine et iudicio, et iustitia, et enarrari non potest.---Magnus quippe est fortitudine, quia fortem aduersarium superat, et de domo illius uasa contumelie auferens, in misericordie uasa permutat. Magnus iudicio, quia, etsi hic electos suos per aduersa deprimit, hos quandoque  in gloria eterne prosperitatis extollit. Magnus iustitia, quia, etsi hic diu tolerat, quandoque tamen sine termino reprobos damnat. Enarrari non potest, sentiri digne non ualet, quanto minus dici? Sed melius hinc utcunque dicimus, si sub considerationis eius formidine admirando taceamus. Sequitur:

uERS. 24. Ideo timebunt eum uiri, et non audebunt contemplari omnes qui sibi uidentur esse sapientes.---Hoc loco Eliu eos qui ad intelligentiam sunt fortes appellat, et notandum quod non ait. Et non audebunt contemplari sapientes, quibus uidelicet uerbis peritos quidem, sed arrogantes.  Eliu ergo dum multa fortiter sentit, in locutionis sue fine se tetigit.  uiri namque arrogantes et docti cum recte non uiuunt, sed tamen recta dicere doctrine impulsionibus compelluntur, ipsi damnationis sue aliquo modo precones fiunt. Contemplari enim Dei sapientiam nequeunt, qui sibi sapientes uidentur, quia tanto  ab eius luce longe sunt, quanto apud semetipsos humiles non sunt, quia in eorum mentibus dum tumor elationis crescit, aciem contemplationis caudit, et unde se lucere pre ceteris estimant, inde se a lumine ueritatis priuant.



LIBER uICESIMUS OCTAuUS.



CAPUT XXXuIII.


uERS. 1. Respondens autem Dominus Iob de turbine, dixit.---Aliter enim Dominus seruis suis loquitur, cum eos intrinsecus per compunctionem promouet; aliter, cum per districtionem, ne extollantur, premit. In illa enim discit quod appetat, in ista quod metuat. Quia enim humiliandus erat beatus Iob, qui, prostratus ulceribus, sic uirtutibus stabat, ne robustissimum pectus eius elationis tela confoderent, quod constabat certe quia illata uulnera non uicissent, ei profecto Dominus loqui de turbine perhibetur. Sciendum preterea est quod in duobus modis locutio diuina distinguitur. Aut per semetipsum namque Dominus loquitur, aut per creaturam aliquam eius ad nos uerba formantur. Sed cum per semetipsum  loquitur, sola nobis ui interne inspirationis aperitur, uerboque eius sine uerbis ac syllabis cor docetur. Dei enim locutio, ad nos intrinsecus facta, uidetur potius quam auditur. Cum enim per angelum Dominus uoluntatem suam indicat, aliquando eam uerbis, aliquando rebus demonstrat; uerbis, ut illud: »Et clarificaui, et iterum clarificabo ;« rebus, ut Ezechiel, qui nil uerbis audiuit, electri tamen speciem in medio ignis uidit. In quibus itaque Mediator Dei et hominum demonstratur, aliquando uerbis simul et rebus, ut illud: »Cum audisset Adam uocem Domini Dei deambulantis in paradiso ad auram post meridiem,« et reliqua . Aliquando imaginibus, sicut Iacob subnixam celo scalam dormiens uidit , sicut  Petrus linteum reptilibus plenum . Aliquando celestibus substantiis, ut illud, de nube sonuit: »Hic est Filius meus dilectus .« Aliquando terrenis substantiis, sicut Balaam corripuit in ore asine humana uerba formans . Aliquando terrenis simul et celestibus simul substantiis, sicut Moysi loquens ignem rubumque sociauit . Nonnunquam uero humanis cordibus etiam per angelos Deus secreta eorum presentia uirtutem sue aspirationis infudit. Unde Zacarias ait: »Dixit ad me angelus qui loquebatur in me ;« et paulo post: »Et ecce angelus qui loquebatur in me, egrediebatur,« et reliqua . Utrum autem beato Iob per semetipsum, an ei per angelum sit locutus, ambigitur. Sequitur:

uERS. 2. Quis est iste inuoluens sententias sermonibus  imperitis?---Quis est iste non dicimus, nisi de eo utique quem nescimus. Scire autem Dei approbare est; nescire reprobare. Unde quibusdam quos reprobat, dicit: »Nescio uos ;« in eo uero quod sententias, et non addidit quales, bonas utique accipimus, quas quidem imperitis asseritis sermonibus inuolutas, quia cum uerbis iactantie fuerunt prolate. Imperitie quippe uitium est, rectum non recte sapere, id est, celeste donum ad appetitum terrene laudis inclinare. Sicut Apostolus ait: »Si quis se existimat scire aliquid, nondum cognouit quemadmodum oporteat eum scire .« Sequitur:

uERS. 3. Accinge sicut uir lumbos tuos.---uiri nimirum sunt, qui uias Domini fortibus et non dissolutis  gressibus sequuntur, ut illud: »uiriliter agite .« Et in Prouerbiis. »O uiri, ad uos clamito .« Lumbos uero accingere est, uel in opere luxuriam, uel in cogitatione refrenare. Hinc enim scriptum est: »Sint lumbi uestri precincti .« Beato igitur Iob precipitur ut, quemadmodum prius luxuriam corruptionis uicerat, nunc etiam luxuriam restringat elationis. Hinc per Moysen dicitur: »Circumcidite preputia cordis uestri .« Sequitur: Interrogabo te, et responde mihi.---Tribus modis nos Conditor interrogare consueuit: cum aut flagelli districtione nos percutit, et quanta nobis insit, uel desit, patientia ostendit, ut in beato Iob ostenditur; aut, quedam que uolumus precipit, et nostram  nobis obedientiam patefacit. Sicut Abraham terram suam iubetur egredi, unicunque immolare filium . Aut aliqua nobis occulta aperit et aliqua abscondit, et mensura nobis nostre humilitatis innotescit. Hinc scriptum est: »Palpebre eius interrogant filios hominum .« Ac si ergo beato Iob dicatur: uerbis ad sublimia consideranda te excito, et dum, ea que super te sunt, nescire perspicis, tibimetipsi te notiorem reddo. Tunc enim mihi uere respondes, si que ignoras intelligis. Sequitur:

uERS. 4. Ubi eras quando ponebam fundamenta terre?---In Scriptura sacra quid aliud fundamenta quam predicatores accipimus? Quos, dum primos Dominus in sancta Ecclesia posuit, tota in eis sequentis fabrice structura surrexit. Hinc Psalmista ait: »Fundamenta eius in montibus sanctis .« Singulari autem numero fundamentum Dominus accipitur, de quo et Paulus ait: »Fundamentum aliud nemo potest ponere, preter id quod positum est, quod est Christus iehsu .« Ac si enim beato Iob diceretur: uirtutem fortium considera, meque eorum ante secula Auctorem pensa, et cum eos quos in tempore condidi mirabiles suspicis, perpende quantum subdi debeas, quem Auctorem mirabilium sine tempore esse cognoscis. MORALITER. Si peccatoris animus puluis est, dicente Psalmista: »Non sic impii, non sic, sed tanquam puluis,« et reliqua , nil obstat intelligi terram animam iusti, de qua scriptum est: »Terra enim sepe uenientem super se bibens imbrem, et generans herbam opportunam illis a quibus colitur,  accipit benedictionem .« Sed huius terre fundamentum fides est. Cum enim non credenti eterna fides datur, ad edificium subsequentis operis iam fundamentum ponitur. Cum autem ei qui uenturi iudicii terrorem despicit, peccatis se carnis et spiritus audenter inuoluit, repente futurorum timor infunditur, ut bone uite surgat edificium, iam fundamenta construuntur. Ac si ergo iustificato peccatori ueritas dicat: uirtutes a me acceptas tibi non tribuas; noli contra me de meo munere extolli. Sequitur:

uERS. 5. Indica mihi si habes intelligentiam: Quis posuit mensuras eius, si nosti? uel quis tetendit super eam mensuram linee?---In carnem autem Dominus ad Ecclesiam ueniens mensuras terre lineis  mensus est, quia fines Ecclesie occulti iudicii subtilitate distinxit. Paulus namque apostolus, cum Macedonie predicare negligeret, per uisum illi apparuit uir Macedo qui diceret: »Transiens in Macedoniam adiuua nos .« At contra sicut scriptum est: »Tentabant apostoli ire in Bithyniam, et non permisit eos Spiritus Iesu .« Dum ergo predicatores sancti et uocantur ad Macedoniam, et ab Asia prohibentur, ista occultarum mensurarum linea illic ducta est, hinc reducta. Intra has ergo mensuras sunt omnes electi, extra has omnes reprobi, etiamsi intra fidei limitem esse uideantur. MORALITER. Quis enim terre, id est, iuste anime mensuras ponit, nisi Conditor noster, qui interni iudicii secreto moderamine, alii sermonem scientie,  alii plenam fidem, alii gratiam sanitatum, alii operationem uirtutum, alii prophetiam tribuit?  Sic itaque Creator noster ac dispensator cuncta moderatur, ut qui extolli poterat ex dono quod habet, humilietur ex uirtute quam non habet. Sic unusquisque quod non accepit, in altero possideat, ut ipse alteri possidendo quod accepit humiliter impendat. Hinc Petrus ait: »Unusquisque sicut accepit gratiam in alterutrum illam administrantes, sicut boni dispensatores multiformis gratie Dei .« Super hanc enim terram linea tenditur, quando electe unicuique anime ad sumendam uiuendi regulam Patrum precedentium exempla monstrantur, ut ex illorum uita consideret quid  in suis actibus seruet. Ideo enim per sacra eloquia subtilis ante nos sanctorum uita expanditur, ut nostra opera uel minora proficiant, uel maiora moderentur, quatenus nec minus conetur explere mens quam sufficit, nec plus arripiat quam accepit. Sequitur:

uERS. 6. Super quem bases illius solidate sunt?---Subaudis, nisi super me, qui cuncta mirabiliter teneo, et bonis exterioribus intus principaliter originem presto? Huius terre bases, sancte Ecclesie doctores sunt, qui dum recta predicant et predicationi sue uiuendo concordant, omne pondus Ecclesie fixa morum suorum grauitate sustentant. Possunt per bases etiam prophete signari, qui dum primi aperte de Dominica incarnatione locuti sunt,  quasi quasdam bases eos conspicimus a fundamento surgere, et superposite fabrice pondera sustinere. Unde ad Moysen Dominus cum tabernaculi tabulas erigi precepit, fundi earum bases argenteas iubet. MORALITER. Bases uniuscuiusque anime sunt intentiones sue. Nam sicut fabrica columnis, columne autem basibus innituntur: ita uita nostra in uirtutibus, uirtutes uero in intima intentione subsistunt. Et quia scriptum est: »Fundamentum aliud nemo potest ponere,« etc. , tunc bases in fundamento sunt, cum intentiones nostre in Christo roborantur. Nam inaniter quislibet summa opera facit si tota intentione cordis uere uite premia non requirit. Sequitur: Aut quis dimisit lapidem angularem eius?---Lapis angularis ille est de quo scriptum est: »Lapidem  quem reprobauerunt edificantes,« etc.  Qui dum in se Iudaicum gentilemque populum suscepit, in una Ecclesie fabrica quasi duos parietes iunxit. Hinc enim scriptum est: »Fecit utraque unum ,« quia angularem se lapidem non solum in inferioribus, sed et in supernis exhibuit, quia et in terra plebi Isrelitice nationes gentium et utraque simul angelis in celo sociauit, eo quippe nato clamauerunt angeli: »Gloria in excelsis Deo, et in terra pax hominibus bone uoluntatis .« MORALITER. Lapis angularis est ad sacra eloquia intellectus duplex, quia tunc diuinitus dimittitur, quando nequaquam districto iudicio ignorantie sue tenebris illigatur, sed quadam libertate perfruitur, dum in preceptis Dei sufficit  uel exsequendo exteriora agere, uel contemplando interna sentire. Incarnatus enim Redemptor ueniens utraque exhibuit, in se utraque sociauit, uidelicet actiuam et contemplatiuam uitam, ad quod nunquam noster intellectus assurgeret, nisi ille ad suscipiendam nostram ueniret naturam. Ac si ergo Dominus diceret: Quis dimisit lapidem angularem nisi ego, unicum quem sine tempore genui, seruandis hominibus cum tempore ostendi? In cuius uita discerent etiam diuerse uiuendi studia non discrepare. Sequitur:

uERS. 7. Cum me laudarent simul astra matutina.---Quia enim primi angeli conditi sunt, non immerito astra matutina uocantur, qui uenturum diem  subsequentis seculi per lucem sapientie existendo preuenerunt. Bene autem additur simul, quia nimirum ipsi electi, angeli etiam cum redemptis, in fine mundi hominibus largitatem gratie superne glorificant, simul laudant, quia dum nos conspiciunt recipi, suum gaudent numerum repleri, dicentes: »Gloria in excelsis Deo,« etc.  Aliter matutina astra dicuntur, quia sepe ad exhortandos homines missi sunt; et, dum uenturum mane nuntiant, ab humanis cordibus presentis uite tenebras fugant. Sequitur: Et iubilarent omnes filii Dei.---Iubilatio quippe dicitur, cum cordis letitia, oris efficacia, non expletur. Lauden itaque angeli, qui iam tante claritatis latitudinem in sublimibus uident; iubilent uero homines, qui adhuc inferioribus oris  sui angustias sustinent. Que, quia certo futura Dominus nouerat, non tam facienda insinuat quam facta narrat. Sequitur:

uERS. 8. Quis conclusit ostiis mare, quando erumpebat quasi de uulua procedens?---Quid enim mare, nisi persequentium turbas accipimus? uulue enim nomine, occulta, et malitiosa, et carnalium cogitatio designatur. De hac uulua cordis iniquorum alias dicitur: »Concepit dolorem,« etc.  Erumpebat enim mare quasi de uulua procedens, cum minarum secularium fluctus in sancte Ecclesie interitum seuirent; sed auctore Deo ostiis conclusum est, quia contra tumores persequentium sancti uiri oppositi sunt, ut eorum miraculis atque reuerentia ire persequentium frangerentur. Aliter:  Per mare hoc seculum accipere debemus; secundo contra hoc mare Dominus ostia opposuit, quia et prius humano generi precepta legis, et postmodum noue gratie Testamentum dedit. Prius enim Deus ab operibus iniquitatis prohibuit dicendo: »Non occides. Non mechaberis,« etc.  Postmodum etiam a cogitatione culpas constrinxit, dicendo: »Omnis qui uiderit mulierem ad concupiscendum eam,« etc. ; et: »Diligite inimicos uestros,« etc.  Ubi etiam tempus ostendit, cum de uulua procedere dixit. Quia uidelicet tunc humano generi preceptis legis obuiauit, quando adhuc sensum sue origini uicinum quasi ab ortu proprio ad profectum uite carnalis  exiebat. De uulua quippe procedere est in lucem presentis glorie carnaliter apparere. MORALITER. Quid est mare, nisi cor nostrum furore turbidum, rixis amarum, elatione superbie tumidum, fraude malitie obscurum? Quod mare quantum seuiat attendit quisquis in se occultas cogitationum tentationes intelligit. uulua enim praue cogitationis adolescentia est. De qua per Moysem Dominus dicit: »Sensus enim et cogitatio humane cordis prona est in malum ab adolescentia sua .« Corruptionis namque malum unusquisque nostrum ab ortu desideriorum carnalium sumpsit. Dominus autem ostiis mare concludit, quia prauis motibus claustra cordis inspirata formidine iudicii et eterni tormenti immensi temporis pauore subiicit. Sequitur:

 uERS. 9. Cum ponerem nubem uestimentum eius, et caligine illud quasi pannis in facie infantie obuoluerem.---Mare seuiens nube induitur, quia crudelitas persequentium stultitie sue uelamento uestitur. Interposita enim caligine infidelitatis sue, perspicuam ueritatis lucem uidere non sufficit, et id quod agit per crudelitatis impulsum, per cecitatis sue meritum non agnoscit. »Nam si cognouissent,« sicut ait Apostolus, »nunquam Dominum glorie crucifixissent .« Hec autem nubes non solum solet infideles extra positos premere, sed quosdam etiam uiuentes carnaliter intra Ecclesiam tenebrare. Hinc enim scriptum est: »Opposui nubem, ne transeat oratio .« Qui enim terrena assidue cogitat, quia uult, hec etiam tolerat in oratione  cum non uult. Pannis quippe infantie pedes et brachia constringuntur. Quia ergo persecutores sancte Ecclesie puerilia sapiunt, iustis semper nocere uolunt, sed diuina, dispensatione constricti, quia uolunt brachia non extendunt, et si cuncta mala perpetrare leuiter appetunt, nequaquam tamen implere cuncta que appetunt permittuntur. Aliter. Nubem Deus uestimentum posuit, dum populum Iudeorum ab errore perfidie eripuit, nec tamen illis claritatem sui luminis patefecit, quasi ex tenebris eos abstulit, sed adhuc nube uestiuit. Quem etiam uerborum suorum caligine quasi pannis infantie inuoluit, dum non aperta spiritus predicatione, sed preceptis littere astrinxit. Infirmus namque populus cum preceptorum pannos nolens pertulit, ad firmiorem  statum ex ipsa sua ligatione peruenit. Hinc est enim quod eis in lege »Oculum pro oculo « exigere precipitur, et quandoque tamen reuelata gratia perculsi maxillam aliam iubentur prebere. MORALITER. Mare tumultuosum uidelicet cogitationibus cor nostrum nube uestitur, quia ne in terrenam quietem pure conspiciat, inquietudinis sue confusione tenebratur. Hoc mare caligine, quasi infantia pannis obuoluitur, quia a contemplandis sublimibus adhuc terrenis sensibus sue infirmitatis ligatur. Hinc Paulus ait: »uidemus nunc per speculum in enigmate,« etc.  »Nunc cognosco ex parte,« etc. ; et: »Cum essem paruulus, sapiebam ut paruulus,« etc.   Sequitur:

uERS. 10. Circumdedi illud terminis meis.---Terminis suis Dominus mare circumdat, quia iras persequentium iudiciorum suorum dispensatione modificat, ut insani tumidi unda feruoris, pleno frangantur littore occulte dispensationis. Aliter: Terminis illud Dominus circumdedit suis, quia preceptorum limite populum rudem ab immoratis [immoderatis] animi euagationibus cinxit. MORALITER. Terminis suis Dominus hoc mare circumdat, quia cor nostrum adhuc corruptionis sue molestia et cura turbulentum sub mensura sue contemplationis humiliat, ut licet plus appetat, ultra tamen quam sibi conceditur, non ascendat. Aliter: Furenti mari terminos imponit, quia cor nostrum tentationibus tumidum, occultis  donorum distributionibus mitigat, modo agens ne praua suggestio ad delectationem ueniat, modo prauam delectationem usque ad consensum uenire prohibet. Sequitur: Et posui uectem et ostia.---Quid per ostia, nisi predicatores sancti? Quid per uectem, nisi incarnatus Dominus designatur? Qui hec uidelicet ostia, contra seuientes maris impetum tanto ualentiora opposuit, quanto ea sua obseruatione roborauit. Non enim immerito sancti ostia uocantur, quia et ingressum fidelibus aperiunt, et rursum sese perfidis, ne ingrediantur, opponunt. De quibus ostia exstitit Petrus qui Cornelium recipit et Simonem repulit dicens: »In ueritate comperi quoniam non est personarum acceptor Deus .« Ostia etiam erant huius Ecclesie quibus dicebat Dominus:  »Quibus remiseritis peccata remittuntur eis,« etc.  Aliter. Clausa namque ostia opposito uecte roborantur. uectem ergo Dominus opposuit, quia contra lasciuos motus humani generis Unigenitum misit, quia precepta spiritalia que loquendo docuit agendo solidauit. Sequitur:

uERS. 11. Hinc usque uenies et non procedes amplius.---Quia nimirum occulti iudicii mensura est, et quando persecutionis procella prosiliat, et quando conquiescat; ne aut non exagitata electos non exerceat, aut non moderata in profundum mergat. Sequitur: Et hic confringes tumentes fluctus tuos.---Cum uero notitia fidei usque ad persequentes extenditur, turbari maris timor sedatur, ibique fluctus suos mare frangit, qui ad cognitionem ueritatis ueniens  omne quod nequiter egit erubescit. Unde per Paulum quibusdam dicitur: »Quem ergo fructum habuistis tunc, in quibus nunc erubescitis?«  Aliter. Mare quippe propria ostia transcenderat, quia claustra legis opposite humani tumoris unda satiebat. At postquam mundus oppositum sibi Unigenitum reperit, elationis sue impetum fregit, et transire non ualuit, quia eius fortitudine furoris sui terminum clausum inuenit. Hinc enim scriptum est: »Mare uidit et fugit .« Possunt per ostia etiam aperte passiones eius non inconuenienter intelligi, quibus et occultum uectem posuit, quia eas ex inuisibili diuinitate roborauit. Contra quas mundi fluctus ueniunt, sed fracti dissiliunt, quia superbi eas uidendo despiciunt, sed  earum uires experiendo pertimescunt. MORALITER. Quid per ostia, nisi uirtutes? Quid per uectem, nisi robur caritatis accipimus? Facile autem omne uirtutum bonum tentatione cordis irruente destruitur, nisi ab intimis fixa caritate solidetur. Unde et Paulus cum quibusdam ostia uirtutum opponeret, robur uectis adiunxit, dicens: »Super omnia autem caritatem habentes, quod est uinculum perfectionis .« Quia ergo Dominus per inspirate caritatis fortitudinem nascentia in corde uitia reprimit, insurgentis maris impetum per obstructa claustra compescit. Beatus igitur Iob, ne sibi tribuat quod contra procellas cordis fortiter stat, uoce diuina audiat: Quis conclusit ostiis mare? Et reliqua.



LIBER uICESIMUS NONUS.


 uERS. 12. Nunquid post ortum tuum precepisti diluculo, et ostendisti aurore locum suum?---Subaudis, ut ego Ortus quippe diuinitatis Domini ante et post non habet. Ortus uero humanitatis eius, quia cepit et desinit, et ante et post habere a tempore accepit. Sed quid dum ipse umbram nostre temporalitatis suscepit, lumen nobis sue eternitatis infudit, recte per hunc ortum, quem Creator sibi in tempore concedit, locum suum sine tempore aurora cognouit. Quia enim diluculum uel aurora a tenebris in lucem uertitur, non immerito diluculi uel aurore nomine omnis Ecclesia electorum designatur, que ab infidelitatis nocte ad lucem fidei ducitur. Hinc enim scriptum est: »Que est ista que progreditur, quasi aurora consurgens?«  Aliter. Aurora  uel diluculum, noctem quidem preterisse nuntiant, nec tamen diei claritatem integram ostendunt; sed, cum illam pellunt, hanc suscipiunt, lucem tenebris permistam tenent. Quid itaque in hac uita omnes, qui ueritatem sequimur, nisi aurora uel diluculum sumus, quia et quedam iam que lucis  sunt agimus, et tamen quibusdam adhuc tenebrarum reliquiis non caremus? Hinc scriptum est: »Non iustificabitur in conspectu tuo omnis uiuens .« Paulus quoque ait: »uideo aliam legem in membris meis repugnantem,« etc. ; et rursum: »Nox precessit, dies autem appropinquauit,« etc.  Dies autem sancte Ecclesie tunc erit, cum ei admista peccati umbra iam non erit. Locus autem huius aurore est perfecta claritas uisionis interne. Locum suum aurora considerat, quando sancta anima ad contemplandam Conditoris sui faciem flagrat, dicens: »Sitiuit anima mea ad Deum uiuum,« etc.  Hunc signat locum Dominus dicens: »Ubicunque fuerit corpus,« etc.  Que beatitudo future  retributionis, priusquam per corpus ipse innotesceret, in paucorum intellectu continuit. Sequitur:

uERS. 13. Nunquid tenuisti concutiens extrema terre, et excussisti impios ex ea?---Extrema terre Dominus tenuit, quia in fine seculorum ad destitutam iam et alienis regibus subditam Synagogam uenit,  atque ex illa impios excussit, quia spiritalia fidei predicamenta renuentes, etiam a carnalis sacrificii gloria repulit. Aliter. Quia ex Iudea paucos abiectos et humiles elegit, extrema terre tenuit; legis enim doctores deseruit, et piscatores tenuit, dumque eius extrema tenet, ex ea impios excutit, quia dum infirmos fideles roborat, fortiter in illa infideles damnat. Res autem que concutitur huc illucque ducta fatigatur. Concussa ergo Iudea fuerat, que per alios dicebat: »Quia bonus est ;« et per alios resistebat, dicens: »Non, sed seducit turbas .« Aliter. Extrema terre concussit et tenuit, quia cum infirma corda humilium pio timore terruit, nequaquam ea iudicio districto dereliquit. Inde enim multitudo credentium in Deum robustius stetit, unde  in se humilia tenuit. Hinc Salomon ait: »Beatus uir qui semper est pauidus; qui autem mentis est dure, corruet in malum .« Aliter terra, sancta Ecclesia. Extrema igitur terre Dominus tenet et concutit, quia Ecclesie sue ultima per aduentum Antichristi persecutione immanissima turbare permittit. Et quia plerique intra Ecclesiam sunt, sicut Apostolus dicit: »Quia confitentur se nosse Deum, factis autem negant .« Impios ergo ex ea Dominus excutit, quia hos quos nunc intima uitia possident, tunc in uoraginem aperte infidelitatis cadent, atque in aceruum palearum transeunt. MORALITER. Per terram quippe homo infirma [infima] sapiens designatur, cui peccanti dictum est: »Terra es, et in terram ibis .« In  extrema utique uite, Dominus sepe peccatores terrendo concutit, concutiendo conuertit, conuertendo tenet, atque ab eorum cordibus impios cogitationum motus euellit. Sequitur:

uERS. 14. Restituetur ut lutum signaculum.---Quid aliud Dominus plebem Isreliticam nisi lutum reperit, quam obsequiis gentilium deditam in Aegypto seruientem lateribus inuenit? Sed dum arcana secretorum et prophetas contulit, quid eam aliud quam seruandi mysterii signaculum fecit? Que dum in Redemptorem suum postmodum credere noluit, terram potius quam ueritatem diligens, dixit per sacerdotes suos: »Si dimittimus eum sic, omnes credent in eum,« etc.  Accepti uerbi mysteria perdidit, et sola terrena sapere, que inquinant,  elegit. Aliter: Hi qui nunc uidentur in Ecclesie sinu signaculum, tunc ante oculos omnium restituuntur ut lutum. Solet sacra Scriptura pro fide appellare signaculum, pro iniquitate lutum. Unde et ab sponso suo Ecclesie dicitur: »Pone me ut signaculum super cor tuum .« Per lutum uero terrena contagia demonstrantur, attestante Psalmista, qui ait: »Eduxisti me de lacu miserie et de luto fecis .« Multi enim a terrenis contagiis erepti, celestis fidei sacramento signantur, sed apparent non tentati signaculum, qui erunt procul dubio tentati lutum. Ubi et recte dicitur, restituetur. Quales enim ante fidem esse poterant, tales post reprobi inuenientur. MORALITER.  Hominem quippe Dominus, quem ad suam similitudinem condidit, quasi quoddam sue potentie signaculum fecit, quod tamen ut lutum restituetur, quia licet eterna supplicia per conuersionem fugiat, in ultione tamen perpetrate superbie, carnis morte damnatur. Sequitur: Et stabit sicut uestimentum.---Impolita namque et grossiora uestimenta etiam cum induta fuerint, quia induendis membris bene applicata non inherent, stare referuntur. Iudea igitur circa ueritatis notitiam etiam cum seruire uideretur, sicut uestimentum stetit, quia per exteriora mandata seruire se Domino ostendit, sed adherere ei per caritatis intelligentiam noluit. Aliter: Tot nunc quasi uestibus sancta Ecclesia induitur, quot fidelium ueneratione decoratur. Unde  et ei ostensis gentibus a Domino per prophetam dicitur: »uiuo ego, quia his omnibus uelut ornamento uestieris .« Multis tamen quasi fidelibus nunc specie tenus induitur, sed pulsante persecutionis impetu tunc eis exuta nudabitur. Stare uero hoc loco ponitur, in peccato persistere, ut illud: »In uia peccatorum non stetit ,« uel certe sicut induta uestis tenditur, exuta fracta complicatur, ita unusquisque qui ab Ecclesia recesserit, confractus atque abiectus iacebit, qui, dum indueretur, decorus atque tensus fuit. Si uero stare intelligimus perdurare, sicut uestimentum stat quisque reprobus, quia in hac uita, quam diligit, breui durat, ut illud: »Omnia sicut uestimentum ueterascent,« etc.,  MORALITER. Lutum namque nostrum  sicut uestimentum stare est usque ad resurrectionis tempus inane exutumque perdurare. Sequitur:

uERS. 15. Auferetur ab impiis lux sua.---Quia dum credere ueritatem Iudei renuunt, cognitionem legis in perpetuum amittunt, et dum de accepta lege superbiunt, nimirum de scientie sue gloria cecantur. Scriptum quippe est: »Obscurentur oculi eorum ne uideant .« Et: »Exceca cor populi huius, et aures eius aggraua .« Aliter: Neque enim eos nunc Dei lumen illustrat, qui iniquitatis sue malitiam fidei nomine palliant. Sunt uero nonnulli qui eterna que audiunt ueraciter credunt, et tamen eidem quam tenent fidei male uiuendo contradicunt. Qui, dum peruersa agunt et tamen de Deo recta sentiunt, ne tenebrescant  funditus, ex quadam parte fulgore luminis illustrantur. Qui plus terrena quam celestia diligunt, pulsante persecutionis articulo, quod rectum credere uidebantur amittunt. Quod maxime multiplicius in persecutione Antichristi agetur. Quanquam et in suis operatoribus ipse auctor iniquorum iam appareat, qui, dum uenit, hinc Ioannes ait: »Nunc Antichristi multi facti sunt .« MORALITER. Mors enim carnis, que electos luci sue restituit, lucem suam reprobis tollit. Lux namque superbientibus est gloria uite presentis. Que ei lux tunc subtrahitur, cum per carnis interitum ad rationum suarum tenebras uocatur. Sequitur: Et brachium excelsum conteretur.---Excelsum quippe brachium  conteretur, quando predicata fidei gratia superba legis operatio reprobatur, cum dicitur: »Ex operibus legis non iustificabitur omnis caro .« Aliter: Quid namque excelsum brachium accipitur, nisi superba Antichristi celsitudo? que super reprobas mentes hominum, fastu glorie secularis erigitur, ita ut Deum se super homines mentiatur. Unde Paulus apostolus dicit: »Ita ut in templo Dei sedeat, ostendens se tanquam sit deus .« »Quem Dominus iehsu Christus,« sicut idem ait Apostolus, »Interficiet spiritu oris sui, et destruet illustratione aduentus sui .« Excelsum quippe brachium tunc confringitur, quia celsitudo cordis ultra nature ordinem uiolenter arrepta diuine iustitie modo dissipatur, ut quam se peruerse  in breui erexerat, per pondus iudicii in eternum fracta cognoscat. Sequitur:

uERS. 16. Nunquid ingressus es prafundum maris?---Ac si dicat, ut ego. Si enim mare more diuini eloquii seculum debet intelligi, nil prohibet profunda maris inferni claustra sentire. Quod profundum maris Dominus petiit, cum inferni nouissima electorum suorum animas erepturus intrauit. Unde et per prophetam dicitur: »Posuisti in profundum maris uiam ut transirent liberati .« MORALITER. Mare quippe est mens humana cuius profunda Deus ingreditur, quando prioris uite nequitias ad memoriam reducit, et fluctuantem in confusione sua animum concutit? Profundum maris Deus intrat, quando etiam desperata  corda permutat, uel cum cor seculare humiliat, uel quando uisitare mentes etiam pressas sceleribus non dedignatur. Sequitur: Et in nouissimis abyssi deambulasti?---Quod supra profundum maris dixerat, hoc aliis uerbis replicans, abyssi nouissimum uocat, quia sicut aquarum abyssus nulla nostra uisione comprehenditur, ita occulta inferi nullo a nobis cogitationis sensu penetrantur, deambulare quippe non constricti, sed liberi est. Quia igitur Dominus nulla peccati uincula pertulit, in infernum deambulauit, liber quippe ad ligatos uenit. Unde scriptum est: »Factus sum sine adiutorio inter mortuos liber .« Hinc Petrus ait: »Solutis inferni doloribus, iuxta quod impossibile erat teneri illum ab eo .« uel certe quia  deambulando nos cum de loco ad locum ducimur, hic illicque presentes inuenimur. Ambulasse in inferno Dominus dicitur, ut electis animabus in locis singulis per diuinitatis potentiam presens fuisse monstratur. MORALITER. Quid enim est abyssus nisi mens humana? Que, dum semetipsam comprehendere non ualet, sese in omne quod est uelut obscura abyssus latet. Unde bene per prophetam dicitur: »Dedit abyssus uocem suam .« In nouissimis ergo abyssi Deo deambulare est, etiam nequissimorum hominum corda conuertere, et desperatas mentes uisitationis sue uestigiis tangendo mirabiliter reformare, atque post immensa scelera  cor obscurum uitiisque tenebrosum uisitationis timore reprimere, et ad lamentum compunctionis prouocare. De his gressibus Propheta ait: »uisi sunt ingressus tui, Deus, ingressus Dei mei .« Sequitur:

uERS. 17. Nunquid aperte tibi sunt porte mortis, et ostia tenebrosa uidisti?---Porte enim mortis, potestates sunt aduerse, quas descendens Dominus aperuit, quia earum fortitudinem moriendo superauit, que appellatione quoque alia tenebrosa ostia uocantur, quia dum per occultationis sue insidias non uidentur, deceptis mentibus uiam mortis aperuit. Que tenebrosa ostia Dominus uidet, quia immundorum spirituum fraudulentam malitiam et respicit et premit, que tenebrosa ostia nos etiam cernimus,  quando superne lucis  illustramur. Unde et per Prophetam dicitur: »Dominus mihi adiutor est, et ego uidebo inimicos meos .« Hostes igitur nostros ipse uidet, quia suo eos munere nobis uisibiles facit. uel certe tenebrosa ostia Dominus uidet, cum claustra inferni penetrans, crudeles spiritus perculit, et mortis prepositos moriendo damnauit. MORALITER. Porte enim mortis sunt cogitationes, quas Deo pandimus, quando eas in penitentia flendo confitemur. Tunc quippe uiam sibi in portis mortis aperit, quando solutis prauis cogitationibus ad nos post confessionem uenit. Tenebrosa namque ostia sunt latentia mortis mala, que et habere intrinsecus possunt, que tamen Dominus cernit, quando ea occulto respectu gratie destruit. Scriptum quippe est:  »Rex qui sedet in solio iudicii, dissipat omne malum intuitu suo .« Sequitur:

uERS. 18. Nunquid considerasti latitudinem terre?---Dum enim Dominus angustias mortis petiit, fidem suam in gentibus dilatauit, atque in innumera corda sanctam Ecclesiam extendit. Cui per prophetam dicitur: »Dilata locum tentorii tui, et pelles tabernaculorum tuorum extende, ne parcas; longos fac funiculos tuos, et clauos tuos consolida. Ad dexteram enim et ad leuam penetrabis, et semen tuum gentes hereditabit .« Pauci enim ex plebe Isrelitica, ipso predicante, crediderunt; innumeri uero gentium populi uiam uite illo moriente et resurgente secuti sunt. MORALITER. Nisi enim uirtutes animum dilatarent, nequaquam Paulus Corinthiis  diceret: »Dilatamini et uos, et nolite iugum ducere cum infidelibus .« Intuendum est quod dicitur, considerasti. Latitudo namque bonorum interior est, et nequaquam comprehenditur, nisi caute consideretur. Nam plerumque eos exterius inopia humiliat, penas cruciatus augustat. Sed tamen inter hec semper interior fortitudo usque ad speranda celestia dilatat. Scriptum namque est de apostolis: »Ibant gaudentes a conspectu concilii, quoniam digni habiti sunt pro nomine Iesu contumeliam pati .« Sequitur:

uERS. 19. Indica mihi, si nosti omnia, in qua uia  lux habitet, et tenebrarum quis locus sit.---Quid enim lucis nomine nisi iustitia accipitur, et quid per tenebras, nisi iniquitas designatur? Unde quibusdam dicitur: »Eratis aliquando tenebre; nunc autem lux in Domino .« Et de quibusdam in peccato manentibus memoratur: »Qui dormiunt, nocte dormiunt .« Ac si beato Iob diceretur: Si plenam te habere scientiam suspicaris, dic uel in cuius corde ea que nunc est malitia perseueret. Sequitur: In qua uia habitet lux, id est, in cuius mentem ueniens iustitia impleat. Sequitur:

uERS. 20. Et tenebris quis locus sit.---Id est, in quo iniquitas ceca perduret. Sequitur: Ut ducas unumquodque ad terminos suos,---id est, ut diiudices,  si, uel is qui nunc iniquus cernitur in huius iniquitate uitam finiat, uel is qui iustus cernitur extremitatem uite sue cum iustitie perfectione concludat. Sequitur: Et intelligas semitas domus eius.---Id est, consideres atque discernas, uel cui bona actio perseuerans eternam mansionem prestet in regno, uel quem usque ad terminum suum actio praua constringens in eternum damnet supplicium. Domus quippe pro mansione ponitur, semita pro actione. Semita igitur ad domum ducit, quia actio ad mansionem pertrahit; sed quis hominum ista discussus dicat? quis ista saltem imperterritus audiat? Multos enim uidemus iustitie luce resplendere, et ad finem nequitie sue obscuritate tenebrari, et multos peccatorum tenebris obuolutos, et tamen iuxta uite sue  terminum repente reddi luce iustitie liberos, et multos uiam iustitie usque ad obitum tenere, et plerosque conspeximus usque ad exitum cepta semel crimina sine cessatione cumulasse. Sequitur:

uERS. 21. Sciebas tunc quod nasciturus esses, aut numerum dierum tuorum noueras?---Ac si illi aperte diceret: Quid mirum, si terminum tuum non intelligis, qui nec initium comprehendis? Aliter: Homines quippe tunc esse incipiunt, cum in matrum suarum uentre nascuntur. Nam ipsa conceptio natiuitas dicitur, iuxta quod scriptum est: »Quod in ea natum est, de Spiritu sancto est .« Et idcirco se nascituros nesciunt, quia nec priusquam creentur existunt. Deus uero, qui sine initio semper existit, presciuit de se hoc quod in uterum uirginis per  initium sumpsit; et quia presciuit, disposuit; quia 1disposuit, nil profecto in humana forma sine sua uoluntate tolerauit. Sequitur:

uERS. 22. Nunquid ingressus es thesauros niuis, et thesauros grandinis aspexisti?---Quid aliud in niue uel grandine, nisi frigida ac dura intelligenda sunt corda prauorum? Sicut enim feruore caritas, sic solet in sacro eloquio frigore malitia designari. Scriptum quippe est: »Sicut frigidam facit cisterna aquam, sic frigidam facit animam malitia sua .« Et rursum: »Abundauit iniquitas, refrigescet caritas multorum .« In frigore enim niuis, uel in duritia grandinis, quid accipi potius potest quam uita prauorum, que et torpore  frigescit et per duritie malitiam percutitur. Sequitur.

uERS. 23. Que preparaui in tempus hostis, in diem pugne et belli?---Cum enim aduersarius noster diabolus tentare nos nititur, prauorum moribus quasi suis contra nos armis utitur, per ipsos quippe nos seuiens cruciat, sed nesciens purgat. Peccatis namque nostris ipsis flagellum fiunt. De quorum tali uita dum percutimur, ab eterna morte liberamur. Aliter in niue uel grandine frigida uel dura accipimus corda prauorum, sed quia omnipotens Deus sanctos suos de talibus elegit, et quia, quam multos electos adhuc inter prauorum uitam repositos habeat nouit, apte in niue uel grandine thesauros habere se perhibet. Thesaurus quippe , id est  a positione nominatur. In niue ergo uel grandine habentur thesauri, quia plerique iniquitatis torpore frigidi, ad supernam gratiam assumpti in sancta Ecclesia iustitie luce fulgescunt, et prauam aduersariorum scientiam doctrine sue ictibus tundunt, quod ad diem belli pugne preparatos diu in sue scientie sinu tegit. Sed cum repente eos eduxerit, resistentia aduersariorum pectora, illorum uerbis ac redargutionibus, quasi quibusdam grandinibus percutit. Unde scriptum est. »Pre fulgore in conspectu eius,« etc. . Grando enim ueniens percutit, liquata rigat. Sancti autem uiri corda audientium et blandientes rigant et feriunt. Nam quemadmodum feriunt, Propheta testatur dicens: »uirtutem terribilium tuorum dicent,« etc.  Et quemadmodum blandienter rigant secutus adiunxit: »Memoriam abundantie suauitatis tue eructabunt,« etc. 

uERS. 24. Per quam uiam spargitur lux?---Ipse quippe uia est, qui ait: »Ego sum uia, ueritas, et uita .« Per hanc ergo uiam lux spargitur, quia per eius presentiam cuncta gentilitas illustratur. Spargitur autem conuenienter dixit, quia per apostolorum uoces non angusta atque coarctata, sed late fulgens lux predicationis emicuit. Sequitur: Diuiditur estus super terram.---Quod per estum persecutio designatur, Dominus testatur de iactu seminis supra petram, dicens: »Sole orto estuauerunt omnia,« etc.  Quod paulo post, cum exposuit estum, persecutionem uocauit.  Sparsa igitur luce estus super terram diuisus est, quia, clarescente uita fidelium, accensa est crudelitas perfidorum. Diuisus namque estus erat, quando nunc Hierosolymis, nunc Damasco, nunc in aliis longe regionibus persecutio seuiebat. Scriptum quippe est: »Facta est in illa die persecutio magna in Ecclesia que erat in Hierosolymis, et omnes dispersi sunt per regiones Iudee et Samarie .« Aliter: Per lucis nomen iustitia designatur, de qua scriptum est: »Populus qui sedebat in tenebris uidit lucem magnam .« Omne autem quod spargitur, non continuo, sed quadam intermissione iactatur. Lux ergo in hac uita spargitur, quia ad omnes rei intelligentia continua non  habetur. Dum enim aliud sicut est comprehendimus, et aliud ignoramus, quasi sparsa luce, et ex parte cernimus, et in obscuritate ex parte remanemus. Tunc uero lux nobis sparsa iam non erit, quando mens nostra ad Deum funditus rapta fulgescit. Ac si ergo ei aperte diceretur: Dic quo ordine iustitia mea occultis sensibus cor infundo, cum et per accessum non uideor, et tamen uisibilia opera hominum inuisibiliter immuto. Sequitur: Diuiditur estus super terram.---Hostis namque callidus quos luce iustitie enitescere conspicit, eorum mentes illicitis desideriis inflammare contendit. Unde et Isrelite, postquam uocati sunt, contra Moysen, de excrescente labore conqueruntur, dicentem: »uideat Dominus et iudicet, quoniam fetere fecistis odorem nostrum  coram Pharaone et seruis eius, et prebuistis ei gladium ut interficeret nos .« Post lucem uero estus sequitur, quia post illuminationem diuini muneris, tentationibus certamen augetur. Recte ergo etiam diuidi estus dicitur, quia nimirum non singuli omnibus, sed quibusdam uicinis ac iuxta positis uitiis fatigantur. Prius enim conspersionem uniuscuiusque antiquus aduersarius perspicit, et tunc tentationum laqueos opponit. Letis enim moribus luxuriam, tristibus poculum discordie porrigit. Hunc autem estum aliter diuidit callidus supplantator, aliter misericors Conditor. Ille diuidit, ut per illum citius interimat, iste ut eum tolerabiliter reddat. Sequitur:

uERS. 25. Quis dedit uehementissimo imbri cursum?---Ac  si diceret: Nisi ego? Diuiso enim estu, cursum inter ipsas persecutionis angustias, predicationis impetum roborasse, ut tanto magis uirtus predicantium cresceret, quanto magis persequentium crudelitas obuiaret, quatenus arentia corda audientium pluuie guttis infunderent, ut siccitatem perfidie uberibus irrigarent. Hunc persecutionis estum Paulus tolerabat et irrigabat, cum diceret: »Laboro usque ad uincula quasi male operans, sed uerbum Dei non est alligatum .« De hoc imbre alias dicitur: »Mandabo nubibus ne pluant super terram imbrem .« Sed notandum quod eumdem imbrem non uehementem, sed uehementissimum uocat. Imber uehemens, est uis magna; imber uero uehementissimus, uis et immonsitas  predicationis. uehemens namque imber est, cum predicatores sancti credi eterna suadebant. Imber autem uehementissimus, cum propter spem admonebant rem deseri, cuncta uisibilia propter inuisibilia contemni. Sequitur: Et uiam sonantis tonitrui.---Quid enim per tonitruum, nisi predicatio superni terroris accipitur? quem terrorem, dum percipiunt, humana corda quatiuntur. Aliquando uero in tonitruo ipse incarnatus Dominus figuratur. Quia antiquorum Patrum Propheta ad nostram notitiam quasi ex nubium concussione prolatus est, qui inter nos uisibiliter apparens, ea que super nos erat, terribiliter sonuit. Unde apostoli »Boanerges, id est, filii tonitrui « uocati sunt. Aliquando  ipsa eius predicatio accipitur, per quam supernorum iudiciorum terror auditur. Incassum quippe predicatio audientis aure percipitur, que peruenire ad intima surdo corde perhibetur. Sed quia Dominus uiam sonantis tonitrui dare asserit, qui cum predicationis uerba tribuit, per terrorem corda compungit: hinc Paulus ait: »Orantes simul et pro nobis, ut Deus aperiat nobis ostium uerbi sui, ad loquendum mysterium Christi .« Sequitur:

uERS. 26. Et plueret super terram absque homine in deserto, ubi nullus mortalium commoratur.---Super terram absque homine in deserto pluere est, uerbum Dei gentilitate predicare, que, dum nullum cultum diuinitatis tenuit, nullam in se speciem boni  operis ostendit. uidelicet desertum fuit, in qua quia legislator non fuit, et quia rationabiliter Deum querere non fuit, quasi hominum nullus fuit, et uelut solis bestiis occupata uacua a mortalibus exstitit. De hac deserta terra alias dicitur: »Posuit flumina in desertum .« Bene autem postquam estus super terram diuisus est, cursum uehementissimum imber accepit, ut in desertum plueret, quia postquam in Iudea asperitas persecutionis inhorruit, ad Isrel missus quisque predicator ad uocandas gentes deflexit. Unde sancti apostoli dicunt: »uobis quidem oportebat primum loqui uerbum Dei, sed quoniam repellitis illud, et indignos uos iudicatis eterne uite, ecce conuertimur ad gentes « Sequitur:

 uERS. 27. Ut impleret inuiam et desolatam.---Quid uero complura reddidit, demonstratur, cum illico adiungitur: Et produceret herbas uirentes.---Inuia namque gentilitas fuit, ad quam uia Dei uerbo non patuit. Desolata etiam recte uocata est, uel ratione consilii, uel fructu boni operis destituta. Sed desolata impleta est cum exteriori predicationi internam aspirationem contulit, ut corda gentilium arentia uirescerent, clausa patescerent. In Scriptura enim sacra aliquando herba uiror glorie temporalis accipitur, sicut Propheta ait: »Mane sicut herba transeat, mane floreat et transeat .« Aliquando refectio diaboli, sicut de illo a Domino dicitur: »Huic montes herbas ferunt .« Aliquando sustentatio predicatorum, ut illud:  »Producit in montibus fenum et herbam seruituti hominum .« Aliquando bona operatio, sicut scriptum est: »Germinet terra herbam uirentem .« Aliquando eterne uite scientia designatur, sicut per Ieremiam dicitur: »Onagri steterunt in rupibus, traxerunt uentum quasi dracones, defecerunt oculi eorum quia non erat herba .« Significat Iudeorum persecutionem. Ipsi dracones uirulenta cogitatione steterunt in rupibus, non in Deo, dicentes: »Non habemus regem,« etc. . uentum elationis traxerunt oculi, id est, spes eorum temporalia diligens corruit, herba defecit, quia eorum cordibus defuit eternitatis scientia. Sed hoc in loco uirentes  herbas, sancte doctrine scientiam uel congruas operationes accipimus, quia dum sancte predicationis imbrem gentilitas percepit, et uite opera et doctrine uerba germinauit. Hinc Propheta ait: »In cubilitus, in quibus prius habitabant dracones, orietur uiror calami et iunci .« Ubi in calamo, scriptores; in iunco, auditores designauit; in draconum cubilibus, populum, quem hostis malitia possidebat. MORALITER. Deserta terra sunt, qui fidei nomine censentur, uerba uite audiunt auribus, sed ea transire usque ad interna cordis minime permittunt. Que scilicet terra hominem non habet, quia eorum mens sensu rationis caret, et nullus mortalium in hac terra commoratur, quia et si quando in eorum conscientia rationabilium  sensuum cogitationes ueniunt, non persistunt. Sed dum misericors imbri suo cursum dare designatur, compuncti per internam gratiam uerbis uite aures cordis aperiunt. Et implet terram inuiam, quia dum prebet auditum uerbo, cumulatur mysterio. Et producit herbas uirentes, quia per gratiam compunctionis uerba non solum libenter accipit, sed etiam ubertim reddit, ut quod audire non poterat, iam loqui concupiscat. Hinc scriptum est: »Emitte Spiritum tuum et creabuntur,« etc.  Sequitur:

uERS. 28. Quis est pluuie pater, uel quis genuit stillas roris?---Ac si diceret: Nisi ego, qui siccam terram humani cordis guttis scientie gratuite spargo? De hac enim pluuia alias dicitur: »Pluuiam  uoluntariam segregabis, Deus,« etc.  Pater pluuie Deus dicitur, quia superna nobis predicatio non de nostro merito, sed de eius gratia generatur. Stille enim roris ipsi sancti predicatores sunt, qui arua pectoris nostri inter mala uite presentis, quasi tenebras sicce noctis arentia gratia superne largitatis infundunt. De his stillis contumaci Iudee dicitur: »Propterea prohibite sunt stille pluuiarum, et serotinus imber non fuit .« Rorem aspergebat Paulus cum Corinthiis diceret: »Non enim iudicare me scire aliquid inter uos, nisi Iesum Christum et hunc crucifixum ;« et rursum pluuiam manauit dicens: »Os nostrum patet ad uos, o Corinthii, cor nostrum dilatatum est .« Hinc Moyses ait: »Exspectetur  sicut pluuia eloquium meum, et descendant sicut ros uerba mea .« Sequitur:

uERS. 29. De cuius utero egressa est glacies? et gelu de celo quis genuit?---Quid enim aliud in gelu uel glacie, nisi frigida et perfidie torpore constricta accipimus corda Iudeorum? Qui quondam per acceptionem legis, per mysteria, sacrificia; uel prophetie sic intra sinum gratie quasi intra uterum Creatoris habebantur? Sed quia ueniente Domino constricti frigora perfidie, feruorem fidei et caritatis amiserunt a secreto gratie sinu proiecti, quasi glacies de utero Creatoris egressi sunt. Per celum autem uita sublimis sanctorum intelligitur, cui celo  dicitur: »Attende celum, et loquar .« Hinc Dominus ait: »Celorum mihi sedes est .« De qua sede alias scriptum est: »Anima iusti sedes est sapientie.« Quia ergo sapientia est Deus, sedes Dei celum est, anima iusti sedes sapientie. Celum est utique anima iusti. Celum fuit Abraham, Isaac et Iacob. Sed quia persecutores Domini pontifices Iudeorum, perfidie torpore frigidi, de illorum patrum progenie processerunt, quasi de celo gelu exiit. Quod tamen gelu idcirco nobis Dominus genuisse se dicit, quia Iudeos quos naturaliter ipse bonos condidit, iusto iudicio pro eorum malitia frigidos a se exire permisit. Dominus enim auctor est nature, non culpe. Aliter: In gelu et glacie Satan, nichil obstat intelligi. Ipse quippe quasi de Deo uero glacies processit,  quia a calore secretorum eius malitie torpore frigidus magister iniquitatis exiuit. Ipse gelu de celo est genitus, quia constricturus corda reproborum, a summis cadere est promissus [permissus] ad ima. MORALITER. Mentes namque hominum omnipotens Deus dum timore format, quasi concipit, easque ad apertas uirtutes dum prouehit, gignit; sed si de acceptis uirtutibus extolluntur, relinquit. Quasi enim de Dei utero glacies egreditur, quando hi qui iam intus incaluerunt ex uirtutum dono frigescunt, et inde exteriorem gloriam torpentes appetunt. Unde ad interna diligenda ardentius flagrare debuerunt. Hanc glaciem nunc in utero Dominus portat, quia intra sinum sancte Ecclesie tolerat, sed per extremum et publicatum iudicium hanc repellet, dicens:  »Nescio uos unde sitis, discedite a me, omnes operarii iniquitatis .« Celum utique sacrum eloquium intelligitur, quod diem nobis intelligentie aperiens Sole nos iustitie illustrat. Quod dum nos uite presentis nox continet, stellis nobis mandatorum fulget. Sed quia »oportet hereses esse, ut probati manifesti fiant ,« sancta Scriptura eos qui se superbire appetunt, atque exteriores fauores per illam sequuntur, a se frigidos emittit, qui dum a superna intelligentia resplendentes eloquiis et obdurati, ipsi seducunt ceteros, corruunt ad ima uenientes, et gelu sunt, et alios astringunt, duratusque in ima corruit, qui ad cognitionem Dei prius tractabilis in summis et liquidus stabat. Dominus tamen hoc gelu gignere perhibetur, non quo  prauorum mentes ipse ad culpam formet, sed quo a culpa non liberat. Sicut scriptum est: »Ego obdurabo cor Pharaonis .« Potest et in bonam partem nobis eius intelligentia sine obstaculo difficultatis intelligi. Terra enim si post iactatum semen compluitur, irrigatur: quam si immoderatus  accipit, pinguedinem frumenti uirtutemque mutat: sed si pluuia gelu premitur, quo uetatur semen progredi foras, cogitur intus radicari ac multiplicari. Quid ergo est, Dominus prius quidem patrem se pluuiis insinuat, postmodum uero de suo utero egredi glaciem narrat, seque gelu gignere de celo pronuntiat, nisi quod miro modo Dominus pectoris  terram ad suscipienda uerbi semina, et prius per occultam gratiam compunctionis pluuiam infundit, et postmodum ne in conceptis uirtutibus immoderatius profluat disciplina intime dispensationis premit? Ut quum percepte gratie pluuia irrigat, etiam discipline rigor astringat, ne si aut antequam debet aut plusquam necesse est conceptas uirtutes proferat, fruges in herbam uertat. uideamus, Paulus, infusa uidelicet terra, quid ait: »uelle adiacet mihi, perficere autem bonum non inuenio .« Et rursum: »Ut non que uultis illa faciatis .« Potest etiam in gelu uel glacie presentis uite aduersitas designari, que dum sub asperitate sua sanctos comprimit, ualentiores reddit. Miro quippe consilio Dominus electos quoque in hac  uita tanquam in hieme aduersa uentorum et frigora tolerare permittit, ut uelut in estiua serenitate postmodum fructus, quos hic conceperunt, demonstrent. Unde sponsi uoce unicuique anime dicitur: »Surge, propera, amica mea, formosa mea, et ueni; iam enim transiit hiems, imber abiit et recessit .« Sequitur:

uERS. 30. Ipsi in similitudinem lapidis aque durantur.---Aquas apostolos accipimus, lapis uero pro ipsa duritia aliquando gentiles populi designantur. Ipsi quippe lapides coluerunt, et de eis dictum est: »Similes illis fiant qui faciunt ea .« Quia ergo primum Iudea Deo credidit, gentilitate omni in perfidie sue obstinatione remanente; postmodum uero ad fidem gentilium corda  mollita sunt, et Iudeorum infidelitas obdurata, benedicitur: Aque in similitudinem lapidis durantur. Hinc Paulus gentibus dicit: »Sicut aliquando uos non credidistis Deo, nunc autem misericordiam consecuti estis, pro illorum incredulitate; ita et isti nunc non crediderunt in uestram misericordiam, ut et ipsi misericordiam consequamur. Conclusit enim Deus omnia sub incredulitate, ut omnium misereatur .« Aliter: Per aquam populos, per lapidem uero eiusdem Satan duritia designatur. Illo igitur ad ima ueniente, in similitudinem lapidis aque durate sunt, quia eius malitiam imitati homines, mollia uiscera caritatis amiserunt. MORALITER. Aque enim per glaciem in superficiem durescunt, sed fluida in intima remanent. Et quid per aquas  nisi fluxa accipimus corda reproborum? Que cum et proposito uirtutem deserunt, fortasse in bonis operibus per hypocrisim ostendunt, dumque in intimis suis ad uitia defluunt, et fortassis imitatores sanctorum se fingunt, aque in similitudinem lapidis durantur. Aliter: Quia fluxe cogitationes interius lacescunt, nequaquam tamen usque ad consensum praui operis trahunt: sed mens uiuendi consuetudine quasi sub quadam duritia abscondit, quidquid intus ex tentationis pulsante mollescit. Mentes enim que per prospera molliter fuerint liquide, constricte aduersitatibus durescunt, et ad similitudinem lapidis aqua perducitur, quando infirmus quisque per acceptam desuper tolerantiam, passiones sui  Redemptoris imitatur. In similitudinem quippe lapis indurauerat, qui dicebat: »Impleo ea que desunt passionum Christi in carne mea .« Sequitur: Et superficies abyssi constringitur.---Quia super tecto quodam ignorantie uestre uelamine, incomprehensibilitas diuini iudicii humane mentis oculo nullatenus penetratur. Scriptum quippe est: »Iudicia tua abyssus multa .« Aliter: Aliud quidem Satane, intrinsecus latet, atque aliud intrinsecus ostendit. »Transfigurat enim se uelut angelum lucis ,« quia dum quasi bona persuasionis eius species, uelut solida desuper glacies ostenditur, in profundum latens eius malitia non uidetur. MORALITER. Superficies abyssi constringitur, quia superductam sanctitatis  speciem fluxa ac instabilis eorum conscientia hominibus tegitur. Nam cum sibimetipsis turpes sint intrinsecus, ante alienos tamen oculos quadam uiuendi uenustate uestiuntur. Aliter: Quia praua cogitatio etsi usque ad suggestionem uenit, usque ad consensum non prosilit, quia fluctuantes motus animi superductus rigor sancte liberationis premit. Solet enim letitia arcana mentis aperire, atque aperiendo amittere; aduersa uero cum nos exterius deprimunt, interius cautiores reddunt. Post gelu itaque uel glaciem superficies abyssi constringitur, quia mens nostra ad conseruanda profunda dona que acceperit, ipsis aduersitatibus munitur. Hanc abyssum tegebat Isaias dicens: »Secretum meum mihi .« Et Paulus: »Parco autem ne quis existimet supra  id quod uidet et audit aliquid ex me .« Sequitur:

uERS. 31. Nunquid coniungere ualebis micantes stellas Pleiadas, aut gyrum Arcturi poteris dissipare?---Pleiades stelle apo tu plistu [ ], id est, a pluritate uocate sunt; ita autem uicine sibi et diuise sunt condite, ut et simul sint, et tamen coniungi nequaquam possint. Arcturus uero ita nocturna tempora illustrat, ut in celi axe positus per diuersa se uertat, nec tamen occidat. Quid enim micantes Pleiades, que et septem sunt, alios quam sanctos omnes denuntiant, qui inter presentis uite tenebras, spiritu septiformis gratie nos lumine illustrant? Quia ab ipsa mundi origine usque ad eius terminum diuersis temporibus ad prophetandum  sunt missi, iuxta aliquid sibi coniuncti sunt, et iuxta aliquid non coniuncti. Coniuncti per intentionem mentis, et disiuncti sunt per diuisionem sue imaginis, quam diuersis temporibus Abel, Isaias, et Ioannes apparuit. Diuisi quidem fuerunt tempore, sed non predicatione, quia et confessione uocis et uirtutum sibi unanimitate iunguntur. In Arcturo autem, qui per gyrum suum nocturna spatia non cassurus illustrat, nequaquam particulatim edita uita sanctorum, sed tota simul Ecclesia designatur; que fatigationes quidem patitur, nec tamen ad defectum prostrata inclinatur. Dum enim sancta Ecclesia innumeris tribulationibus quatitur, presentis uite umbra terminatur, eaque stante nox preterit, quia illa in sua  incolumitate perdurante, mortalitatis huius uita percurrit. Aliter: Arcturus in septem quidem stellis uoluitur, et modo quidem tres ad summa eleuat, quatuor ad ima; et quatuor superius erigit, et tres inferius premit. Sancta quoque Ecclesia cum modo infidelibus Trinitatis notitiam, modo autem fidelibus uirtutes quatuor, id est prudentiam, fortitudinem, iustitiam, temperantiam, predicat, quasi rotata predicationis status sui speciem quodammodo immutat. Nam cum confidentiam proprii laboris euacuat, et fidem Trinitatis exaltat, tres Arcturus stellas eleuat et quatuor inclinat. Hinc Paulus ait: »Si Abraham ex operibus iustificatus est, habet gloriam, sed non apud Deum. Quid enim Scriptura dicit? Credidit Abraham Deo, et reputatum est illi ad iustitiam  .« Et cum desolata fide presumere prohibet, sed operari enixius que precepta sunt iubet, non quatuor, sed tres deponit. Hinc Iacobus ait: »Sicut corpus sine spiritu emortuum est, ita et fides sine operibus mortua est .« Arcturus itaque uoluitur, quia sancta Ecclesia iuxta auditorum suorum mentes in diuerso latere predicationis arte uersatur. Sed hunc Arcturi gyrum quandoque Dominus dissipat, quia labores Ecclesie ad requiem permutat. Tunc et Pleiades plenius iunget, quia nimirum sancti omnes etiam uisionis specie sibi copulantur, quando in fine mundi sancta Ecclesia ab his quos nunc sustinet, laboribus soluitur. Potest igitur per Arcturum, quia a plaga frigoris nascitur, lex; per Pleiades uero, que ab oriente  surgunt, Testamenti Noui gratia designari. Quasi enim ab Aquilone lex uenerat, que tanta subditos rigiditatis asperitate terebat. Nam dum pro culpis suis alios preciperet lapidibus obrui, alios gladii morte mulctari, plaga torpens, et uelut a sole caritatis aliena preceptorum suorum semina plus premebat ex frigore quam ex calore nutriebat. Hinc Petrus ait: »Quid tentatis Deum imponere iugum super ceruicem discipulorum, quod neque patres nostri, neque nos portare potuimus?«  Per septem nimirum stellas Testamentum exprimitur uetus, quasi in ueneratione legis dies septimus, et per hebdomadam integram constituti sacrificii uota tendebantur. Pleiades uero,  que septem sunt, Testamenti Noui gratiam designant; per illud enim fideles suos septiformis muneris limine illustrat. Quia igitur se Arcturus uertit, Pleiades ostendit, quia per omne quod Testamentum uetus loquitur, Testamenti Noui opera nuntiantur. Redemptor autem noster in carne ueniens Pleiades iunxit, quia operationes septiformis Spiritus simul in se et iunctas et manentes habuit. De quo per Isaiam  dicitur: »Egredietur uirga de radice Iesse, et flos de radice eius ascendet, et requiescet super eum spiritus timoris Domini .« De quo Zacarias ait »Super lapidem unum septem oculi sunt .« Dum Pleiades iungit, Arcturi gyrum dissipat, quia dum semetipsum factum hominem habere coniunctas sancti Spiritus operationes innotuit, in Testamento ueteris littere laborem soluit, ut fidelis quisque iam cum libertate spiritus illud intelligat, cui prius in formidine inter tot discrimina seruiebat. Sequitur:

uERS. 32. Nunquid producis Luciferum in tempore suo?---Pater quippe in suo tempore Luciferum produxit, quia sicut scriptum est: »Cum uenerit plenitudo temporis misit Deus Filium suum factum ex muliere,  factum sub lege, ut eos qui sub lege erant redimeret .« Qui natus ex uirgine uelut Lucifer in tenebris nostre noctis apparuit, quia, fugata obscuritate peccati, eternum nobis mane nuntiauit. Luciferum se innotuit, quia diluculo ex morte surrexit, et fulgore luminis mortalitatis nostre terram caliginem expressit. Hinc Ioannes ait: »Stella splendida et matutina .« Sequitur: Et uesperum super filios terre consurgere facis? uesperum uero Dominus consurgere facit, quia infidelibus Iudeorum cordibus dominari Antichristum, eorum merito exigente, permittit. Terrena quippe et non celestia requirentes, sponte filii terre esse uoluerunt, et ad percipiendam luciferi nostri claritatem cecati sunt. Hinc Dominus ait »Ego ueni in nomine  Patris mei, et non recepistis me, alius ueniet in nomine suo, et illum accipietis .« MORALITER. Electis Lucifer oritur, et uesperum reprobis Deo permittente dominatur. Unus enim atque idem sermo Dei est in ore predicantis. Quem dum isti gaudendo, illi uero inuidendo audiunt, claritatem sibi Luciferi in uesperi tenebras uertunt. Hinc Paulus ait: »Christi bonus odor sumus Deo in his qui saluti fiunt, et in his qui pereunt, aliis quidem odor mortis in mortem, aliis autem odor uite in uitam .« Sequitur.

uERS. 33. Nunquid nosti ordinem celi, et pones rationem eius in terram?---Ordinem celi nosse est, supernarum dispositionum occultas predestinationes uidere. Rationem uero eius in terram ponere est ante  humana corda talium secretorum causas aperire, supernorum iudiciorum mysteria, uel considerando discutere, uel loquendo manifestare, quod utique facere in hac uita nullus potest. Quis intelligat cur uiuit alius insidians proximis, et moritur alius qui profuturus uite esset multorum? Ad cognoscendos quippe istos iudiciorum secretorum sinus nullus ascendit.



LIBER TRICESIMUS.


 uERS 34. Nunquid eleuabis in nebula uocem tuam. et impetus aquarum operiet te?---uocem quippe  suam Dominus in nebulam leuat, quando predicatorum suorum linguas ad caliginosa corda infidelium  exhortatione format, eumque aquarum impetus operit, dum bene agentia membra eius turba resistentium premit. Hinc enim scriptum est: »Factum est uerbum Domini ad Ieremiam dicens: Ad omnes ciuitates Iuda, de quibus ueniunt ut adorent in domo Domini, uniuersos sermones quos ego mandaui tibi, ut loquaris ad eos, noli subtrahere uerbum: si forte audiant, et conuertantur unusquisque a uia sua mala, et peniteat me mali quod ego cogito facere eis propter malitiam studiorum eorum. Et dices ad eos: Hec dicit Dominus: Si non audieritis me, ut ambuletis in lege mea, quam dedi uobis, ut audiatis sermones seruorum meorum prophetarum, quos ego misi ad uos de nocte consurgens et dirigens, et non audistis. Dabo domum istam sicut Silo, et urbem  hanc dabo in maledictionem cunctis gentibus terre. Et audierunt sacerdotes et prophete, et omnis populus Ieremiam loquentem uerba hec in domo Domini. Cumque complesset Ieremias loquens omnia que preceperat ei Dominus ut loqueretur ad uniuersum populum, apprehenderunt eum sacerdotes et prophete et omnis populus dicens: Morte moriatur. Quare prophetauit in nomine Domini?«  Per semetipsum quoque Dominus in nebulam uoce leuauit, quando presentem se etiam assumpto corpore exhibens, ueritatem suam non secuturis infidelibus quando per caliginem sonuit dicens: »Ego et pater unum sumus ;« et: »Antequam Abraham fieret ego sum .« Sed eum protinus  aquarum impetus operuit, quia contra illum mox seuiens populorum turba surrexit. Scriptum quippe est: »Propterea ergo querebant eum Iudei occidere, quia non solum soluebat Sabbatum, sed et Patrem suum dicebat Deum, equalem se faciens Deo .« De hoc aquarum impetu per Prophetam clamat: »Circumdederunt me sicut aqua tota die ;« et: »Saluum me fac, Deus, quoniam intrauerunt aque usque ad animam meam .« MORALITER. Quanquam fideles sumus dum quibusdam superuacuis curis premimur, obducta confusione caligamus. Et cum nobis etiam talibus mira quedam Dominus de se sentienda insinuat, quasi in nebulam uocem leuat, dum caliginosis nostris mentibus semetipsum loquitur, uelut in  nebula is qui non cernitur, auditur. Cum enim ceeis nostris mentibus subtilia de seipso insinuat, in nebulam uocem leuat. Cum uero tentatione uitiorum ipse de Deo noster intellectus opprimitur, quasi aquarum impetu in uoce sua Deus operitur. Tot enim super illum aquas admittimus, quot post inspirationem eius gratie cogitationes illicitas in corde uersamus. Sequitur:

uERS. 35. Nunquid mittes fulgura et ibunt, et reuertentia dicent tibi: Adsumus?---Fulgura quippe ex nubibus exeunt, sicut mira opera ex sanctis predicatoribus ostenduntur. Nubes quippe ideo uocari solent, quia et coruscant miraculis, et uerbis pluunt. Hinc scriptum est: »Fulgura multiplicabis et conturbabis  ea .« uadunt enim fulgura, cum predicatores miraculis coruscant, et superna reuertentia corda transfigunt. Reuertuntur, cum non sibi, sed Dei uiribus tribuunt quidquid se fortiter egisse cognoscunt. Quid est enim Deo dicere, Adsumus, nisi illi laudem tribuere gratie, a quo se accepisse sentiunt uictoriam pugne? Fulgur quippe ibat cum Petrus diceret: »Argentum et aurum non est mihi, quod autem habeo hoc tibi dabo. In nomine Iesu Christi surge et ambula .« Fulgur autem redit cum ait: »Quid admiramini in hoc, aut nos quid intuemini, quasi nostra uirtute et pietate fecerimus hunc ambulare?« et reliqua . Aliter: Fulgura, id est, sancti uiri mittuntur et eunt, cum a secreto contemplationis ad  publicum operationis exeunt, cum ab abscondito speculationis intime, in actiue uite latitudine diffunduntur; sed reuertuntur, quia post opera exteriora que peragunt, semper ad sinum contemplationis recurrunt, ut illic ardoris sui flammam reficiant, et quasi ex tactu superne claritatis ignescant. Unde Salomon ait: »Ad locum unde exeunt flumina, reuertuntur, ut iterum fluant ,« quia enim corda audientium rigant, flumina, quia uero accedunt, fulgura memorantur. Hinc enim dicitur: »Illuxerunt fulgura eius orbi terre .« Illinc: »Eleuauerunt flumina, Domine, eleuauerunt uoces suas .« Adsumus, namque dicere est presentes se amando monstrare. Sequitur:

 uERS. 36. Quis posuit in uisceribus hominis sapientiam, uel quis dedit gallo intelligentiam?---In galli nomine predicatores sancti designantur, qui inter tenebras uite presentis student lucem uenturam predicando, quasi cantando nuntiare. Dicunt enim: »Nox precessit, dies autem appropinquauit ;« et: »Hora est iam nos de somno surgere .« De hoc gallo alias dicitur: »Tria sunt, que bene gradiuntur, et quartum quod incedit feliciter: leo fortissimus bestiarum ad nullius pauebit occursum, gallus succinctis lumbis, et aries, nec est rex qui resistat ei .« Ubi leo, Christus accipitur, gallus predicatores, et aries ecclesiarum prepositi designantur; quartum feliciter incedens, Antichristus est prospera  cuncta tenens. Notandum quod sapientia diuinitus inspirata in uisceribus hominis ponitur, quia nimirum electis non in solis uocibus, sed etiam in sensibus datur, et iuxta quod loquitur lingua, loquitur conscientia. Gallo itaque intelligentia datur, quia doctori ueritatis discretionis uirtus ut nouerit quibus, quando, uel quomodo inferat diuinitus monstratur. Non enim cunctis una eademque exhortatio conuenit. Solet enim gallus profundioribus horis noctis, ualentiores ac productiores edere cantus, luce uero propinquante, minores ac minutiores omnino uoces format. Sic quippe predicatores iniquis adhuc mentibus faciunt, dum magnis uocibus eterni iudicii terrores intimant. Illustratis uero  mentibus non tam ea que sunt pene terribilia, sed ea etiam que sunt premiis mitiora predicant. More etiam galli sancti se predicatores prius excutiunt, et sic alios sollicitos reddunt: prius enim sua punire fletibus student, et tunc que aliorum sunt punienda denuntiant. Sequitur:

uERS. 37. Quis enarrauit celorum rationem, et concentum celi quis dormire facet?---Quid enim celorum ratio accipitur, nisi uis superna secretorum? Per celi uero concentum, concors predicantium sermo signatur. Conditor igitur noster cum celi rationem enarrare ceperit, Dormire concentum celi facit, quia cum, iam nobis per speciem ostenditur, nimirum predicantium uerba subtrahuntur. Hinc Ieremias ait: »Non docebit ultra proximum suum,  et uir fratrum suum dicens: Cognosce Dominum; omnes enim cognoscent me a minimo eorum usque ad maximum, dicit Dominus .« uel certe celorum ratio est ipsa uiuificatrix uirtus, que spiritus format angelorum. Dominus enim sicut est causa causarum, sicut uita uiuentium, ita etiam ratio rationabilium creaturarum. Tunc ergo celorum rationem narrat, cum semetipsum nobis clara uisione manifestat. Unde in Euangelio dicit: »uenit hora cum iam non in parabolis loquar uobis, sed palam de Patre annuntiabo uobis .« MORALITER. Celorum rationem Dominus narrat, dum nunc insinuando superna secreta, electorum suorum mentes illuminat; concentum uero celi dormire  facit, dum concordes hymnos angelorum, atque illa celestium uirtutum gaudia reproborum cordibus iusto iudicio abscondit. Qui concentus celi, quamuis intrinsecus in se uigilet, in ipsa tamen reproborum ignorantia extrinsecus dormit. Narratur ergo secreti celestis ratio, et tamen concentus celi dormire permittitur, quia et aliis per inspirationem superne retributionis scientia panditur, et aliis que sit interne laudis suauitas occultatur. Concentus enim superne laudis in aure illius proruperat, qui dicebat: »Ingrediar in locum tabernaculi admirabilis usque ad domum Dei .« Sequitur:

uERS. 38. Quando fundebatur puluis in ter a, et glebe compingebantur.---More enim suo, que  adhuc futura sunt, quasi iam preterita diuinus sermo describit. De eo quippe dicitur: »Qui fecit que futura sunt.« Puluis itaque tunc in terra fundatur, quia in solida membra reducitur; glebe compinguntur, quia nimirum firma corpora ex puluere collecta consurgunt. MORALITER. Quid in puluere, nisi peccatores accipimus, qui nullo rationis pondere solidati, cuiuslibet tentationis flatu rapiuntur? De quibus scriptum est: »Non sic impii, non sic, sed tanquam puluis,« et reliqua . Puluis ergo in terra fundatus est, cum peccatores uocati, in Ecclesiam traditi, fidei sunt ratione solidati, ut immobiles postmodum contra testamenta consisterent. In hac itaque terra glebe compacte sunt, quia uocati peccatores,  et per sancti Spiritus gratiam infusi, in collectione sunt caritatis uniti. Hinc enim scriptum est, quia »erat in eis cor unum et anima una« in Domino . Has etiam glebas in Ecclesia ex diuersitate meritorum distinguere ualemus. Nam dum alius est ordo predicantium, alius auditorum, alius continentium, alius uirginum, alius penitentium, quasi ex una terra e diuersa glebarum forma distincta, dum in una fide, in una caritate disparia demonstrantur. Sequitur:

uERS. 39. Nunquid capies leene predam, aut animam catulorum eius implebis?---Ista nimirum illa leena est de qua Iob dixerat: »Non calcauerunt ea filii institorum, nec pertransibit per ea leena .« Huic ergo leene predam Dominus  capit, ut animam catulorum eius impleat, quia ad augmentum huius Ecclesie innumeros de gentilitate diripuit, et per animarum lucrum esurientium apostolorum uota satiauit. Ipsi quippe catuli pro meritis teneritudine et formidinis infirmitate uocati sunt, qui passo Domino clausis foribus residebant. Sicut de illis scriptum est: »Cum esset sero die illa una Sabbatorum, et fores essent clause,« et reliqua . Et hec quidem facta a sanctis apostolis nouimus, hec nunc etiam fieri a rectis doctoribus scimus. Ipsi enim subsequentium populorum patres sunt, tamen precedentium filii. Unde et non immerito catuli dicuntur. uel certe, quia etsi quorumdam magistri sunt, uniuersalis tamen Ecclesie esse discipuli gloriantur. Leene  itaque Dominus predam capit, quia uirtute sue inspirationis ab errore uitam delinquentium diripit, et animas catulorum eius replet, quia conuersatione multorum piis doctorum desideriis satisfacit. Sequitur:

uERS. 40. Quando cubant in antris, et in specubus insidiantur.---Cum enim nequaquam sancti apostoli, contra membra diaboli in uoce libere predicationis exsurgerent, adhuc contra aduersarios suos quasi in antris insidiabantur. Clausis quippe foribus quasi in quibusdam additis specubus suis catuli rapturi mundum cubant, ut animarum predam postmodum presumentes diriperent. Horum primo illi catulo esurienti, sed etiam ualentius tensa per linteum gentilitate,  quasi monstrata preda dicitur: »Macta et manduca .« Aliter: Doctores etenim sancti quando et arguenda conspiciunt, et tamen per silentium in cogitationibus retinent, quasi in specubus latent; et uelut in antris se contegunt, quia in suis cordibus occultantur. Sed cum opportunum tempus inuenerint, repente prosiliunt, et nulla que dicenda sunt reticent, et ceruicem superbientium morsu aspere increpationis tenent: neque enim cuncta tempora doctrine sunt congrua. Sequitur:

uERS. 41. Quis preparat coruo escam suam, quando pulli eius clamant ad Dominum?---Quid enim corui pullorum nomine, nisi peccati nigra gentilitas designatur?  De qua per Prophetam dicitur: »Qui dat iumentis escam ipsorum, et pullis coruorum,« et reliqua . Iste coruus esca fuit, dum ipsam Ecclesiam quereret, sed nunc escam accipit, quia ipse ad conuersionem alios exquirit, cuius uidelicet pulli, id est, predicatores ex eo editi, non in se presumunt, sed in uiribus Redemptoris sui; et quamuis animarum piis uocibus esuriant, nichil tamen sua uirtute posse sciunt: »Quia neque qui plantat est aliquid, neque qui rigat, sed qui incrementum dat, Deus .« Sequitur: uagantes eo quod non habeant cibos.---In hac uagatione nil aliud quam estuantium predicatorum uota signantur, qui dum in Ecclesie sinum recipere populos ambiunt, magno ardore succensi, nunc ad nos,  nunc ad illos colligendos desiderium mittunt. Quasi quedam quippe uagatio est ipsa cogitationis estuatio. Sic quippe Paulus transire ad alia ex aliis appetit, quia ipsa eum que implet caritas impellit. Retentus Ephesi, Corinthiis scribit: »Ecce tertio hoc paratus sum uenire ad uos .« Rursum Ephesi commorans, Galatis loquitur dicens: »uellem modo esse apud uos, et mutare uocem meam .« Potest etiam corui nomine nigra per infidelitatis meritum plebs Iudaica designari. Pulli nimirum sancti apostoli sunt, plebis Isrelitice carne generati; qui dum pro gente sua ad Dominum preces funderent, quasi pulli coruorum eum de quo carnaliter editi sunt spiritali intelligentia parentem populum pauerunt. Igitur  dum pulli clamant, coruo esca preparatur, quia dum apostoli exorant, plebs dudum perfida ad cognitionem fidei ducitur, et ex predicatione filiorum, dum Iudea audiens modo in tribus millibus , modo in quinque millibus , spirituali est intelligentia satiata. Sed uagantes pulli coruo huic esurientes quesierunt escam, quia, Iudea credere nolente, apostoli in uniuersam mundi partem dispersi sunt, dicentes resistentibus: »uobis quidem primum oportuerat loqui uerbum Dei, sed quoniam repellitis illud, et indignos uos iudicatis eterne uite, ecce conuertimur ad gentes .« Tuncque coruus escam inuenit, quia conuersa gentilitate Iudaicus populus ad extremum stultitiam sue infidelitatis relinquet. Sicut scriptum  est. »Donec plenitudo gentium intraret, et sic omnis Isrel saluus fiet .« MORALITER. Coruus editis pullis, ut fertur, escam plene prebere dissimulat, priusquam plumescendo nigrescant. Coruus profecto est doctus quisque predicator, peccatorum suorum nigredinem menti reducens, cui quidem nascuntur in fide discipuli; sed fortasse dum a peccatis preteritis memoriam auertunt, humilitatis nigredinem non ostendunt, quibus discretus doctor sublimia discere querentibus interna mysteria non ministrat. Si uero in confessione uite preterite lamenta sui gemitus uelut nigrescentes plumas proferant, illico esurientibus discipulis alimenta uite loquendo subministrat.  Sed, dum pulli, ut saluentur, clamant, coruo esca preparatur, quia dum uerbum Dei boni auditores esuriunt, proficiendis eis maiora doctoribus intelligentie dona tribuuntur. Sequitur:



CAPUT XXXIX.

uERS. 1. Nunquid nosti tempus partus ibicum in petris, uel parturientes ceruas obseruasti?---Meridiana pars ibices aues uocat, que Nili fluenta inhabitant. Orientalis uero Occidentalisque plaga, parua quadrupedia Ibices nominant, quibus et moris est in petris parere, qui casu ruentes, suis se cornibus illesi suscipiunt. Ceruorum uero mos est serpentes exstinguere, et flumina transeuntes capitum onera uicissim ferre. In ceruis uero uel ibicibus, magistrorum spiritualium persona signatur, qui in petris  pariunt, dum in doctrina Patrum, qui petra pro soliditate uocati sunt, ad conuersionem animas gignunt, ipsi nullius casus damna sentiunt, quia quidquid eis ruine temporalis accesserit, geminis se in Testamentis suscipiunt. De quibus dicitur: »Cornua in manibus eius .« His se excipiebat cornibus Paulus dicens: »Quecunque scripta sunt, ad nostram doctrinam scripta sunt,« etc.  Ipsi etiam cerui uocati sunt. Ut illud Ieremie: »Cerua in agro peperit et reliquit .« Ipsi more ceruarum interemptis uitiis quasi serpentes uiuunt, et ad fontem uite acrius inardescunt. Hinc scriptum est: »Sicut ceruus desiderat ad fontes aquarum,« etc.  Ipsi dum labentia huius temporalitatis momenta quasi quedam  flumina transeunt compatientes caritate, onera sua inuicem portant, implentes quod dictum est: »Inuicem onera« uestra »portate,« etc.  Quia uero post aduentum Domini spiritales magistri per mundum sparsi sunt, ut animas in fide predicando gignere potuissent, et quia tempus incarnationis Domini ante prophetarum uoces cognitum non fuit, quamuis ipsa futura incarnatio precognita omnibus electis fuerit, bene beatus Iob de tempore partus ibicum, ceruarum discutitur. Possunt uero ceruarum significatione doctores, appellatione ibicum auditores intelligi. In petris uero ibices pariunt, quia ad exercenda sancta opera, per exempla Patrum precedentium fecundantur, ut cum fortasse precepta sublimia audiunt, et infirmitatis  proprie conscii eos implere posse diffidunt, maiorum uitam conspiciunt, atque in eorum considerata fortitudine bonorum operum fetus ponant, uerbi gratia: uerborum contumeliis pressus, cum uirtutem patientie seruare non sufficit, Dauid factum ad memoriam reducat. Parturientes enim ceruas obseruare est, ipsos labores Patrum, qui spiritales filios genuerant, cauta consideratione pensare. Cauta quippe se obseruatione circumspiciunt, ut sint fortes in preceptis compatientes in infirmitatibus, in minis terribiles, in exhortationibus blandi. Qui per uigorem discipline Patres sunt per pietatis uiscera esse matres nouerunt, quia labores sancte conceptionis tolerant, et proferendo  Dei filios intra uterum caritatis portant. Sequitur:

uERS. 2. Si numerasti menses conceptus earum.---Subaudis, ut ego, qui in sanctis predicatoribus non solum fructus exterioris operis, sed ipsas diutinas cogitationes numero, quia ad retributionem seruo. Sancti enim uiri cum de profectu auditorum cogitant, quasi iam in uterum conceptum portant; sed, cum nonnulla, que dicenda sunt, differunt, et aptum suis exhortationibus tempus querunt, ueluti aperto, quem fieri appetunt, in mensium prolixitate dilatantur. Possunt per menses, quia congesti dies sunt, etiam multiplicate uirtutes intelligi. In mensibus quoque luna renascitur, nichilque obstat si per menses noue regenerationis creatura signetur.  De qua Paulus apostolus ait: »In Christo Iesu neque circumcisio aliquid ualet, neque preputium, sed noua creatura .« Sancti igitur cum se ad predicandum parant, prius se interius uirtutibus innouant, ut ad hoc quod loquendo docent, uiuendo concordent. Curant summopere ut contra iram, patientiam; contra luxuriam, cordis munditiam ponant, sicque in conspectu sancte predicationis menses uirtutum fiunt, quos tamen menses Dominus solus dinumerat, qui eadem bona in eorum cordibus nonnisi qui dedit, pensat. Sequitur: Et scisti tempus partus earum?---Subaudis, ut ego, qui, dum in cogitatione uirtutum menses dinumero, quando hoc, quod implere appetunt, parere ualeant, scio. Sequitur:

uERS. 3. Incuruantur ad fetum, et aperiunt [pariunt],  et rugitus emittunt.---Mugiunt quippe, dum per incuruationem suam in conuersatione lucis auditorum animas gignunt, quia ab eternis suppliciis nos remouere, nisi flendo et dolendo non possunt. Hinc Paulus dicebat: »Filioli mei, quos iterum parturio, donec formetur Christus in uobis ;« et: »O insensati Galate,« etc.  Notandum uero est quod incuruantur iste cerue ut pariant, quia ab immensitate contemplationis intime, ad infirmitatem nostram condescendunt. Hinc Paulus ait: »Non potui uobis loqui quasi spiritalibus, sed quasi carnalibus, tanquam paruulis in Christo lac uobis potum dedi, non escam .« Sequitur:

uERS. 4. Separantur filii earum; pergunt ad pastum,  egrediuntur et non reuertuntur.---Pastum Scriptura sacra illud uiriditatis eterne pabulum uocat. Unde Psalmista ait: »Dominus regit me,« etc. et rursum: »Nos autem populus eius et oues pascue eius .« Pergunt ergo ad pastum, quia de corporibus exeuntes illa pabula interne uiriditatis inueniunt. Et non reuertuntur ad eas. Quia in illa suscepta contemplatione iam nullatenus indigent uerba audire dicentium. Hinc enim scriptum est: »Non docebit ultra quis proximum suum, et uir fratrem suum dicens: Cognosce Dominum; omnes enim cognoscent me,« etc.  Et Dominus: »Palam,« inquit, »de Patre annuntiabo uobis .« Sequitur:

 uERS. 5. Quis dimisit onagrum liberum in solitudine?---Subaudis ut ego? Per onagrum eorum uita signatur, qui a turbis popularibus remoti conuersantur. Qui apte etiam liber dicitur, quia magna est seruitus secularium negotiorum, quibus mens uehementer atteritur, quamuis in eis sponte desudetur, ac si quem semel a dominatione desideriorum colla mentis excusserit, quadam iam libertate perfruitur, ab hoc graui iugo seruitutis Dominus reuocat dicens: »uenite ad me, omnes qui laboratis, et onerati estis .« Liber ergo dimittitur, quia calcatis terrenis desideriis appetitione rerum temporalium securitatem mentis exonerat. MYSTICE. Nec indignum quis iudicet per tale animal, incarnatum Dominum posse figurari, qui in Scriptura sacra  uermis et scarabeus nominatur. Ut illud: »Ego sum uermis .« Et: »Scarabeus de ligno clamauit.« Sic quippe agno et serpenti comparatur. Per hec enim omnia dici singulariter potest, quia de his omnibus credi aliquid essentialiter non potest. Potest ergo onager incarnatum Dominum designare, agri quippe est animal onager. Et quia incarnatus Dominus gentilitati magis quam Iudee profuit, quasi non in domum, sed potius in agrum uenit. Hinc scriptum est: »Species agri mecum est .« Et quia incarnatus Dominus particeps nostre factus est nature, non culpe, liber dimissus dicitur, quia sub peccati dominio non tenetur. De quo alias dicitur: »Inter mortuos liber .« »Omnis« enim  »qui facit peccatum, seruus est peccati .« Hic quippe dimissus est liber, quia naturam nostram suscipiens, iniquitatis iugo nullumodo tenetur. Sequitur: Et uincula eius quis soluit?---Subaudis, nisi ego? Soluuntur uero uniuscuiusque uincula dum diuino adiutorio interna desideriorum carnalium retinacula disrumpuntur. Soluit itaque Deus onagri uincula, quando ab electi uniuscuiusque animo infirmarum cogitationum nodos erumpit, et propitius dissipat omne quod in electa mente ligabatur. TYPICE. uincula Domini tunc soluta sunt, cum infirmitates passionis, illius resurrectionis sunt gloria commutate. Esurire enim, sitire, lacessere, teneri, flagellari, crucifigi nostre mortalitatis uinculum fuit. Sed cum expleta morte inferni claustra  patescerent, quid aliud nisi infirmitatis nostre uincula soluebantur? De quibus uinculis Petrus ait: »Quem Deus suscitauit, solutis doloribus inferni, iuxta quod impossibile erat teneri illum ab eo .« Sequitur:

uERS. 6. Cui dedi in solitudine domum.---Hoc loco solitudinem debemus intelligere corporis, an solitudinem cordis? Sed quid est solitudo corporis, si solitudo defuerit cordis? Qui enim corpore remotus uiuit, sed tumultibus conuersationis humane ac terrenorum desideriorum cogitationi se inserit, non est in solitudine. Si uero prematur aliquis corporaliter popularibus turbis, et tamen nullos curarum secularium tumultus in corde patiatur, non est  in urbe. Omnes enim motus importune se offerentium leuium cogitationum quasi quasdam circumuolantes muscas ab oculis mentis abigit manu grauitatis, et quoddam sibi cum Domino secretum intra se querit, ubi cum illo, exteriore cessante strepitu, per interna desideria silenter loquantur. De hoc secreto cordis alias dictum est: »Factum est silentium in celo quasi media hora .« ALLEGORICE. Per solitudinem gentilitas designatur, in qua dum patriarcha non fuit ad intelligendum Deum, qui ratione uteretur non fuit, homo pene non fuit. Hinc Isaias ait: »Letabitur deserta et inuia, et exsultabit solitudo, et florebit quasi lilium .« Et rursum de Ecclesia dicitur: »Ponet desertum eius quasi delicias,  et solitudinem eius quasi hortum Domini .« In solitudine ergo Dominus domum accepit, qui post mortem ac resurrectionem suam ad gratiam fidei gentilitatem uocare dignatus est. Sequitur: Et tabernaculum eius in terra salsuginis.---Salsugo accendere sitim solet, et quia sancti uiri quandiu in huius uite tabernaculis degunt, ad supernam patriam desiderii sui quotidianis estibus accenduntur, in terga salsuginis tabernacula habere perhibentur, sicut scriptum est: »Beati qui esuriunt et sitiunt iustitiam,« etc.  ALLEGORICE. Terra salsuginis gentilitas intelligitur, que priusquam ueram Dei sapientiam cognosceret, salsuginem protulerat, quia nullam uiriditatem boni intellectus proferens peruersa sapiebat. De  qua scriptum est: »Terra fructifera a salsugine, etc.«  Tabernaculum ergo in terra salsuginis Redemptor noster accepit, quia incarnatus pro hominibus derelicta a Deo gentilitatis corda possedit. De quo scriptum est: »Posuit desertum in stagna aquarum, et terram sine aqua in exitus aquarum .« Sequitur:

uERS. 7. Contemnit multitudinem ciuitatis.---Multitudinem ciuitatis contemnere est humane conuersationis praua studia deuitare, ut iam non libeat terrenorum hominum qui pre abundantia iniquitatis multi sunt, perditos mores imitari. Cum paucis namque ingredi angustam portam desiderant, et non cum multis leta itinera ingredi appetunt, que ad interitum ducunt . Unde et sponsi  uoce sponse in Canticis canticorum dicitur: »Nisi cognoueris te, o pulchra inter mulieres, egredere et abi post uestigia gregum, et pasce hedos tuos .« MORALITER. Contemnit multitudinem ciuitatis, id est mores despexit humane conuersationis. Homo quippe inter homines factus, usum tenere hominum noluit. Idcirco namque inter nos homo factus est, ut non solum nos sanguine fuso redimeret, sed ostenso exemplo commutaret. In conuersatione igitur nostra, et ueniendo alia inuenit, et uiuendo alia docuit. Stupebant enim omnes superba Adam stirpe progeniti prospera uite presentis appetere, aduersa deuitare, opprobria fugere, gloriam sequi. uenit inter eos incarnatus Dominus aduersa  appetens, prospera spernens, opprobria amplectens, gloriam fugiens. Nam cum Iudei illum regem sibi constituere uoluissent, fieri rex fugit; cumque eum interficere molirentur, sponte ad crucis patibulum uenit. Quia ergo noua conuersatione usus inter homines, quia mores secutus non est, bene de eo scriptum est: Contemnit multitudinem ciuitatis. uel certe quod multos per spatiosam uiam uagantes deseruit, et per angustam gradientes paucos elegit. Multitudinem namque ciuitatis contemnere est, humani generis partem, que latam uiam ingreditur, que et pro abundantia iniquitatis multa est, a regni sui sorte reprobare. Sequitur: Clamorem exactoris non audit.---Quis intelligi exactor alius potest nisi diabolus? qui semel in paradiso homini  male persuasionis nummum contulit, et quotidie ab eo huius debiti exigere reatum querit. Huius exactoris sermo est male suggestionis inchoatio. Sciendum preterea est quia quinque nos modis gule uitium tentat. Aliquando namque indigentie tempora preuenit, ut Ionathan in gustu mellis edendi tempus antecessit . Aliquando uero tempus non preuenit, sed cibos lautiores querit, sicut populus in eremo cibos carnium petiit, quos lautiores putauit . Aliquando quelibet sumenda sint preparare accuratius expetit, ut puer filiorum Heli, non coctas more solito de sacrificio carnes, sed crudas querebat, quas accuratius exhiberet . Aliquando autem in ipsa quantitate sumendi mensuram refectionis excedit,  quelibet sumenda sint, ut illud: »Sodome iniquitas fuit saturitas panis et abundantia aque .« Aliquando despectus est cibus, sed auidius sumitur, ut Esau primogenitorum gloriam lenticula uendens . Sermo ergo huius exactoris est necessaria postulatio nature, clamor uero eius mensuram necessitatis transiens, appetitus gule. Hic itaque onager exactoris huius sermonem audit, clamorem non audit, quia discretus ac continens uir, et usque ad temperandam necessitatem uentrem reficit, et a uoluptate restringit. Hinc quippe scriptum est: »Carnis curam ne feceritis in desideriis .« MYSTICE. Huius exactoris uiolentos motus Dominus non expauit adueniens, sicut ipse ait: »uenit enim princeps  huius mundi, et in me non inueniet quidquam .« uenit quippe ad eum exactor humani generis, quia illum hominem uidit, sed quem in se infirmitate despectum hominem credidit, uirtute supra hominem sensit. Huius nimirum exactoris typum Laban tenuit, quando cum furore ueniens sua apud Iacob idola requisiuit . De hac exactore Redemptori nostro gentilitatem ab eius dominio liberanti per prophetam dicitur: »Iugum enim oneris eius, et sceptrum exactoris eius superasti,« etc.  Sequitur:

uERS. 8. Circumspicit montes pascue.---Montes pascue, alte contemplationes interne refectionis. Sancti enim uiri, quanto magis se exterius despiciendo  deiiciunt, tanto amplius interius reuelationum contemplatione pascuntur. Unde scriptum est: »Ascensus in corde eius disposuit in ualle lacrymarum .« Aliter: Montes etiam pascue sunt, sublimes uirtutes angelorum, que idcirco hic nos ministrando et adiuuando reficiunt, quia illic interne contemplationis rore pinguescunt; que quia largiente Deo in omni nos certamine protegunt, recte circumspici dicuntur. Aliter: Montes pascue possunt alte sententie Scripture sacre accipi. De quibus scriptum est: »Montes excelsi ceruis .« Quia nimirum hi qui iam dare contemplationis saltus nouerunt, altas sententiarum diuinarum uirtutes, quasi cacumina montium ascendunt. MYSTICE. Montes accipimus elatos huius seculi,  qui in corde suo altitudinem terrarum tenuerunt, sed quia etiam tales Dominus Ecclesie sue corde conuersos inuiscerat, eosque a priori elatione commutans, in sua membra transformat, isti montes pascue eius sunt, quia nimirum de conuersatione errantium, de superborum humilitate satiatur, et sicut apostolis ad predicationem missis precepit dicens: »Operamini non cibum, qui perit, sed qui permanet in uitam eternam .« Sicut ipse ait: »Meus cibus est, ut faciam uoluntatem eius qui misit me .« De his montibus scriptum est: »Non repellet Dominus plebem suam ,« »quoniam in manu eius sunt omnes fines terre, et altitudines montium ipsius sunt .« Conuertit namque eum quem conspicit sicut scriptum est: »Conuersus Dominus  respexit Petrum ;« et sicut Salomon ait: »Rex, qui sedet in solio iudicii, dissipat omne malum intuitu suo .« Notandum quod non ait, inspicit, sed circumspicit; in Iudea quippe incarnatus est Dominus, que posita in medio gentium fuit, atque ideo circumspicit montes quia latos [elatos] huius seculi circumquaque positos ex gentilitatis uniuersitate colligit. In his itaque montibus pascitur, quia bonis operibus conuersorum quasi herbis uirentibus satiatur. Hinc scriptum est: »Ubi pascis, ubi cubas in meridie .« Sequitur: uirentia queque perquirit.---uirentia quippe sunt omnia, que temporaliter condita, uenturo fine, iocunditate uite presentis quasi estiuo sole siccantur. uirentia autem uocata sunt, que nulla temporalitate  marcescunt; hinc onagro despectis rebus transitoriis uirentia perquirere est, in eternum mansura sancto unicuique uiro desiderare. TYPICE. Arentia namque sunt corda hominum que in huius seculi perituris plantata eternitatis fiduciam non habent: uirent autem, que illi hereditati inherent. De qua Petrus apostolus dicit: »In hereditatem incorruptibilem .« Quisquis itaque intrinsecus arescere formidat, arentia extrinsecus mundi huius desideria fugiat. Quisquis a Domino perquirere desiderat eternam patriam appetens, interna cordis plantatione uiridescat. Hec autem de onagro exposita duplici intellectui sufficiant; lectoris uero iudicio relinquendum est, quid magis duxerit eligendum.



LIBER TRICESIMUS PRIMUS.


 uERS. 9. Nunquid uult rhinoceros seruire tibi?---Subaudis, qui cum predicamentis quidem hominum diu resistere pertuli, sed tamen repente, cum uolui, miraculis straui. Rhinoceros enim indomite omnino nature est; ita ut si quando captus fuerit, teneri nullatenus possit. Impatiens quippe, ut fertur, illico moritur. Eius uero nomine Latina lingua interpretatum sonat, in nare cornu. Et quid aliud in nare, nisi fatuitas, quid in cornu, nisi elatio designatur? Nam quia in nare fatuitas solet intelligi, Salomone attestante, didicimus qui ait: »Circulus aureus in naribus suis mulier pulchra et fatua .« Et quod in cornu superbia designatur, propheta demonstrat dicens: »Dixi iniquis: Nolite inique agere; et delinquentibus: Nolite exaltare cornu  .« Quid ergo in rhinocerote hoc, nisi potentes huius seculi designantur? uel ipse in eo principatuum potestates, qui typo fatue iactationis elati, dum falsis exterius inflantur honoribus, ueris miseriis intus inanescunt? Quibus bene dicitur: »Quid superbis terra et cinis?«  Sed  cornu suum rhinoceros iste feriendo Ecclesiam in martyribus lassatus inclinauit, cum potestates huius mundi non uerbis, sed miraculis Deus fregit, sibique subditas fecit. Aliter: Rhinoceros iste, qui etiam monocerus Grecis exemplaribus nominatur, tante esse fortitudinis dicitur, ut nulla uenantium uirtute capiatur. Et sicut quidam dicunt, uirgo si puella proponitur, que se ueniente sinum aperit, in quo illo omni ferocitate postposita, caput deponit, sicque ab eis a quibus capi queritur, repente uelut eneruis inuenitur. Buxei quoque coloris esse describitur, qui etiam elephantem cornu  in uentre infigere perhibetur, ut eum facile sternat. Potest ergo per hunc unicornem ille populus designari, qui dum de accepta lege, non  opera, sed solam inter cunctos homines elationem sumpsit, quasi inter ceteras bestias, cornu singulariter gestauit. Unde scriptum est: »Libera me de ore leonis, et cornibus unicornium .« Ac si ergo beatus Iob typum beate Ecclesie tenenti dicatur: Nunquid illum populum  quem superbire in nece fidelium stulta sua elatione consideras, sub iure tue predicationis inclinas? Subaudis, ut ego? qui et in me illum singulari cornu extolli conspicio, et tamen mihi cum uoluero protinus subdo. Paulus ergo ad medium ducatur, qui dum contra Deum se quasi de custodia legis nesciens, extulit; cornu in nare gestauit. Unde et hoc ipsum naris cornu per humilitatem postmodum inclinans dicit: »Qui prius fui blasphemus, et persecutor, et contumeliosus; sed misericordiam consecutus sum, quia ignorans feci .« uirgo nimirum rhinoceroti sinum suum aperuit, cum Saulo incorrupta Dei sapientia Incarnationis sue mysterium de de celo loquendo patefecit dicens: »Saule, Saule, quid me persequeris?«  Et fortitudinem  suam rhinoceros perdidit, quia prostratus humo omne quod superbum tumebat, amisit. Sequitur: Aut morabatur ad presepe tuum?---Presepe hoc loco ipsa Scriptura sacra non inconuenienter accipitur, in qua uerbi pabulo animalia sancta satiantur. De quibus per Prophetam dicitur: »Animalia tua habitabunt in ea .« Sed elati omnes in primordiis nascentis Ecclesie tantominus in predicatorum presepe claudi se iam contempserant, quanto magis in uoluptatibus propriis dimissi desperationis sue campum tenebant. De quibus Paulus ait: »Qui desperantes semetipsos tradiderunt impudicitie in operatione immunditie omnis, in auaritiam .« Et tamen cum uoluit, repente Dominus ad suum eos presepe religauit. Ecce  enim cernimus quod potentes huius seculi, eius principes predicamenta Dominica libenter audiunt, constanter legunt, passimque [passumque] a presepe non exeunt, quia precepta Dei que aut legendo aut audiendo cognoscunt, nequaquam uiuendo transcendunt, sed ad uerbi pabulum quasi clausi stare equanimiter tolerant, ut edendo et permanendo pinguescant. Aliter: Isdem rhinoceros etiam ad Dei presepe moratus est, quia ruminare uerba Euangelii dedignatus non est. Ait enim: »Ascendi Ierosolymam cum Barnaba, assumpto et Tito, ascendi autem secundum reuelationem, et contuli cum eis Euangelium .« Et quia prius ieiunus audierat: »Durum tibi est contra stimulum calcitrare ,« mira postmodum uirtute presidentis  pressus ex uerbi pabulo uires obtinuit. Sequitur:

uERS. 10. Nunquid alligabis rhinocerotem ad arandum loro tuo?---Lora sunt Ecclesie precepta discipline; arare uero est, per predicationis studium humanum pectus uomere lingue proscindere. Scimus, rhinoceros iste terrenus uidelicet princeps, quanta prius crudelitate seuierit, et nunc agente Domino cernimus quantis discipline loris astrictus sit, qui non solum se a prauis operibus retinet, sed etiam in sancte fidei predicatione exercet, quos, dum metuere Deum in suis actionibus cernimus, quid aliud quam loris ligatos uidemus? Cum uero eam fidem, quam dudum persequendo impugnauerant,  nunc prolatis legibus predicare non cessant, quid aliud faciunt, nisi aratri labori insudant? Aliter: Loris prefatus rhinocerus astringitur, quia uidelicet uno in tempore cecitate, predicatione, baptismate ligatur, ut non solum homines crudelitatis cornu non impetat, sed eorum etiam refectione seuiens, aratrum predicationis trahat. Ipse quippe de euangelizantibus quasi de arantibus dicit: »Debet enim in spe qui arat, arare, et qui triturat in spe fructus percipiendi .« Qui igitur tormenta prius fidelibus irrogauerat, et per fidem postmodum flagella libenter portat, profecto bene ligatus sub aratro desudat ad segetem, qui uiuebat in campo male liber a timore. Sequitur: Aut confringet glebas uallium post te?---Plerumque autem  terre principes loris fidei ligati exigente ira ad feriendum rapiuntur, regni culmina quasi cornu ad profectum regni celestis inclinant. Aliter: Iam Dominus quorumdam mentes intrauerat qui illum ueraciter humani generis redemptorem credebant; qui tamen dum nequaquam a pristina obseruatione recederent, dura littere predicamenta custodirent, ei predicator egregius dicit: »Si circumcidamini, Christus in uobis nichil proderit .« Qui ergo in humili mente fidelium, legis duritiam redarguendo contriuit, quid aliud quam in ualle post Dominum glebas fregit? ne uidelicet grana seminum que excissus aratro fidei sulcus cordis exceperat, per custodiam littere depressa deperirent. Sequitur:

 uERS. 11. Nunquid habebis fiduciam in fortitudine eius?---Ac si dicatur, ut ego? In rhinocerotis fortitudine fiduciam Dominus habere se asserit, quia, quod temporaliter terreno principi contulit, ad cultum sue uenerationis inclinauit. Quo enim in mundo plus potest, eo pro mundi Auctore plus preualet. Nam quia a subiectis ipse metuitur, tanto facilius persuadet, quanto et cum potestate indicat qui uere metuatur. Aliter: In rhinocerotis huius fortitudine fiduciam Dei habuit, quia quanto illum crudelius dura sibi inferentem pertulit, tanto per se constantius tolerantem aduersa presciuit. Sequitur: Et derelinques ei labores tuos?---Labores enim suos huic rhinoceroti Dominus dereliquit, quia conuerso terreno principi eam, quam sua morte mercatus est,  Ecclesiam credidit. Quia uidelicet in eius manu quanta sollicitudine pax fidei sit tenenda, commisit. Aliter: Labores etiam, quos ipse in carne pertulerat, rhinoceroti dereliquit, quia conuersum illum usque ad imitationem proprie passionis traxit. Unde et per eumdem rhinocerotem dicitur: »Suppleo ea que desunt passionum Christi in carne mea .« Sequitur:

uERS. 12. Nunquid credes ei quod reddat sementem tibi, et aream tuam congreget?---Quid aliud semen, nisi uerbum predicationis accipitur? Sicut in Euangelio Dominus dicit: »Exiit qui seminat semen suum .« Et sicut propheta ait: »Beati seminatis super omnes aquas .« Quid aliud area, nisi Ecclesia debet intelligi? De qua rursus uoce Precursoris dicitur: »Et permundabit aream suam .« Quis ergo in initio nascentis Ecclesie crederet, dum contra eam ille indomitus principatus terre tot minis et cruciatibus seuiret, quia rhinoceros iste Deo sementem redderet, id est, acceptum predicationis uerbum operibus repensaret? Quis posset tunc infirmorum credere quod eis aream congregaret? Ecce enim modo pro Ecclesia leges promulgat, qui dudum contra eam per uaria tormenta seuiebat. Hic quaslibet gentes capere potuerit, ad fidei gratiam illas suadendo perducit; eisque eternam uitam indicat, quibus captis presentem seruat. Aliter: Consideremus Paulum quis ante fidem fuerit, et profecto  cognoscimus quia nullus tunc fidelium crediderat, quod ad iugum Deus sue formidinis uim tante elationis inclinaret. Unde et Ananias pauens ait: »Domine, audiui a multis de uiro hoc quanta mala sanctis tuis fecerit in Ierusalem .« Qui tamen repente commutatus ab hoste predicator efficitur, et in cunctis mundi partibus Redemptoris sui nomen insinuat, supplicia pro ueritate tolerat; alios blandimentis uocat, alios ad fidem terroribus reuocat, et tanto Dei aream congregat, quanto illum prius elatione uentilabat. Sed neque hoc abhorreat a Paulo quod rhinoceros buxei coloris dicitur. Quid enim per colorem buxeum, nisi abstinentie pallor exprimitur? cui ipse tenaciter adherere testatur dicens: »Castigo corpus meum et in seruitutem subiicio,«  etc.  Qui cum aliorum ingluuiem redarguit, cornu elephantos in uentrem ferit. Ut illud: »Multi enim ambulant, quos sepe dixi uobis, nunc autem et flens dico inimicos crucis, quorum finis interitus, quorum Deus uenter est,« etc.  Et rursum: »Huiusmodi Christo Domino non seruiunt, sed suo uentri .« Que ergo in Paulo scripta cognouimus, superest ut facta et in aliis credamus. Sequitur:

uERS. 13. Penna struthionis similis est pennis herodii et accipitris.---Quis herodium et accipitrem nesciat aues reliquas quanta uolatus sui uelocitate transcendant? Struthio uero eorum penne similitudinem habet, sed uolatus eorum celeritatem non habet. A terra uero eleuari non ualet, et alas  quasi ad uolatum specie tenus erigit. Significat Omnipotens hypocritas, qui, dum bonorum uitam simulant, imitationem sancte uisionis habent, sed ueritatem sancte actionis non habent; qui alas per figuram sanctitatis extendunt, sed curarum secularium pondere grauati, nullatenus a terra subleuantur. De quo pondere per Prophetam dicitur: »Filii hominum usquequo graues corde?«  De his Dominus ait: »ue uobis, Scribe et Pharisei hypocrite, quia similes estis sepulcris dealbatis, que foris apparent hominibus speciosa, intus autem plena sunt ossibus mortuorum,« etc.  Et quoniam accipitris et herodii parua sunt corpora, sed pennis densioribus  fulta; idcirco cum celeritate transuolant, quia eis parum inest quod aggrauat, multum quod leuat. At contra struthio raris pennis induitur, immani corpore grauatur, ut et si uolare appetit, ipsa pennarum paucitas molem tanti corporis in era non suspendat. Bene ergo in herodio et accipitre electorum persona signatur, quia quandiu in hac uita sunt, sine quantule culpe contagio esse non possunt. Sed cum in eis parum quid inest quod deprimit, multa uirtus bone actionis suppetit que illos in superna sustollit; at contra hypocrite, et si faciunt pauca, que eleuant, perpetrant multa que grauant. Hec quoque ipsa struthionis penna, ad pennas herodii et accipitris similitudinem coloris habet, uirtutis similitudinem non habet. Quid ergo in his aspicimus, nisi  quod electorum uirtutes solide uolant, et uentos humani fauoris premunt? Hypocritarum uero actio, quamlibet recta uideatur, uolare non sufficit; quia uidelicet fluxe uirtutis pennam humane laudis aura pertransit. Aliter: Quid struthionis nomine, nisi Synagoga signatur? que alas habuit, sed corde in infimis repens, nunquam se a terra subleuauit. Quid uero per herodium et accipitrem, nisi antiqui Patres exprimuntur, qui ad ea, que potuerint intelligenda perspicere, ualuerunt etiam uiuendo penetrare? Penna igitur struthionis, herodii et accipitris est similis, quia Synagoge uox priorum doctrinam loquendo tenuit, sed uiuendo nescit. Unde eiusdem Synagoge populis ueritas ait: »Super cathedram Moysi sederunt Scribe et Pharisei, omnia quecunque dixerint uobis seruate  et facite,« etc.  Sequitur:

uERS. 14. Que dereliquit in terra oua sua.---Quid enim per oua, nisi tenera adhuc proles exprimitur? que diu fouenda est, ut ad uiuum uolatile perducatur. Oua quippe insensibilia in semetipsis sunt, sed tamen calefacta in uiuis uolatilibus coruertuntur; ita nimirum paruuli auditores ac filii certum est quod frigidi insensibilesque remaneant, nisi doctoris sui sollicita exhortatione calefiant; assidua doctorum uoce fouendi sunt, quousque ualeant per intelligentiam uiuere, et contemplatione uolare. Attamen hypocrite quamuis peruersa semper operentur, loqui tamen recta non desinunt. Bene autem loquendo in fide uel conuersatione filios pariunt, sed eos bene uiuendo nutrire non possunt, quia ex amore intimo  rebus se exterioribus subdunt, in quibus quanto magis se extollunt, tanto minus de prolis sue defectu cruciantur. Oua ergo in terra dereliquisse est, nullum celestis uite filiis exemplum prebere. Aliter: In ouis aliud est quod cernitur, aliud quod speratur, et uideri spes non potest Paulo attestante, qui ait: »Quod enim uidet quis, quid sperat?« « Quid ergo per struthionis oua, nisi Synagoge carne editi apostoli designantur? Qui dum se in mundo despectos, atque humiles exhibent, sperare gloriam in supernis docent. Abiecti namque et quasi nullius momenti apud elatos habiti in terra uelut oua iacuerunt, sed intus in eis latebat unde uiuerent, et sublati spei pennis ad celestia uolarent.  Que oua struthio in terra derelinquit, quia eos quos carne genuerat Synagoga apostolos audire contemnens, uocande gentilitati deseruit. Sequitur: Tu forsitan in puluere calefacis ea?---Ac si dicat, ut ego, qui illa in puluere calefacio. Quia scilicet paruulorum animas, et in medio peccantium positas, amoris mei igne succendo. Quid enim puluis, nisi peccator accipitur? Hinc enim scriptum est: »Serpenti puluis panis eius .« Hinc est enim quod plerosque cernimus, et in medio populorum uiuere, et tamen uitam torpentis populi non tenere, et, ut ita dixerim, in frigore calere, ut nequaquam iacentia in infimis torpeant, sed in uiuis uolatilibus uersa, sese ad celestia contemplando, id est uolando, suspendant: Aliter.  Mira autem potentia Dominus hec eadem in puluere oua calefacit, quia uiuos apostolorum fetus in illa abiecta dudum gentilitate suscitauit, et quos Synagoga uelut insensatos inuiuificatosque despexerat, ipsi nunc in ueneratione gentium per doctrine magisterium uiuentes uolant. Oua struthio in puluere dereliquit, quia et omnes quos predicandos Synagoga genuit, a terrenis desideriis minime suspendit. Sequitur:

uERS. 15. Obliuiscitur quod pes conculcet ea, aut bestia agri conterat.---Quid in agro, nisi mundus iste signatur? De quo in Euangelio Dominus dicit: »Ager autem est mundus .« Quid in bestia, nisi antiquus hostis exprimitur, qui  huius mundi rapinis insidians, humana quotidie morte satiatur? De qua per prophetam, pollicente Domino, dicitur: »Et mala bestia non transibit per ea .« Hypocrite enim eos quos in conuersatione filios generant, more struthii derelinquunt, et omnino non curant, ne aut exhortationis sollicitudine, aut discipline custodia destitutos prauorum operum exempla peruertant; si enim oua que gignunt, diligerent, nimirum metuerent ne quis ea peruersa opera demonstrando calcaret. Hinc Paulus metuebat, cum diceret: »uidete malos operarios ;« et rursum: »Multi ambulant, quos sepe dicebam uobis nunc autem et flens dico, inimicos crucis Christi .« Hanc agri bestiam etiam ouis que posuerat formidabat dicens:  »Timeo ne sicut serpens Euam seduxit astutia sua, ita corrumpantur sensus uestri a caritate que est in Christo Iesu .« Hinc Petrus ait: »Aduersarius uester diabolus, quasi leo rugiens circuit querens quem deuoret, cui resistite fortes in fide .« Aliter: Tunc oua pes calcat, et bestia agri conterit, cum in terra deseruntur, quia uidelicet humana corda, dum semper terrena cogitare, semper que ima sunt agere appetunt, ad conterendum se agri bestie, id est diabolo sternunt, ut cum diu infima cogitatione abiecta sunt, quandoque etiam maiorum criminum perpetratione frangantur. Synagoga ergo oua que genuit a terra suspendere bene uiuendo neglexit, sed omnipotens Deus multos  eius filios quamuis in terrenis desideriis mortuos ac frigidos reperit, calore tamen sui amoris a mortuis animauit; sed uitam quam filiis Synagoga non dedit, hanc postmodum inuadit, dum moliretur persequendo exstinguere, quos se ad bona opera non meminerat fouendo genuisse. Sequitur:

uERS. 16. Duratur ad filios, quasi non sint sui.---Hypocrite quippe obduratis cordibus uiuunt, ipsos etiam quos generant filios nulla pietate debiti amoris agnoscunt, et quia sua semper appetunt, erga affectum proximi nulla caritatis compassione mollescunt. O quam mollia uiscera gestabat Paulus dicens: »Nunc uiuimus, si uos statis in Domino ;« et »Testis mihi est Deus quomodo cupiam omnes uos in uisceribus Christi Iesu  .« Ephesiis quoque ait: »Peto ne deficiatis in tribulationibus meis pro uobis que est gloria uestra .« Aliter: Quasi non suos respicit, quos aliter uiuere quam docuit ipsa reprehendit, et durescente seuitia terrores admouet, seque in eorum cruciatibus exercet; atque inuidie facibus inflammata, in quibus non laborauit ut possint uiuere, laborat ut debeant interire. Et cum Domini membra persequitur placere se per hoc Domino suspicatur. Unde et eisdem struthionis ouis ueritas dicit: »uenit hora ut omnis qui interficit uos arbitretur obsequium se prestare Deo .« Sequitur: Frustra laborauit nullo timore cogente.---Namque, »trepidauerunt timore, ubi non erat timor .« Ecce enim diuina uoce  precipitur: »Si quis tibi tulerit tunicam, et uoluerit tecum iudicio contendere, dimitte illi et pallium .« Apostolus ait: »Quare non magis iniuriam accipitis, quare non magis fraudem patimini?«  Et tamen hypocrita assumpto sancte conuersationis habitu filiorum custodiam deserit, et temporalia queque defendere etiam iurgiis querit, exemplo suo eorum perdere corda non trepidat, et quasi per negligentiam amittere patrimonia terrena formidat. In errore discipulus labitur, et tamen cor hypocrite nullo dolore sauciatur, ire in iniquitatis uoraginem commissos sibi conspicit, et hec quasi inaudita pertransit; at si quod sibi leuiter inferri temporale damnum senserit, in ultionis  ira repente ab intimis inardescit; mox patientia rumpitur; mox dolor cordis in uocibus effrenatur. Aliter: In labore quippe illam persecutionis anhelare non timor, sed crudelitas cogit. Sed quia plerumque, uitia colore uirtutum tincta, tanto nequiora sunt quanto et esse uitia minime cognoscuntur, eo in persecutione Synagoga durior exstitit, quo religiosiorem se fieri fidelium mortibus estimauit, et idcirco que ageret discernere omnino non potuit, quia lumen sibi intelligentie per superbie abiectionem clausit. Sequitur:

uERS. 17. Priuauit eam Deus sapientia, nec dedit illi intelligentiam.---Quamuis aliud sit priuari, aliud non dare, hoc tamen repetiit, subdendo nec  dedit quod premisit, priuauit; ac si diceret: quod dixi, priuauit, non iniuste sapientiam abstulit, sed iuste non dedit. Unde et Pharaonis cor Dominus obdurasse describitur . Aliter: Districtum quippe est occulte retributionis examen, et quia sciens humilitatem perdit, etiam ueritatis intelligentiam nesciens amisit. Minora sunt uulnera que in Redemptoris aduentu fidelibus intulit, quam ea quibus sanctam Ecclesiam adhuc per aduentum Antichristi ferire contendit. Sequitur:

uERS 18. Cum tempus fuerit, in altum alas erigit. Diridet equitem  et ascensorem eius.---Quid enim alas huius struthionis accipimus, nisi perceptas hoc tamen tempore cogitationes hypocrite quasi complicatas? Qui opportunitate comperta, eas quasi in  altum eleuando superbiens manifestat. Alas in altum erigere est, per superbiam cogitationes aperire. Nunc autem quia sanctum se simulat, quia in semetipso stringit que cogitat, quasi alas in corpore per humilitatem plicat. Notandum uero quod non ait, deridet equum et ascensorem, sed equitem et ascensorem. Equus quippe est uniuscuiusque anime corpus suum, quod uidelicet nouit, et ab illicitis restringere, et in bonis operibus relaxare. Equitis ergo nomine animam sancti uiri exprimit. Hinc enim scriptum est: »Exercitus qui sunt in celo sequebantur eum in equis albis .« Ascensor autem equitis omnipotens est Dominus, qui uniuscuiusque uiri animam possidet, sua membra possidentem. Deridet ergo hypocrita equitem,  quia electorum despicit sanctitatem. Deridet ascensorem equitis, dum prosilit usque ad iniuriam Creatoris: Aliter. In altum struthio alas erigit, quando suo Conditori Synagoga non ut antea formidando, sed aperta, iam repugnando contradicit. In membra quippe diaboli transiens, et mendacii hominem Deum credens, contra fideles tantum in altum extollitur, quantum et Dei corpus se esse gloriatur, que quia non solum humilitatem Domini, sed ipsam etiam diuinitatem, non tantum equitem, sed ascensorem etiam equitis irridet. Nam uerbum Dei, tunc equitem ascendit, quando humanam animam proprie carni presidentem, diuino cultui semetipsum creando subiugauit; carnem quippe diuinitas anima  mediante, suscepit, et per hoc totum simul equitem tenuit, quia in semetipsum non solum illa regebatur, sed hanc etiam que regebat astrinxit. Iudea igitur per aduentum superbientis Antichristi laqueo seductionis capta, quia Redemptorem nostrum humilem fuisse inter homines despicit, deridet equitem, quia eius in omnibus diuinitatem contradicit, deridet nichilominus et ascensorem. Sed Redemptor unus idemque et eques, et equitis ascensor, et cum in mundum uenit, fortes contra mundum predicatores exhibuit, et cum in mundi terminum Antichristi fiduciam tolerat, uirtutem ipse certantibus subministrat.

uERS. 19. Nunquid prebebis equo fortitudinem, aut  circumdabis collo eius hinnitum.---Equi nomine sanctus quisque predicator accipitur, propheta attestante qui ait: »Misisti in mare equos tuos turbantes aquas multas .« Per hinnitum predicatio exprimitur, uerus autem quisque predicator ante fortitudinem, et post hinnitum accipit, qui cum in se prius uitia exstinxerit, tunc pro crudiendis aliis ad uocem predicationis uenit, fortitudinem habet, quia aduersa constanter tolerat, hinnitum quia ad superna blandiens uocat. Equo enim suo Dominus et cum actionis fortitudine hinnitum uocis, et cum hinnitu uocis fortitudinem ministrat actionis. Collo enim equi hinnitus circumducitur, quia ne ad peruersa opera prodeat suis uocibus etiam uita predicantis ligatur. Hinc enim per Salomonem  dicitur: »Coronam gratiarum accipies capiti tuo, et torquem auream collo tuo .« MORALITER. Unicuique anime cui misericorditer Deus presidet, ante omnia fidei fortitudinem prebet. De quo Petrus ait: »Aduersarius uester diabolus tanquam leo rugiens circuit querens quem deuoret, cui resistite fortes in fide .« Huic autem fortitudini hinnitus iungitur, cum fit quod scriptum est: »Corde creditur ad iustitiam, ore autem confessio fit ad salutem .« Sequitur:

uERS. 20. Nunquid suscitabis eum quasi locustas.---Subaudis, ut ego, qui illum ad altiora excitando subleuo, qui grauiori persecutionis estu excruciari permitto. Locustarum nomine aliquando Iudeorum  populus signatur, ut illud de Ioanne: »Locustas et mel siluestre edebat ,« aliquando conuersa gentilitas, ut illud: »Florebit amigdalus ,« id est Ecclesia primitiua flore uirtutum. »Impinguabitur locusta ,« id est sicca gentilitas pinguedine terre, »et dissipabitur capparis ,« id est Iudea. Aliquando adulantium lingua. Ut illud: »uentus urens leuauit locustas, que ascenderunt super uniuersam terram Aegypti .« Aliquando uero per comparationem, resurrectio Dominica, uel predicatorum uita signatur, ut illud: »Excussus sum sicut locusta .« Recte utique ipsa predicatorum perfectio locustis exprimitur. More enim locustarum quoties se attollere conatur, crura figunt, et alas  erigunt, quia recte agendo se stabiliunt, et ad alta uidendo subleuantur, rursumque pedibus se suis post saltum excipiunt, dum post contemplationem sublimium, ad actiuam uitam reuertuntur. uel sicut locuste matutinis horis uix a terra se subleuant, cum uero estus exarserit, tanto altius quanto alacrius uolant. Ita nimirum sanctus quisque predicator, cum quieta fidei tempora conspicit, humilis ac despectus accipitur, si autem persecutionis ardor incandeat, corde celestibus inherens, mox quante sit sublimitatis ostendit. MORALITER. Unusquisque, qui Deum sequitur in ipso suo exordio, ut locusta suscitatur, qui etsi in quibus actionibus locustarum  more flexis poplitibus terre inheret, in quibusdam tamen expansis alis se in era suspendit. Conuersis quippe initia bonis moribus malisque immista sunt, dum noua iam per intentionem agitur, et uetus adhuc uita ex usu retinetur. Sequitur: Gloria narium eius terror.---In Scriptura sacra uocabulo narium, aliquando fatuitas narium solet intelligi, ut illud: »Circulus aureus in naribus suis .« Aliquando antiqui hostis instigatio, ut illud: »De naribus eius procedit fumus .« Aliquando uero prescientia designatur, ut illud prophete: »Quiescite ab homine, cuius spiritus est in naribus eius, quia excelsus reputatus est ipse .« Hoc autem loco narium nomine predicatoris sancti prescientia ac prestolatio designatur.  Dum enim uenire extremum iudicium ostendi celestem patriam, persolui iustis, premia appetit, quasi per nares spiritum de futuris trahit. Sed gloria narium eius terror est, quia uisionem districti iudicis quam iustus uehementer exspectat, iniustus uenire formidat. Hinc Paulus ait: »Ego iam delibor, et tempus mee resolutionis instat. Bonum certamen certaui, cursum consummaui, fidem seruaui. De reliquo reposita est mihi corona iustitie, quam reddet mihi Dominus in illa die iustus iudex, non solum autem mihi, sed et his qui diligunt aduentum eius .« MORALITER. Pro eo quod non uisa res odore deprehenditur, non immerito narium nomine spei nostre cogitationes exprimuntur, quibus uenturum iudicium quod et si oculis  adhuc non cernimus, iam tamen sperando preuidemus. Omnis autem qui bene uiuere incipit, audiens quod per extremum iudicium iusti ad regnum uocentur, hilarescit. Sed quia quedam mala adhuc ex reliquo sibi inesse considerat, hoc ipsum iudicium de quo exsultare inchoat, appropinquare formidat, uitam quippe suam bonis malisque permistam conspicit, et cogitationes suas aliquando spe et timore confundit. Sequitur:

uERS. 21. Terram ungula fodit.---Quid per ungulam nisi predicatoris sancti uirtutum perfectio demonstratur? Quia uidelicet ungula terram fodit, dum de corde audientium exemplo suorum operum terrenas cogitationes, elicit, et auditorum corda a secularibus curis euacuat, cum ipse contemni [contemnere]  seculum opere ostendit? Hinc Paulus discipulis ait: »Hec cogitate que et didicistis, et accepistis, et audistis in me, et Deus pacis erit uobiscum ;« et rursum: »Imitatores mei estote, sicut et ego Christi .« Aliter: Equus iste ungula terram fodit, cum predicator quisque inquisitione forti terrenas in se cogitationes discutit, easque flendo a se euacuare non cessat. Hinc ad Ezechielem dicitur: »Fili hominis, fode parietem .« Item ad Isaiam Dominus dicit: »Ingredere petram, abscondere fossa humo a facie timoris Domini, et maiestatis eius ,« id est, penetra duritiam cordis tui, et terrenas cogitationes ab ira districti iudicis in  humilitate mentis cela. MORALITER. Ungula terram fodere est, districta abstinentia carnem domare. Sequitur: Exsultat audacter.---Audacter exsultat, quia sic aduersis non frangitur, sicut nec prosperis eleuatur. Aduersa namque non deiiciunt quem prospera nulla corrumpunt. Ne ergo prematur aduersis, habet uim fortitudinis; ne eleuetur prosperis, habet pondus desuper sedentis. In aduersis hilarescit, quia augeri sibi uirtutis meritum letatur. Hinc de apostolis dicitur: »Ibant gaudentes a conspectu concilii,« etc.  Solent namque heretici potestatum mundi defensionibus contra fidei predicationem quasi quibusdam armis se tegere, sed equus iste potestatum mundi iracundiam non formidat, quia ipsius quoque uite presentis desiderium per  mentis excessum calcat. Hinc per Salomonem dicitur: »Iustus quasi leo confidens, absque terrore erit .« MORALITER. Qui enim ualenter reprimit quod impugnat, audacter exsultat de his que in eterna pace desiderat. Hinc per Salomonem dicitur: »Diligenter exerce agrum tuum, ut postea edifices domum tuam .« Sequitur: In occursum pergit armatis.---Plerumque enim quieti atque concussi relinquimur, si obuiare prauis pro iustitia non curamus. Sed si ad eterne uite desiderium animus exarsit, in quantum locus admittit, debemus pro defensione iustitie nosmetipsos ultro obiicere, sicut de Paulo scriptum est: »Repleti sunt ire, et exclamauerunt dicentes: Magna Diana Ephesiorum ;« et paulo post:  »Paulo autem uolente intrare in populum, non permiserunt discipuli .« Nam cum iustitia quam nos amamus in aliis feriunt, nos nichilominus sua percussione confodiunt, etiamsi uenerari uideantur. MORALITER. Hostes armati, sunt immundi spiritus innumeris contra nos fraudibus accincti, qui cum suadere nobis iniqua nequeunt, ea sub uirtutum specie nostris obtutibus opponunt. Effossa igitur terra armatis hostibus in occursum pergere est, deuicta carnali nequitia contra spiritualia uitia certamen subire. Nam qui adhuc secum eneruiter pugnat, frustra contra se bella extra se posita suscitat. uel certe armatis hostibus in occursum pergimus, quando per exhortationis studium, eorum insidias et in alieno corde preuenimus, quando nostra cura  ordinate postposita accessum immundorum spirituum a proximi mente prohibemus. Sequitur:

uERS. 22. Contemnit pauorem, nec cedit gladio.---uideamus quomodo pauorem despiciat, qui ait: »Quis nos separabit a caritate Christi? Tribulatio, an angustia, an fames, an persecutio?«  Contra hunc itaque equum tot sunt gladii hostium, quot genera persecutionum. Sed uir sanctus, quia uentura aduersa non metuit, pauorem despicit; quia uero nec superueniente persecutione uincitur, nequaquam gladiis cedit. MORALITER. Contemnit pauorem, quia nullius tentationis formidine ad hoc usque terretur ut taceat; nec cedit gladio, quia et si uiolenta illum tentatio percutit, a cura  tamen proximi non repellit. Nam Paulus quos ab hoste gladios suscipiat, dicit, et quomodo eisdem gladiis non cedat ostendit: »uideo autem aliam legem repugnantem legi mentis mee,« etc.  Ceteris autem dicit: »Mortificate membra uestra que sunt super terram, fornicationem, immunditiam, libidinem, concupiscentiam malam .« Sequitur:

uERS. 23. Super ipsum sonabit pharetra.---In Scriptura sacra pharetre nomine aliquando iustum Dei occultumque consilium accipitur, ut illud: »Pharetram suam aperuit et afflixit me .« Aliquando clandestina prauorum machinatio designatur ut illud: »Parauerunt sagittas suas in pharetra .« Igitur quia equus Dei nulla aduersitate terretur,  ei quoque magis obuiatur, ut eum ex obsessa machinatione longe feriant, cui apertis congressionibus inaniter appropinquant. Hec tunc super equum Dei pharetra sonuerat, cum quadraginta uiri in Pauli morte conspirauerant . Pharetra ergo sonuit, quia occulte machinationis ad Paulum causa peruenit. Sequitur: uibrauit hasta et clypeus.---Contra equum quippe Dei, quia prauorum consilia mineque perstrepunt, pharetra sonat; quia aperta pena ut interficiatur exquirit, hasta uibratur; quia uero ei disputatione resistitur, clypeus antefertur. Habent enim sancti predicatores sagittas quibus cor audientium feriunt. De quibus Paulus dicebat: »Laboro usque ad uincula quasi male operans, sed sermo Dei non est alligatus .« Contra  quas persecutores clypeo sue disputationis corda audientium muniunt. MORALITER. Equo Dei hostis callidus sagittas per insidias impetit, quando ei sub uirtute uitium abscondit, hasta autem cominus uulnerat, cum manifesta nequitia etiam scientem tentat. Sepe nonnulli uite sue custodiam negligentes in immunditiam libidinis demerguntur; nonnulli uero dum libidinis immunditiam fugiunt, per castitatis culmen in uoraginem elationis ruunt. Hasta autem est culpa de uitio, sagitta autem de uirtute culpa, sed perfectus quisque ab utroque protegitur. Hinc Salomon ait: »Dominus erit in latere tuo, et custodiet pedem tuum ne capiaris .« Cui etiam clypeum fraudulentus hostis opponit, ut si  resistentis pectus feriendo non perforat, saltem quibusdam obiectionibus proficientis intercludat. Sequitur:

uERS. 24. Feruens et fremens sorbet terram, nec reputat tube clangorem.---Primo homini peccanti dictum est: »Terra es, et in terram ibis .« Quia ergo sancti Spiritus zelo inflammatus, uel inter supplicia positus quoslibet peccatores ad se trahere non desistit, feruens procul dubio terram sorbet. Tube autem clangunt, cum huius seculi potestates loqui sanctos terribiliter prohibent. Quia igitur persecutionum minas predicatores minime formidant, clangorem tube sonare non reputant. Hec a principibus sacerdotum tuba sonuerat, cum flagellatos apostolos de Deo loqui prohibebant, sicut scriptum  est: »Cecis denuntiauerunt, ne loquerentur in nomine Iesu .« Sed uideamus quomodo equum Dei clangor tube non terreat ait Petrus: »Obedire oportet Deo magis quam hominibus .« Et rursum: »Non enim possumus que uidimus et audiuimus non loqui .« MORALITER. Contra equum clangor tube insonat, quando electi mente in eo quod agit fortiter e uicino quedam posita culpa terribiliter tentat. Sed feruens et fremens sorbet terram, quia nimio ardore semetipsum discutit, et quidquid in se terrenum reperit, quo proficiendo consumit, et clangorem tube sonare non reputat, quia considerationem fortium ne uitium quod de uirtutis gloria nascatur sollicitus declinat. Sequitur:

 uERS. 25. Ubi audierit buccinam, dicit. uah!---Equus ergo, audita buccina, uah dicit, quia fortis quisque predicator, cum certamen sibi passionis propinquare desiderat, de exercitio uirtutis exsultat, nec terretur pugne periculo, quia uictorie letatur triumpho. uideamus Paulum, quomodo amet quod refugit, quomodo refugiat quod amat. Ait enim: »Desiderium habens dissolui, et cum Christo esse .« Et tamen dicit: »Qui sumus in hoc habitaculo ingemiscimus grauati, eo quod nolumus exspoliari, sed superuestiri, ut absorbeatur quod mortale est a uita .« MORALITER. Multos enim sua felicitas strauit, multos diuturna pax inertes reddidit. Equus ergo, audita buccina, dicit uah, quia uidelicet preliator Dei cum uim tentationis  incumbere conspicit, utilitatem superne dispensationis considerans, ex ipsa ualidius aduersitate confidit. Sequitur: Procul odoratur bellum.---Bellum quippe procul odorare est, aduersa que longe adhuc posita cogitando prenoscere, ne fortasse ualeant improuisa superare. Idcirco enim quodlibet certamen exsuperat, quia mente certamini ante certamen parat. Hinc Paulus discipulis ait: »uosmetipsos tentate, si estis in fide, ipsi uos probate .« MORALITER. Bellum namque procul odorari est, ex causis precedentibus que uitiorum pugne subsequantur agnoscere, et sicut flatu narium, sic prouisas cogitationum nequitias latenter indicare. De quo odoratu recte in Ecclesie sue laudibus dicit:  »Nasus tuus sicut turris est in Libano .« Sequitur: Exhortationem ducum et ululatum exercitus.---Duces aduerse partis sunt erroris auctores. De quibus per Psalmistam dicitur: »Effusa est contemptio super principes, et errare fecit eos in inuio et non uia .« de quibus per semetipsam ueritas dicit: »Cecus si ceco ducatum prestet, ambo in foueam cadunt .« Hos autem duces exercitus sequitur, prauorum scilicet turba, que iniquis eorum preceptionibus famulatur. Duces autem exhortantur, quia hi qui infidelibus presunt, praua, que teneris precipiunt, quasi exhortatione persuadent. Exercitus uero ululat, quia caterue reproborum contra uitam moresque fidelium, dum soli rapacitati inhiant, quasi  per ululatum clamant. Sed quisque predicator longe ante considerat quod uel auctores eorum contra electos ualeant precipere, uel turba eis subdita quam possit immaniter insanire. De his ducibus Paulus ait: »Per dulces sermones et benedictiones seducunt corda innocentium ,« hos ululatus odorabatur dicens: »Intrabunt post discessionem meam lupi graues in uos .« MORALITER. Tentantia quippe uitia, que inuisibile contra nos prelium regnante super se superbia militant, alia more ducum preeunt, alia more exercitus subsequuntur. Ipsa namque uitiorum regina superbia, cum deuictum cor ceperit, mox illud septem principalibus uitiis, quasi quibusdam suis ducibus deuastandum tradit; »initium,« quippe, »omnis peccati  superbia ;« ex qua nimirum nascitur inanis gloria, inuidia, ira, tristitia, auaritia, uentris ingluuies, luxuria; sed habent contra nos hec singula exercitum suum. De inani gloria, inobedientia, iactantia, hypocrisis, contentiones, pertinacie, discordie et nouitatum presumptiones oriuntur. De inuidia, odium, susurratio, detractio, exsultatio in aduersis proximi, afflictio autem in prosperis nascitur. De ira, rixe tumor mentis, contumelie, clamor, indignatio, blasphemie proferuntur. De tristitia, malitia, rancor, pusillanimitas, desperatio, torpor circa precepta, uacatio mentis erga illicita nascitur. De auaritia, proditio, fraus, fallacia, periuria, inquietudo, uiolentie et contra misericordiam obdurationes cordis oriuntur. De uentris  ingluuie, inepta letitia, scurrilitas, immunditia, multiloquium, hebetudo sensus circa intelligentiam propagatur. De luxuria, cecitas mentis, inconsideratio, inconstantia, precipitatio, amor sui, odium Dei, affectus presentis seculi, horror autem desperatio futuri generatur. Bene autem duces exhortari dicti sunt, exercitus ululare, quia prima uitia decepte menti quasi sub quadam ratione se miserunt, sed innumera que sequuntur, dum hanc ad omnem insaniam pertrahunt, quasi bestiali clamore confundunt. Inanis namque gloria dicit: Debes maiora appetere, ut, quo potestate ualueris, multos excedere eo etiam ualeas, et pluribus prodesse. Inuidia quoque loquitur: In quo illo, uel illo minor es? Non ergo tibi aut superiores esse, aut etiam equales debent.  Ira etiam fatur: Que erga te aguntur, equanimiter ferre non possunt, quia et si non eis cum magna exasperatione resistitur, contra te sine mensura cumulantur. Tristitia uero ait: Quid habes unde gaudeas, cum tanta mala de proximis portas? Auaritia namque dicit: Unde culpa est quod quedam habenda concupiscis, qui non multiplicare appetis, sed egere pertimescis? uentris ingluuies clamat: Ad esum Deus munda omnia condidit, et, quia satiat cibo respuit, quid aliud quam muneri contradicit? Luxuria uero fatur: Cur te in uoluptate tua non dilatas? Si enim misceri Deus hominem in uoluptate coitus nollet, in ipso humani generis exordio masculum et feminam non fecisset . Sed miles  Dei, quia solerter preuidere uitiorum certamina nititur, bellum procul odoratur, quia mala preeuntia, quid menti persuadere ualeant, cogitatione sollicita respicit. Exhortationem ducum naris sagacitate deprehendit, et quia longe presciendo subsequentium iniquitatum confusionem conspicit, quasi ululatum exercitus odorando cognoscit. Sequitur:

uERS. 26. Nunquid per sapientiam tuam plumescit accipiter, et expandit alas suas ad austrum?---Non autem hic illud plume tempus dicitur, quo in nido uestitur, sed illa annua pluma describitur, que laxata uetere penna renouatur. Et quidem domesticis munita ac tepentia loca requiruntur. Agrestibus uero moris est, ut flante austro alas expandant, quatenus eorum membra ad laxandam pennam ueterem uenti  tepore concalescant. Cum uero uentus deest, aliis contra radium solis expansis atque percussis, tepentem sibi auram faciunt. Quid ergo per accipitrem signatur, nisi quod unusquisque sanctorum tactus flatu Spiritus sancti concalescit, et usum uetuste conuersationis abiiciens, noui hominis formam sumit? Quod Paulus admonet dicens: »Exspoliantes uos ueterem hominem cum actibus suis, et induentes nouum qui secundum Deum creatus est ;« et rursum: »Licet is qui foris est, nos ter homo corumpatur, tamen qui intus est renouatur de die in diem .« Alas quippe nostras ad austrum expandere est, per aduentum sancti Spiritus nostras confitendo cogitationes aperire, ut iam non libeat defendendo nos tegere, sed accusando publicare.  Tunc ergo accipiter plumescit, cum ad austrum et alas expanderit, quia tunc se unusquisque uirtutum pennis induit cum sancto Spiritui cogitationes suas confitendo substernit. Qui enim uetera fatendo non detegit, noue uite opera minime producit; qui nescit lugere quod grauat, non ualet proferre quod subleuat. Sequitur:

uERS. 27. Nunquid ad preceptum tuum eleuabitur aquila, et in arduis ponet nidum suum?---In Scriptura sacra uocabulo aquile, aliquando presentis seculi potestates designantur, ut est in Ezechiel: »Aquila grandis magnarum alarum, longo membrorum ductu, plena plumis et uarietate, uenit ad Libanum, et tulit medullam cedri, et summitatem frondium eius auulsit .« Aquila autem  Nabuchodonosor intelligitur, qui immensitate exercitus magnarum alarum, pro diuturnitate temporum longa membrorum, pro multis diuitiis plena plumis, pro innumera terrene glorie plena uarietate. Quia uero Iudee celsitudinem petens, nobilitatem regni eius, quasi medullam cedri abstulit, aliquando uero insidiatores spiritus exprimuntur, ut illud Ieremie: »uelociores fuerunt persecutores nostri aquilis celi .« Aliquando subtiles sanctorum intelligentie, uel uolatus Dominice ascensionis intelligitur, ut in Ezechiel  de quatuor animalibus legitur, et in Apocalypsi  similiter. Sed hoc loco aquile nomine subtilis sanctorum intelligentia, et sublimis eorum contemplatio figuratur.  Ad preceptum ergo Dei eleuatur aquila, dum iussionibus diuinis obtemperans in supernis suspenditur fidelium uita; que in arduis nidum ponit, cum desideria terrena despiciens, spe iam celestibus nutritur, et habitationem mentis sue in abiecta et infima conuersatione non construit. Hinc Paulus ait: »Nostra conuersatio in celis est ;« et rursum: »Qui conresuscitauit et consedere fecit in celestibus .« Hinc perfecta anime sequenti se Dominus per prophetam dicit: »Sustollam te super altitudines terre .« Sequitur:

uERS. 28. In petris manet.---In sacro eloquio cum singulari numero petra nominatur, quis alius  quam Christus accipitur? ut est illud: »Petra autem erat Christus .« Cum autem pluraliter appellantur sancti exprimuntur, qui illius robore solidati sunt. Hinc Petrus ait: »Et uos tanquam lapides uiui cedificamini domos spirituales .« Ista autem aquila in petris manere dicitur, quia in dictis antiquorum et fortium Patrum mentis statione collocatur; et dum eos ad memoriam reducit, in celsitudine illorum fortitudinis nidum sibi construit sancte meditationis. Possunt etiam petre nomine sublimes uirtutum celestium potestates intelligi, que uelut petre in arduis, ita ab omni motu mutabilitatis aliene sunt, et ad soliditatem fixe celsitudinis ipsa, cui inherent eternitate duruerunt. uir itaque sanctus cum terrena despicit, more se  aquile ad altiora suspendit, et per contemplationis spiritum subleuatus, perennem angelorum gloriam prestolatur, atque huic mundo hospes illa appetendo que aspicit, iam in sublimibus figitur. Sequitur: Et in preruptis silicibus commoratur atque inaccessis rupibus.---Prerupti scilicet sunt illi fortissimi angelorum chori, quia pars eorum cecidit, pars uero remansit. Qui integri quidem stant per qualitatem meriti, sed superni numeri quantitate prerupti; propter hanc preruptionem mediator uenit, ut mensuram celestis patrie locupletius fortasse cumularet. Hinc de Patre dicitur: »Proposuit in eo in dispensatione plenitudinis temporum instaurare omnia in Christo, que in celis et que in terra sunt in ipso .« Ipsi etiam sunt inaccesse  rupes. Cordi enim peccatorum hominum ualde inaccessa est claritas angelorum, quia quoad pulchra corporalia cecidit, eo a spirituali specie oculos clausit. Sequitur:

uERS. 29. Inde contemplatur escam,---id est, ex illis choris angelicis tendit oculum mentis ad contemplandam gloriam superne maiestatis, quia non uisa adhuc esurit, qua tandem uisa satiatur. Scriptum quippe est: »Pro eo quod laborauit anima eius, uidebit et satiabitur .« Et rursum: »Beati qui esuriunt,« etc.  Et item: »Beati mundo corde,« etc.  Sequitur: Oculi eius de longe prospiciunt.---Quantumlibet enim  in hac uita positus quisque profecerit, nec Deum per speciem, sed per enigmata et per speculum uidet . Ac si ergo diceret: Intentionis aciem fortiter tendunt, necdum propinquum aspiciunt, cuius claritatis magnitudinem penetrare laudabilem nequaquam possunt. Libet ad medium Isaie uerba deducere: »Qui ambulat in iustitiis, et loquitur ueritatem, qui proiicit auaritiam ex calumnia, et excutit manus suas ab omni munere. Qui obturat aures suas ne audiat sanguinem, et claudit oculos suos ne uideat malum .« Et item: »Iste in excelsis habitat, munimenta saxorum sublimitas eius, panis ei datus est; aque eius fideles sunt. Regem in decore suo uidebit, oculi eius cernent terram de longe .« In excelsis namque habitare  est cor in celestibus ponere: et munimenta saxorum sublimitas nostra est, cum fortium Patrum exempla respicimus, castrisque celestibus iungimur; aque fideles sunt, quia uerba uite quod ante mortem insinuant, hoc etiam post mortem demonstrant panis ei datur, cum contemplatione reficitur; regem in decore suo uident, quia ultra semetipsos rapti, in ipso deitatis fulgore oculos cordis figunt. Sequitur:

uERS. 30. Pulli eius lambent sanguinem.---Ac si aperte diceretur: Ipsa quidem contemplatione diuinitatis pascitur, sed quia auditores eius deitatis percipere arcana nequaquam possunt, cogniti crucifixi Domini cruore satiantur. Sanguinem lambere, est passionis Dominice infirma uenerari. Hinc Paulus  discipulis ait: »Non enim iudicaui me scire aliquid inter uos, nisi Iesum Christum, et hunc crucifixum .« Sequitur: Et ubicunque cadauer fuerit, statim adest.---Cadauer quippe a casu dicitur. Et non immerito corpus Domini propter casum mortis, cadauer uocatur. Hinc ipsa ueritas ait: »Ubicunque fuerit corpus, illuc congregabuntur et aquile .« Aliter: Omnis enim qui in peccati mortem ceciderit, non inconuenienter poterit cadauer uocari. Quasi exanimis namque iacet, qui iustitie uiuificantem spiritum non habet; sanctus autem quisque predicator, illuc predicationis utilitate tendit, ubi prodesse prospicit, ut ex eo quod iam spiritaliter uiuit, aliis in morte sua iacentibus prosit. Esca quippe iustorum est, conuersio peccatorum, de  qua dicitur: »Operamini non cibum qui perit, sed qui permanet in uitam eternam .« Sanctus itaque Iob tanta hac districtione flagelli non estimauit augeri sibi merita, sed uitia resecari. Que quia in se nulla cognouit, percussum iniuste se credidit, et percutientem prorsus arguere est de percussione murmurare. Considerans autem Dominus quod ea que protulit, non ex tumore superbie, sed ex qualitate collegerat uite, pie illum increpat, dicens  :

uERS. 32. Nunquid qui contendit cum Deo, tam facile quiescit? utique qui arguit Deum debet et respondere illi?---Ac si apertius diceretur: Qui tanta  de tua actione locutus es, cur auditam sanctorum uitam siluisti? Ipse quippe considerabas tuam, sed  aliorum celsitudinem nesciebas. Auditis igitur aliorum uirtutibus, si quid uales, responde tuis.



LIBER TRICESIMUS SECUNDUS.


 uERS. 33, 34. Respondens autem Iob Domino dixit: Qui leniter locutus sum, respondere quid possum?---Ac si dicat: Sermonem meum defenderem, si hunc cum rationis pondere protulissem; at postquam lingua leuitate usa conuincitur, quid restat nisi ut conticendo refrenetur? Sequitur: Manum meam ponam super os meum.---Usu sacri eloquii, in manu operatio, in ore locutio solet intelligi. Manum ergo super os ponere est, uirtute boni operis culpas tergere incaute locutionis. Quis enim est tam perfectus, qui saltem in otioso sermone non peccet, Iacob attestante, qui ait: »In multis enim offendimus omnes .« Unde sancta Ecclesia, manum super os ponit, dum in electis eius quotidie  otiose locutionis uitam uirtute bone actionis operitur. Scriptum namque est: »Beati quorum remisse sunt iniquitates,« etc.  Sequitur:

uERS. 35. Unum locutus sum quod utinam non dixissem, et alterum; quibus ultra non addam.---Si transacta uerba beati Iob discutimus, nil eum nequiter dixisse reperimus; si uero ea que cum ueritate ac libertate prolata sunt, in aliquo superbie uitio flectimus, duo solummodo iam non erunt, quia multa sunt. Sed quia nostrum est hominibus sensum uerbis aperire, loqui uero nostrum ad diuinas aures est motum mentis expressione actionis ostendere. Unum ergo loqui illicite est, res flagello dignas agere, aliud loqui est etiam de flagello murmurare. Ac si ergo dicat: Rectum quidem me inter homines  credidi, sed te loquente ante flagella prauum, et post flagella me rigidum inueni. Quibus ultra unum non addo, qui iam nunc quanto te loquente subtilius intelligo, tanto memetipsum humilius inuestigo. Electi autem in Ecclesia in uno et ab alio deliquisse se sentiunt, quia se intelligunt uel in cogitatione et opere, uel in Dei ac proximi neglecta dilectione peccasse, quibus se promittunt ultra nil addere, quia per conuersionis gratiam curant penitendo quotidie etiam transacta purgare. Omnis autem peccator in penitentia duplicem habere gemitum debet, nimirum, quia et bonum, quod oportuit, non fecit; et malum quod non oportuit, fecit. Sequitur:



CAPUT XL.

 uERS. 1, 2. Respondens autem Dominus Iob de turbine dixit: Accinge sicut uir lumbos tuos, interrogabo te, et indica mihi.---Hec autem omnia primo iam Domini sermone tractata sunt. Sequitur:

uERS. 3. Nunquid irritum facies iudicium meum, et condemnabis me, ut tu iustificeris?---Beatus  itaque Iob quia culpam suam inter flagella non inuenit, nec tamen flagella eamdem causam sibi esse augendi meriti deprehendens, iniuste feriri se credidit, cum quid in se debuisset corrigi nil inuenit. Non enim idcirco eum flagella celestia percusserunt, ut in eo culpas exstinguerent, sed potius ut merita augerent. Sed, ne eum ipsa innocentia in tumorem elationis inflecteret, diuina uoce corripitur, ut superna sententia et si non est cognita, non tamen credatur iniusta. Sequitur:

uERS. 4. Si habes brachium sicut Deus, et si uoce simili tonas.---Cum enim Deo uox et brachium dicitur, cauendum summopere est ne quid in eo mens corporeum suspicetur. In Antropomorphitarum  namque heresim cadere est eum, qui incircumscripte implet et complectitur omnia, inter corporea lineamenta concludere; sed omnipotens Deus, ad sua nos trahens, usque ad nostra se humiliat, atque, ut alta insinuet, humilius condescendit. Unde sit ut per Scripturam suam aliquando a corporibus omnium similitudinem trahat, ut illud: »Qui tetigerit uos, tangit pupillam oculi mei ,« et: »In scapulis suis obumbrabit tibi .« Aliquando a mentibus, ut illud: »Recordatus sum tui, miserans adolescentiam tuam .« Aliquando ab auibus, ut illud: »Expandit alas et accepit eos .« Aliquando etiam ab insensatis rebus, ut illud: »Ecce ego stridebo super uos, sicut stridet plaustrum onustum feno .«  Cum autem in Deo oculi, scapule atque ale nominantur, effectus quidam operationis ostenditur; cum uero manus et brachium, dextera uel uox in Deo dicitur: per hec uocabula consubstantialis eius Filius demonstratur. Ipse quippe est manus et dextera, ut illud: »Tollam in celum manum meam ,« et: »Iurabo per dexteram meam .« Ipse brachium: »Et brachium Domini, cui reuelatum est .« Ipsa uox: »Ipse dixit, et facta sunt .« Deo ergo brachium habere est operantem Filium gignere; uoce tonare est, consubstantialem sibi filium terribiliter demonstrare. Sed cum beato Iob ista dicuntur, mira dispensatione pietatis eum, dum increpat, exaltat. Sequitur:

 uERS. 5. Circumda tibi decorem, et in sublime erigere, et esto gloriosus, et speciosis induere uestibus.---Subaudis ut ego; ipse sibi circumdat decorem. De quo scriptum est: »Dominus regnauit, decorem indutus est .« Ipse apud nos in sublime erigitur, cum in nostris mentibus in natura sua  esse impenetrabilis demonstratur. Ipse uero gloriosus est, qui dum seipso perfruitur, accidentis laudis indigens non est. Ipse speciosis induitur uestibus, qui sanctorum choros quos condidit, in usum sui decoris assumpsit, et uelut quamdam uestem, gloriosam sibi Ecclesiam exhibet, »Non habentem maculam aut rugam .« Unde ei per Prophetam dicitur: »Confessionem et decorem induisti,« etc. 

uERS. 6. Disperge superbos in furore tuo.---Subaudis ut ego, qui eos tranquillitatis tempore immites contra me tolero, et districtus quandoque ueniens, in meo eos furore dispergo. Absit autem ut quis credat quod in illa diuinitatis substantia furore tranquillitas uarietur. Hinc enim scriptum est: »Tu  autem, Domine, cum tranquillitate iudicas .« Sed furor Domini in loco, non perturbatio diuine substantie, sed super peccatores male conscios examinatio iuste uindicte dicitur. Sequitur: Et respiciens, omnem arrogantem humilia.---Ac si dicat, ut ego. Duobus autem modis a Domino peccator unusquisque respicitur; cum aut a peccato conuertitur, aut ex peccato punitur. De respectu enim conuersionis dicitur, quia »respexit Dominus Petrum,« etc.  De respectu rursum ultionis dicitur: »uultus autem Domini super facientes mala,« etc.  Sequitur:

uERS. 7. Respice cunctos superbos, et confunde eos, et contere impios in loco suo.---Subaudis ut ego superbi enim ex respectu Domini confunduntur, aut  hic de pietate cognoscentes et damnantes crimina, aut illic supplicia de iustitia sentientes. Impiorum uero locus ipsa superbia est, quia cum scriptum sit: »Initium omnis peccati superbia .« Unde oritur impietas, ibi continetur. Quamuis nec quidquam a superbia distat impietas. ualde enim superbire est de auctore peruersa sentire. Impius ergo in loco suo conteritur, quia ipsa superbia, qua eleuatur, opprimitur. Unde Propheta ait: »Deiecisti eos dum alleuarentur .« Sequitur:

uERS. 8. Absconde eos in puluere.---Ac si dicat, ut ego. Superbos enim atque impios iusto iudicio Dominus in puluere abscondit, quia nimirum quasi ante faciem ueri luminis non apparet, quisquis adhuc  ea que mundi sunt, appetit atque sub puluere terrene cogitationis latet. Hunc prauarum cogitationum puluerem oppressa mens tolerat, que uentus nequissime tentationis asportat. Sequitur: Simul et facies eorum demerge in foueam.---Ac si dicat, ut ego. Iusto namque iudicio superborum facies Dominus in foueam mergit, quia intentionem cordis eorum sese ultra omnes erigentem inferius deiicit. Ima enim respicit, cuius facies foueam attendit. Recte ergo eorum facies in foueam demergi perhibentur, quia sequentes infima, ad inferni barathrum tendunt. Sequitur:

uERS. 9. Et ego confitebor quia saluare te possit dextera tua.---Ac si aperte diceret: Si potes  terribilia hec facere ipsa que pertuli, tibi et non mihi deputo bona omnia que fecisti. Si uero peccantes alios respiciendo non potes perdere, liquet quod reatu nequitie tua te uirtute non liberares. Sequitur:

uERS. 10. Ecce Behemoth quem feci tecum.---Quem sub Behemoth nomine, nisi antiquum hostem insinuat, qui interpretatus ex Hebrea uoce in Latina lingua, animal sonat? Sed cum de Deo dicitur, quia fecit omnia simul , hoc animal cum homine fecisse indicat, dum cuncta quia semel fecerit constat. Rerum quippe substantia simul creata est, sed simul per species formata non est: et quoad simul exstitit per substantiam materie, non simul apparuit per speciem forme. Sed cur de  Behemoth specialiter dicitur, cum beatus Iob factum, quod commune cum creaturis omnibus generaliter habeatur? Subtili autem discussione »simul« factum angelum hominemque cognoscimus; »simul,« uidelicet non unitate temporis, sed cogitatione rationis. »Simul« per acceptam imaginem sapientie, et non »simul« per coniunctam substantiam forme. Scriptum namque est de homine: »Faciamus hominem ad imaginem et similitudinem nostram .« Et per Ezechielem ad Satan dicitur: »Tu signaculum similitudinis plenus sapientie et perfectus decore in deliciis paradisi Dei fuisti .« Quia ergo in cuncta conditione rerum, nullum rationale animal nisi angelus et homo est quidquid ratione uti non potest, cum homine factum  non est. Ergo homo cum eum qui ratione secum factus est periisse considerat, uicinum sibi casum superbie ex ipsa propinqui sui perditione pertimescat. Sciendum uero est, quia nefarium Manichei dogma hic reprehenditur, qui dum duo principia loquitur, tenebrarum gentem non facta asserere conatur. Quomodo enim gentem dicit nequissimam non factam, dum Behemoth, istum uidelicet auctorem nequitie per naturam bene conditum se Dominus fecisse testatur? Sequitur: Fenum sicut bos comedit.---Hec etiam eadem Isaias ait: »Leo sicut bos comedit paleas .« Quid autem feni palearumque nomine, nisi carnalium uita signatur? De qua per prophetam dicitur: »Omnis caro fenum .« Qui ergo hic Behemoth, illic  leo; et qui hic fenum, illic palee nominantur; boues enim aquam quamlibet sordidam bibunt, sed feno nonnisi mundo uescuntur. Quid est ergo quod boui, qui mundum comedit, Behemoth iste comparatur, nisi hoc quod de isto antiquo hoste per prophetam dicitur? »Esca eius electi .« Fenum ergo comedere sicut bos appetit, quia suggestionis sue dente conterere mundam uitam spiritalium querit. Sed querendum est si feno uita carnalium designatur, quomodo fenum comedens escam habet electam. Sed hoc citius occurrit, quia nonnulli hominum et apud Deum fenum sunt, et apud homines sanctitatis nomine censentur. De quibus per Salomonem dicitur: »uidi impios sepultos, qui  etiam cum adhuc uiuerent iu loco sancto erant, et laudabantur in ciuitate .« Per hoc quidem quod mundam uitam per studium dicunt, sed ex illa intus placere non appetunt, recte esca eius electa dicitur, et tamen fenum sicut bos comedere Behemoth iste memoratur. Sequitur:

uERS. 11. Fortitudo eius in lumbis, et uirtus eius in umbilico uentris eius perhibetur.---Hinc ueritas ait: »Sint lumbi uestri precincti .« Hinc Petrus ait: »Succincti lumbos mentis uestre .« Quia uero feminarum luxuria feminis in umbilico continetur, propheta testatur dicens: »In die ortus tui non est precisus umbilicus tuus .« Behemoth itaque iste insatiabiliter seuiens, et deuorare simul hominem querens,  modo in superbiam mentem erigit, modo carnem luxurie uoluptate corrumpit. Bene autem nequaquam fortitudo eius in lumbis uel umbilico eorum, dicitur, qui prosternuntur, quia nimirum eius proprie corpus fiunt qui suggestionum turpium blandimentis decepti, ei per luxurie fluxa succumbunt. Sequitur.

uERS. 12. Stringit caudam suam quasi cedrum.---In sacra Scriptura cedri nomine aliquando alta excellentia glorie celestis exprimitur, ut illud Prophete: »:Iustus ut palma florebit, sicut cedrus Libani,« etc.  Aliquando autem prauorum rigida elatio designatur, ut illud: »uox Domini confringentis cedros .« Quid autem cauda Behemoth istius, nisi illa antiqui hostis  extremitas dicitur? Cum nimirum uas proprium illum perditum hominem ingrediatur, qui specialiter Antichristus nuncupatur, quem quia modo honoribus seculi, modo signis ex prodigiis ficte sanctitatis in timore potentie eleuare permittitur, recte uoce Dominica cauda illius cedro comparatur. Sicut cedrus arbusta cetera in altum crescendo deserit, ita nunc Antichristus mundi gloriam temporaliter obtinens mensuras hominum et honoris culmine, et signorum potestate transcendit. Spiritus quippe in illo est, qui in sublimibus conditus potentiam nature sue non perdidit uel deiectus; cuius idcirco uirtus nunc maxime ostenditur, quia dispensatione diuine fortitudinis ligatur. Unde per Ioannem dicitur: »uidi angelum descendentem de celo, habentem clauem  abyssi et catenam magnam in manu sua, et apprehendit draconem serpentem antiquum, qui est diabolus et Satanas, et ligauit eum per annos mille, et misit eum in abyssum, et clausit et signauit super illum .« Bene autem stringere caudam dicitur, quia tota eius uirtus in illo damnato homine congesta densatur, ut tanto per illum fortia ac mira faciat, quanto illum collectis suis uiribus instigat. MORALITER. Caudam itaque quasi cedrum stringere dicitur, quia semel eius recepta in corde tentatio, in cunctis que subsequenter intulerit, uelut ex iure dominatur. Huius ergo Behemoth caput herba est, cauda cedrus, quia ex prima quidem suggestione blandiens substernitur; sed per  usum uehementer inualescens, sub crescentis tentationis fine roboratur. Unde bene stringere caudam dicitur; dente enim uulnerat, quando ligat, quia prima suggestio percutit, sed percussam mentem ne euadere ualeat, inualescente tentatione astringit. Behemoth enim iste prius illicita suggerens, linguam exerit, post ad delectationem pertrahens dentem figit, ad extremum uero per consensionem possidens cauda stringit. Sequitur: Nerui testiculorum eius perplexi sunt.---Tot iste Behemoth testes habet, quot iniquitatis sue predicatores possidet, qui prauis persuasionibus corda hominum uirulenta erroris semina fundendo, corrumpunt. Qui perplexi sunt, quia uidelicet predicatorum illius argumenta dolosis assertionibus enodantur, ut recta esse simulent,  que peruersa persuadent, ut alligationum implicatio quasi neruorum perplexitas, etsi uideri possit, solui non possit. Ipsum nimirum suum caput imitantes, qui quasi leo in insidiis, et seuit per potentiam terreni culminis, et blanditur per speciem sanctitatis. Multi enim Antichristum non uiderunt, sed tamen testiculi eius sunt, quia corda actionis sue exemplo corrumpunt. Quisquis namque in superbia tollitur, quisquis auaritie desideriis cruciatur, uel luxurie uoluptatibus soluitur, quid aliud quam Antichristi testis? Qui dum se libenter huius usibus implicat, exemplo suo aliis erroris fetus ministrat. MORALITER. Testes eius sunt suggestiones praue, quibus in mentis corruptione feruescit, atque in constuprata anima iniqui operis prolem gignit, siue pestifera  argumenta machinationum. Per ipsa quippe calliditatis sue uires erigit, et fluxa mortalium corda corrumpit. Sed horum testiculorum nerui perplexi sunt, qui suggestionem illius argumenta, implicatis inuentionibus alligantur, ut plerosque ita peccare faciant, quatenus si fortasse peccata fugere appetunt, hoc sine alio peccati laqueo non euadant, et culpas faciant, dum uiuant; ueluti quis que mundi sunt deserens, alieno se subdere regimini appetit, sed eum qui sibi ad Deum preesse debeat, minus cauta inquisitione discernit. Cui fortasse is qui sine iudicio eligitur, et preesse iam ceperit, agi que Dei sunt prohibet, que mundi sunt iubet. Pensans itaque subditus, uel que sit culpa inobedientie, uel quod contagium secularis uite, et obedire trepidat, et  non obedire formidat. Sed si omnino nullus sine peccato euadendi aditus patet, minora semper eligantur, quia et qui murorum undique ambitu refugiat clauditur, ibi se in fuga precipitat, ubi breuior murus inuenitur. Sequitur:

uERS. 13. Ossa eius uelut fistula eris.---In corpore ossa sunt que continentur. Habet ergo carnes hec bellua, habet ossa; quia et iniqui sunt alii, qui tamen ab aliis in errore tenentur, nequiores aliqui in errore et alios retinent. Quid aliud ossa Antichristi, quam quoslibet in eius corpore ualentiores accipimus, in quorum corde iniquitas dum uehementer induruit, per eos tota eius corporis compago subsistit? Recte enim fistule eris comparantur, quia nimirum  more metalli in sensibus sonum loquendi habent, sed sensum bene uiuendi non habent. Hoc namque quasi humiliter loquendo asserunt, quod elati uiuendo contemnunt. Unde bene per Paulum dicitur: »Si linguis hominum loquar et angelorum, caritatem autem non habeam, factus sum uelut es sonans, aut cymbalum tinniens .« MORALITER. Quid per ossa Behemoth istius nisi consilia designantur? Nam sicut in ossibus positio est corporis roburque subsistit, ita in fraudulentis consiliis tota se eius malitia erigit; neque enim ui quempiam premit, sed calliditate pestifere persuasionis interficit. Et rursum, sicut medulle confortant ossa quia irrigant, ita eius consilia per nature spiritalis potentiam infusa ingeniis subtilitas roborat. Hoc uero testiculi  ab ossibus, id est suggestiones a consiliis distant, quod per illos aperte noxia inserit, per hec autem quasi et bono consulens ad culpam trahit. Bene autem eris fistulis comparantur. Aeris quippe fistule sonoris aptari cantibus solent, ita quoque astuta consilia, dum si qua blanda prouisione consulunt, cor a forti intentione peruertunt, et dum dulcia resonant, ad noxia inclinant. ueluti quis frangere uoluntates parat, et alterius uoluntatibus subdi, huic hostis callidus blandiens dicit: O quanta per temetipsum agere miranda poteras, si nequaquam te iudicio alterius subdidisses! et his similia. Sequitur: Cartaligo illius quasi lamine ferree. Cartilago namque ossis quidem speciem habet. Quid est ergo quod cartilago eius laminis ferreis comparatur, nisi  quod hi qui in illo debiliores sunt ad perpetranda mala nequiores existunt? Ferro quippe cetera metalla conciduntur, et cartilago eius similis ferro dicitur, quia hi qui in eius corpore ad ostentationem uirtutum non sufficiunt, contra necem fidelium acrius accenduntur. Qui recte non ferro tantummodo, sed laminis ferreis comparantur; quia dum se circumquaque in credulitate dilatare ambiunt, quasi in ferri se laminis extendunt. MORALITER. Quid per cartilaginem, nisi simulatio eius accipitur? Cartilago namque ossis ostendit speciem, sed ossis non habet firmitatem. Et sunt nonnulla uitia que ostendunt in se rectitudinis speciem. Plerumque in ulciscendis uitiis crudelitas agitur, et iustitia putatur, atque immoderata ira iusti zeli meritum creditur. Plerumque dissoluta remissio quasi mansuetudo ac pietas habetur; nonnunquam effusio misericordia creditur.  Quid per laminas ferri, nisi duritia fortitudinis designatur? Nonnulli enim infirma faciunt, sed elationis decepti, fortibus ea suspicionibus iungunt, et quo esse magna sentiunt, eo de sua nequitia emendari contemnunt. De quibus Ieremias ait: »Candidiores Nazarei eius niue, nitidiores lacte, rubicundiores ebore antiquo, sapphiro pulchriores. Denigrata est super carbones facies eorum, et non sunt cogniti in plateis, adhesit cutis eorum ossibus: aruit et facta est quasi lignum .« Sequitur:

uERS. 14. Ipse est principium uiarum Dei.---Quid enim uias Dei, nisi eius actiones accipimus? De quibus per prophetam dicitur: »Non enim uie mee sicut uie uestre .« Et principium uiarum Dei Behemoth dicitur, quia nimirum cum cuncta  creans ageret, hunc primum condidit, quem reliquis angelis eminentiorem fecit. Hinc propheta ait: »Cedri non fuerunt altiores illo in paradiso Dei, abietes non cequauerunt summitati eius,« etc.  Et rursum: »Tu signaculum similitudinis, plenus sapientia, et perfectus decore in deliciis paradisi fuisti .« Consideret ergo homo quid eleuatus in terra mereatur, si et prelatus angelis in celo prosternitur. Hinc propheta ait: »Inebriatus est in celo gladius .« Sequitur Qui fecit eum, applicauit gladium eius. Gladius quippe Behemoth istius, ipsa nocendi malitia est. Sed ab eo a quo bonus per naturam factus est eius gladius applicatur, quia eius malitia diuina dispensatione restringitur, ne ferire  tantum hominum mentes quantum appetit permittatur. Iste namque Behemoth, quia principium uiarum Dei est, cum contra sanctum uirum licentiam tentationis accepit, cuncta abstulit, conuiuantes filios exstinxit, sed gladius eius a Conditore replicatur, cum dicitur: »Animam illius serua .« Notandum quoque est quod uesanum dogma Arii aperta in hoc loco ratione dissipatur; facturam quippe Dei Filium patitur, et ecce Behemoth in factura rerum primus creatus ostenditur. Superest ergo ut Arius non factum Filium predicet, aut eum post Behemoth conditum stultum putet. Quia uero nos cognoscimus cum quanto hoste pugnamus, superest ut unusquisque nostrum tanto se plenius auctori subiaceat, quanto contra se seuire uiolenter aduersarii uires pensat.



LIBER TRICESIMUS TERTIUS.


 uERS. 15. Huic montes herbas ferunt.---In Scriptura sacra cum numero singulari mons ponitur, aliquando incarnatus Dominus designatur, sicut scriptum est: »Erit in nouissimis diebus preparatus mons domus Domini in uerticem montium  .« Aliquando sancta Ecclesia, ut illud: »Qui confidunt in Domino sicut mons Sion .« Aliquando testamentum Domini, sicut Habacuc ait: »Deus a Libano ueniet, et sanctus de monte umbroso et condenso .« Aliquando  apostata angelus, ut illud: »Transmigra in montem sicut passer .« Cum uero montes plurali numero nominantur, aliquando celsitudo apostolorum atque prophetarum designatur, ut illud: »Iustitia tua sicut montes Dei .« Aliquando uero secularium potestatum tumor exprimitur, de quibus dicitur: »Montes sicut cera fluxerunt a facie Domini .« Elati namque seculi huius huic Behemoth herbas ferunt, quia ex eo illum reficiunt, quod nequiter operantur, quia suas illi offerunt fluxas et lubricas uoluntates. »Erunt enim, ait Apostolus, homines seipsos amantes, uoluptatum amatores magis quam Dei .« Que est ergo herba montium, nisi uoluptas fluxa que ex corde gignitur superborum?  Quibus nimirum herbis Behemoth iste pascitur, quia in eis penam eterne mortis esuriens, eorum perditis moribus satiabitur. Sequitur: Omnes bestie agri ludent ibi. Quid per bestias agri nisi immundi spiritus designantur? Unde et de ipso malignorum spirituum principe contra Ephrain dicitur: »Bestia agri scindet eos .« Et Isaias: »Mala bestia non transibit per eam .« Et quid per agrum, nisi presens seculum accipitur? Hinc Dominus ait: »Ager autem est mundus .« Agri ergo bestie in herbis montium ludunt, quia proiecta de superioribus in hunc mundum demonia prauis superborum operibus delectantur. Bene in herbis ludunt, cum reprobi spiritus humana corda ad illicitas cogitationes pertrahunt. Pro eo  enim quod superbi quique nullum malum cogitando pretereunt, nulla est agri bestia que non horum montium herba satietur. Sequitur:

uERS. 16. Sub umbra dormit.---Obumbratio in sacro eloquio aliquando incarnatio Domini ponitur, ut illud: »uirtus Altissimi obumbrabit tibi .« Aliquando mentis refrigerium a feruore carnalium cogitationum, ut illud: »Sub umbra alarum tuarum protege me .« uel: »Sub umbra illius quem desiderabam sedi .« Aliquando umbras recedentem caritatem frigide mentis accipimus, sicut de peccante homine dictum est, quia secutus est umbras. Nonnunquam uero per umbram  uel mors carnis exprimitur, ut illud: »Et cooperuit  nos umbra mortis .« Mors quippe carnis imago est mortis eterne. uel certe mors diabolus, ut illud: »Nomen illi mors .« Umbra ergo mortis sunt omnes reprobi, qui illius nequitiam elationis imitantur, eiusque imaginem quasi umbram exprimunt. Hoc autem loco umbra nequitie torpor accipitur, in qua ipse Behemoth dormit, quia contra corda claritate calentia sollicitus uigilat, in frigidis autem securus iacet. Dormire etiam in sanctorum cordibus non potest, quia si quando se in eis ad momentum collocat, tante eum uoces excitant, quante ex illorum mentibus sancte cogitationes ad celum clamant. Unde fit ut bonarum actionum armis territus, ac suspiriorum spiculis  percussus fugiat, et ad corda reproborum frigida redeat. Sequitur: In secreto calami. In sacro eloquio calami uel arundinis appellatione aliquando uerbum manens accipitur, ut illud: »Lingua mea calamus scribe,« etc.  Aliquando doctorum peritia, ut illud: »Et in cubilibus in quibus prius dracones habitabant, orietur uiror calami et iunci .« Ubi per calamum doctrina scribentium, per iuncum uiriditas auditorum intelligitur. Aliquando mobilitas mentis, ut illud: »Quid existis uidere? Arundinem uento agitatam?«  Aliquando nitor glorie temporalis accipitur, ut illud Sapientie: »Fulgebunt iusti et tanquam scintille in arundineto discurrent .« Ubi arundinetum uitam secularium appellat. Hoc  ergo loco appellatione calami, mentes secularium designantur; quorum corda tacitus tenet, dum eos ad appetitum temporalis nitoris atque altitudinis commouet, et quasi ibi ipse quietus dormit ubi eos quos possidet, quiescere non permittit. In hoc enim quod ipsi interitus more calami uacui remanent, locum Behemoth isti ubi apud se requiescere debeat, prebent. Sequitur: In locis humentibus.---Loca namque humentia sunt terrenorum hominum mentes, quas humor carnalis concupiscentie, quia replet, fluidas facit. Loca quippe humentia sunt opera uoluptuosa. In his itaque locis humentibus dormit, quia in reproborum hominum lubrica operatione requiescit. Aliter: Possunt per loca humentia, membra genitalia, id est luxuria, designari, ut et per calamum  gloria superbie, et per loca humentia, luxuria corporis exprimatur. Duo quippe hec sunt uitia que humano generi immaniter dominantur: unum uidelicet spiritus, atque aliud carnis. Antiquus itaque hostis humanum genus uel per elationem precipitat, uel per luxuriam premit, quosdam uero etiam in utroque possidet. Sequitur:

uERS. 17. Protegunt umbre umbram eius.---Umbre quippe sunt diaboli omnes iniqui; qui dum imitationi iniquitatis eius inseruiunt, quasi ab eius corpore imaginis speciem trahunt. Umbre itaque umbram protegunt; quia peccatores quique in quo sibi male sunt conscii, in eo et alium peccantem dum corripiunt, defendunt. Quod ad hoc nimirum studio faciunt, ne dum culpa in qua et ipsi obligati  sunt, in aliis corrigitur, ad ipsos quandoque ueniatur. Hinc propheta ait: »Oriuntur in domibus spine, et urtice, et paliurus in munitionibus eius .« Ubi per urticas cogitationum prurigines, per spinas uitiorum punctiones, accipimus; per paliurum uero, que spina est densissima, nequissimorum tuitionem intelligimus. Circumdabunt eam salices torrentis.---In sacro eloquio salicum nomen aliquando pro uiriditate boni ponitur, ut illud prophete: »Germinabunt in herbis sicut salices iuxta fluentes aquas .« Aliquando pro sterilitate reprobi designantur, ut illud: »In salicibus in medio eius,« et reliqua . Torrens utique mortalis uite cursum designat, ut  illud: »De torrente in uia bibet .« Circumdabunt eum salices torrentis. Qui amatores uite mortalis, a bonis actibus quasi fructibus alieni, tanto antiquo hosti arctius inherent, quanto eos largius delectatio transitorie uoluptatis infundit. Hos etiam quasi in radicibus torrens rigat, dum in suis cogitationibus amor uite carnalis inebriat. Habent honestatis interdum uerba quasi folia, sed nullum uite pondus ex bonis operibus ostendunt. Sequitur:

uERS. 18. Absorbebit fluuium et non mirabitur, et habet fiduciam quod influat Iordanis in os eius.---Quid hoc loco fluuii nomine, nisi humani generis decursio designatur? Que uelut a sui fontis origine nascendo surgit, sed quasi ad ima defluens moriendo  pertransit. Quid autem signatur appellatione Iordanis, nisi qui iam imbuti sunt sacramento baptismatis? Quia enim Redemptor noster in hoc flumine baptizari dignatus est, eius nomine debent baptizati omnes exprimi, quo hoc ipsum contigit sacramentum baptismatis inchoare. Ac si ergo diceret: Ante Redemptorem mundi mundum non miratus absorbuit, sed, quod est acrius, etiam post Redemptoris aduentum quosdam qui baptismatis sacramento signati sunt deglutire se posse confidit: alios enim fidei errore supplantat, alios usu praue operationis inclinat. De talibus dictum est: »Confitentur nosse Deum, factis autem negant .« Et: »Qui dicit se nosse Deum, et mandata eius non custodit, mendax est .« Aliter:  Quos per Iordanem dicimus exprimi, possunt per fluuium designari; quique enim fide iam ueritatis agnouerunt, sed uiuere fideliter negligunt, recte fluuius dici possunt, quia uidelicet deorsum fluunt. Iordanis uero Hebraico uocabulo descensio eorum dicitur. Et sunt nonnulli qui uias ueritatis appetententes semetipsos abiiciunt, atque a uite ueteris elatione discedunt; cumque eterna cupiunt, ualde se ab hoc mundo alienos reddunt. Hinc dicitur: »Qui uult post me uenire abneget semetipsum .« Sed antiquus hostis hoc pro magno non habet, cum sub iure sue tyrannidis terrena querentes tenet. Propheta quippe testante cognouimus quia esce eius electe. Magnopere enim illos rapere nititur, quos despectos terrenis studiis, iungi iam  celestibus contemplatur. Hinc per prophetam dicitur: »uocauit Dominus iudicium ad ignem, et deuorauit abyssum multum, et comedit partem domus .« Sequitur:

uERS. 19. In oculis eius quasi hamo capiet eum.---Quis nesciat quod in hamo esca ostenditur, aculeus occultatur? Esca enim prouocat, ut aculeus pungat. Dominus itaque noster ad humani generis redemptionem ueniens, uelut quemdam de se in necem diaboli hamum fecit. Assumpsit enim corpus, ut in eo Behemoth iste quasi escam suam mortem carnis appeteret; quam mortem dum in illo iniuste appetit, nos quos quasi iuste tenebat, amisit. Ibi quippe inerat humanitas, que ad se deuoratorem duceret;  ibi diuinitas, que perforaret. In oculis quippe habere dicimus, quod coram nobis positum uidemus. Antiquus uero hostis humani generis redemptorem ante se positum uidit, quem cognoscendo confessus, confitendo pertimuit dicens: »Quid nobis et tibi, Fili Dei? uenisti ante tempus torquere nos?«  quem et nouit et momordit. Sequitur: Et in sudibus perforabit nares eius.---Quid aliud sudes, id est palos accipimus, qui uidelicet exacuuntur ut figantur, nisi acuta sanctorum consilia? Que huius Behemoth nares perforant, dum sagacissimas eius insidias et uigilando circumspiciunt, et superando transfigunt. Per nares odor trahitur. Naribus ergo Behemoth callide eius insidie designantur, per quas sagacissime nititur, et occulta cordis nostri  bona cognoscere, et hec pessima persuasione dissipare. In sudibus itaque Dominus nares eius perforat, quia callidas eius insidias acutis sanctorum sensibus penetrans eneruat. Possunt per sudes acutas, per ipsius carnem manifeste sapientie uerba signari. Et quia naribus odor trahitur, per Behemoth nares illa antiqui hostis exploratio figuratur; qui cum Deum incarnatum esse dubitaret, hunc miraculis uoluit cognoscere, dicens: »Si Filius Dei es,« et reliqua . Sed dum ei protinus respondetur: »Non in solo pane uiuit homo,« et reliqua ; et: »Non tentabis Dominum Deum tuum ,« quasi sententiarum suarum acuminibus indagationem antiqui hostis ueritas perculit, quasi nares eius sudibus perforauit. Sequitur:

 uERS. 20. An extrahere poteris Leuiathan hamo?---Subaudis, ut ego. Leuiathan quippe additamentum eorum dicitur. Hominum uidelicet, quibus semel culpam preuaricationis intulit, et hanc usque ad eternam mortem quotidie pessimis suggestionibus extendit. Potest quoque per irrisionem Leuiathan uocari. Primo quippe homini persuasione callida diuinitatem se additurum perhibuit, sed immortalitatem tulit. Sed Leuiathan iste hamo captus est, quia in Redemptore nostro dum per satellites suos escam corporis momordit, diuinitatis illum aculeus perforauit. Huius hami linea, Christi est genealogia. Nam cum dicitur: »Abraham genuit Isaac, Isaac genuit Iacob ,« usque ad Mariam uirginem, quasi quedam linea torquetur, in cuius extremo  incarnatus Dominus, id est hamus ligaretur, quem in his aquis humani generis dependentem aperto ore iste cetus appeteret. Sequitur: Et fune ligabis linguam eius? Subaudis, ut ego. Scriptura enim sacra funis nomine aliquando dimensionem sortis designat, ut illud: »Funes ceciderunt mihi in preclaris,« et reliqua . Aliquando peccata, ut illud prophete: »ue qui trahitis iniquitates in funiculis uanitatis .« Aliquando autem fidem designare consueuit. Salomone attestante, qui ait: »Funiculus triplex difficile rumpitur .« Hoc itaque loco funis nomine, siue peccatum, siue fidem nil obstat intelligi. Incarnatus uero Dominus fune linguam  leuiathan ligauit, quia »in similitudine carnis peccati ,« apparuit, et omnia errorum eius predicamenta damnauit, ut Apostolus ait: »Et de peccato damnauit peccatum .« Unde bene per prophetam dicitur: »Et desolabit Dominus linguam maris Aegypti .« Si autem fune fides signatur, leuiathan lingua fune stringitur, quia, extensa fidei Trinitatis doctrina, errorum predicamenta siluerunt. Hinc enim scriptum est: »Tu dirupisti fontes et torrentes,« etc.  Sequitur:

uERS. 21. Nunquid pones circulum in naribus eius?---Subaudis, ut ego. Sicut per nares insidie, ita per circulum diuine uirtutis omnipotentia designatur. Circulus ergo ei in naribus ponitur, dum  circumducta protectionis superne formidine eius sagacia retinetur, nec contra infirmitates hominum tantum preualeat, quantum perditionis argumenta latenter explorat. Potest etiam circuli nomine occulti iudicii adiutorium designari. Leuiathan itaque in naribus a Domino circulus ponitur, quia iudicii eius potentia in insidiis suis, ne quantum uult preualeat, coarctatur. Unde regi Babylonie dicitur: »Ponam circulum in naribus tuis .« Sequitur: Aut armilla perforabis maxillam eius?---Subaudis, ut ego. Per armillam occulti eius iudicii erga nos protectio impensa designatur. Maxilla itaque leuiathan perforatur, quia ineffabili misericordie potentia sic malitie antiqui hostis obuiat, ut aliquando eos etiam, quos iam cepit, amittat, et  quasi ab ore illius cadunt, qui post perpetratas culpas ad innocentiam redeunt. Aliter In ore tenere leuiathan dicitur, non quos perfecte peccato implicat, sed quos adhuc peccati persuasionibus tentat, sed miro dispensationis ordine, dum tentantur, humiliantur; dum humiliantur, eius esse iam desinunt. Mandendum quidem, sed non deglutiendum acceperat Paulum, quando illum, post tot reuelationum sublimia, stimulis carnis agitabat . Unde occultis Dei dispensationibus seruiens, sanctos ad interitum tentat uolens, sed ad regnum tentando seruat inuitus. Sequitur:

uERS. 22. Nunquid multiplicabit ad te preces, aut loquetur tibi mollia?---Subaudis, ut mihi. Si enim ad personam Filii Dei hec uerba referantur, incarnato  Domino ei mollia loquebatur, cum diceret: »Scio quia sis Sanctus Dei .« Preces multiplicat, cum per legiones diceret: »Si eiicis nos, mitte nos in gregem porcorum .« Quamuis intelligi aptius potest quia ad Deum preces multiplicat, cum in iudicio iniqui, qui sunt corpus eius, sibi parci deprecantur, dicentes: »Domine, Domine, aperi nobis .« Quibus respondetur: »Nescio uos .« Mollia etiam per membra sua tunc loquetur, cum dixerint: »Domine, Domine, nonne in nomine tuo prophetauimus?« etc.  Sed mox audient. »Nescio qui estis .« Sequitur:

uERS. 23. Nunquid feriet tecum pactum?---Subaudis, ut mecum. Sequitur: Et accipies eum seruum  sempiternum?---Subaudis, ut ego. Antiquus itaque hostis, et a sinceritate diuine innocentie, malitie sue succensus face, discordat, sed ab eius iudicio, etiam discordando non discrepat. Nam uiros iustos semper maleuole tentari appetit, sed tamen hoc Domino uel misericorditer fieri, uel iuste permittit. Hec ergo ipsa tentationis licentia pactum uocatur, in qua et desiderium tentatoris agitur, et tamen per eam miro modo uoluntas iusti dispensatoris impletur. In pacto namque discordantium iurgia fine desiderato concluduntur. Et bene ex hoc pacto seruus accipi perhibetur, quia inde obtemperat nutibus superne gratie, unde exercet iram nequissime uoluntatis sue. Seruus ergo ex pacto est, qui dum uoluntatem suam implere permittitur, a superni  consilii uoluntate ligatur. Hoc autem in loco a Domino non solum ex pacto seruus, sed sempiternus seruus accipitur. Neque enim iustos iam in felicitate pollentes tentare permittitur, sed cum suo corpore reprobis scilicet flammis ultricibus tradetur, quibus sine fine crucietur, quos scilicet cruciatus, dum iusti conspiciunt, in Dei laudibus crescunt. Igitur, si utilitate iustorum, et hic tentatio, et illic damnatio proficit, sempiternus seruus est. Sequitur:

uERS. 24. Nunquid illudes ei quasi aui?---Quid est quod aduersarius noster prius Behemoth, postmodum leuiathan dicitur, nunc uero aui perditionis sue illusionem comparat? Behemoth quippe bellua interpretatur, que quadrupes ostenditur, dum sicut bos fenum comedere perhibetur. Leuiathan uero quia  hamo capitur, procul dubio serpens in aquis innotescitur. Irrationale utique et quadrupes animal est per actionis immunde fatuitatem, draco per nocendi malitiam, auis per subtilis nature leuitatem. In eis quippe quos ad stultitiam luxurie excitat, iumentum est; in eis quos ad nocendi malitiam inflammat, draco est; in eis autem quos in statu superbie quasi alta sapientes eleuat, auis est. Sed huic uidelicet quasi aui Dominus illusit, dum ei in passione unigeniti Filii ostendit carnem quasi escam, sed laqueum diuinitatis abscondit. Sequitur: Aut ligabis eum ancillis tuis?---Subaudis, ut ego. In seruis etsi despecta est conditio, uirilitas uiget, in ancillis autem cum conditione pariter sexus ait: Ancillis ergo suis leuiathan huius fortitudinem Dominus ligauit, quia,  attestante Paulo, »Infirma mundi elegit Deus, ut confundat fortia .« Unde Salomon ait: »Sapientia edificauit sibi domum, et scidit columnas septem, immolauit uictimas, miscuit uinum, proposuit mensam, misit ancillas suas ut uocarent ad arcem et ad menia ciuitatis .« Infirmos enim predicatores mundo exhibuit, et potentes quosque qui eius corpus fuerunt sub terroris sui uincla restrinxit, et in semetipso leuiathan iste ancillis ligatur, cum infirmis predicantibus, ueritatis lumine clarescente contra electorum mentes antiquus hostis non quantum uult, seuire permittitur. Sed ne sub infidelitatis captiuitate cunctos quos appetit teneat, signis et uirtutibus coarctatur. Sequitur:

 uERS. 25. Concident eum amici, diuident illum negotiatores.---Toties enim conciditur leuiathan iste, quoties diuini uerbi gladio sua ab illo membra separantur. Iniqui enim cum ueritatem audiunt, et sancto timore perculsi ab antiqui hostis se imitatione suspendunt, ipse in corpore suo diuiditur, cui hi qui praue inseruierant, subtrahuntur. Sancti enim predicatores prius ancille sunt per formidinem. De quibus dicitur: »Nolite timere, pusillus grex .« Amici per fidem. Ut illud: »uos autem dixi amicos,« etc.  Ad extremum quoque negotiatores per actionem. Ut illud: »Euntes in mundum uniuersum, predicate Euangelium omni creature .« In predicatione quippe fidei, quasi quoddam negotium geritur, dum uerbum  datur, et fides ab auditoribus sumitur. Hinc enim Psalmista ait: »Sumite psalmum et date tympanum .« Et rursum, Salomon ex uoce sancte Ecclesie ait: »Sindonem fecit et uendidit, et cingulum tradidit Chananeo .« Quia enim per predicatores Dei ualde laudabiliter a leuiathan isto res possessa diuiditur, ueritatis uox per prophetam pollicetur dicens: »Et si separaueris pretiosum a uili, quasi os meum eris .« Sequitur:

uERS. 26. Nunquid implebis sagenas pelle eius, aut gurgustium piscium capite illius?---Quid per sagenas, aut gurgustium piscium, nisi Ecclesie fidelium, que unam catholicam faciunt, designantur? Unde in Euangelio scriptum est: »Simile est regnum  celorum sagene misse in mare, et ex omni genere piscium congreganti .« In pelle uero leuiathan istius, stultos eius corporis, in capite autem prudentes accipimus. uel certe pelle que est exterius, subditi ad hec extrema seruientes, capite autem prepositi designantur. Prius itaque intra sanctam Ecclesiam fidelium quasi pellem diaboli, extremos atque infirmos, id est, indoctos piscatores colligit, et postmodum caput illius, id est, philosophos et prudentes sibi aduersarios subdidit. Sequitur:

uERS. 27. Pone super eum manum tuam.---Id est, ut ego, qui forti illum potentia reprimens, non plusquam expedit seuire permitto. uel certe super eum manum ponere est, uirtutis potestate superare.  Sequitur: Memento belli nec ultra addas loqui.---Ac si aperte diceretur: Si occulti hostis contra te bellum consideras, quidquid a me pateris non accusas. Alta quippe dispensatio iudiciorum Dei idcirco sepe bene merentes famulos uel minis impetit, uel flagellis premit, quia mira potentia preuidit. Quod si quieti ac liberi in tranquillitate persisterent, tentationes ferre aduersarii non ualentes, mente prostrati uulneribus iacerent. Sequitur:

uERS. 28. Ecce spes eius frustrabitur eum.---Quod sic de eo debet intelligi, ut referri etiam ad corpus illius possit, quia iniqui omnes qui districtionem iustitie diuine non metuunt, incassum sibi de misericordia blandiuntur. Sequitur: Et uidentibus cunctis  precipitabitur.---Quia eterno tunc iudice terribiliter apparente, astantibus legionibus angelorum, atque electis omnibus ad hoc spectaculum deductis, ista bellua crudelis et fortis in medium captiua deducetur, et cum suo corpore, id est, cum reprobis omnibus eterne gehenne incendiis mancipatur, cum dicitur: »Discedite a me, maledicti, etc. .« Sequitur:



CAPUT XLI.

uERS. 1, 2. Non quasi crudelis suscitabo eum.---Et uelut si mox a nobis rationis causa quereretur, quomodo eum non quasi crudelis suscitas, quem scimus quia tantos inuadere et deuorare permittis? statim subditur dicens: Quis enim resistere potest uultui meo? et: Quis ante dedit mihi, ut reddam ei?---Quibus  duobus uersibus, et uirtutem sue potentie, et omne pondus rationis expleuit. Ac si ergo diceret - Non eum quasi crudelis suscito, quia de eius fortitudine electos meos potenter eripio; et rursum reprobos non iniuste, sed rationabiliter damno, id est, et eos quos benigne eligo, eripere mirabiliter possum, et eos quos respuo, non iniuste derelinquo. Nemo quippe ut diuina illum gratia subsequatur prius aliquid contulit Deo. Scriptum quippe est: »Misericordia eius preueniet me .« Et Paulus: »Gratia salui facti estis per fidem, et hoc non ex uobis: Dei donum est .« Bonum quippe quod agimus et Dei est et nostrum; Dei, per preuenientem gratiam; nostrum, per obsequentem liberam uoluntatem. Quapropter et Deo  gratias in eternum agimus, et tamen retribui nobis premia speramus. Sequitur: Omnia que sub celo sunt, mea sunt.---Omnibus liquet quod non solum ea que sub celo sunt, sed etiam que super celos sunt eius uoluntati seruiunt. Sed quia de leuiathan loquitur, qui iam non in etherei celi sede continetur, cuncta que sub celo sunt asserit sua esse, ut eum quoque qui de celo cecidit, sue edoceat potestati seruire. Sequitur:

uERS. 3. Non parcam ei, et uerbis potentibus, et ad deprecandum compositis.---Quis hoc legisse se nouit, nequaquam existimet quia culparum suarum diabolus sit ueniam petiturus. Sed fortasse de Antichristo dicitur: »Quem Dominus iehsu Christus interficiet spiritu oris sui .« Ut territus tante  maiestatis presentia ad preces inclinetur. Quod tamen de iniquis omnibus intelligi aptius potest, qui sero ad petitionum uerba ueniunt. Unde in Euangelio ueritas dicit: »Domine, Domine, aperi nobis .« Quibus respondetur: »Amen dico uobis, nescio uos .« Possumus et in hoc tempore accipere quod de futuro diximus. Sunt namque nonnulli qui prolixas ad Deum preces habent, sed uitam deprecantium non habent. Hi quippe et fletus in oratione percipiunt, et tamen expletis precibus cum uitiorum suggestione pulsantur, nequaquam pro eterni regni desiderio se fleuisse meminerunt. Quorum tamen petitionibus Deus non parcit, quia eorum preces opere destruuntur. Sequitur:

 uERS. 4. Quis reuelabit faciem indumenti eius?---Subaudis, nisi ego, qui seruorum meorum gratiam subtilissime discretionis inspiro, ut, reuelata malitia, faciem eius nudam uideant, quam ille sub habitu sanctitatis occultat? Latenter enim leuiathan iste bonis insidians, sub specie sanctitatis illudit, ut mala que eis publice non ualet inferre, tecto bone actionis uelamine subintromittat. Unde et membra eius sepe cum aperta nequitia nocere non possunt, bone actionis habitum sumunt. Hinc enim scriptum est: »Ipse enim Satanas transfigurat se in angelum iucis .« Quid ergo mirum si ministri eius transfigurantur uelut ministri iustitie? Sequitur: Et in medium oris eius quis intrauit?---Subaudis, nisi ego, qui per secretas electorum mentes suggestionum  eius uerba discutio, ut nequaquam pensentur quod resonant, sed quo intendant. Sequitur:

uERS. 5. Portas uultus eius quis aperiet?---Subaudis, nisi ego, qui electis meis magistros errorum sub specie sanctitatis absconditos, perspicua cogitatione manifesto? Sicut enim sancti predicatores porte Sion uocantur, ita etiam per portas leuiathan istius, errorum magistri signantur, quorum dum predicatio peruersa recipitur, miseris auditoribus uia perditionis aperitur. Sequitur: Per gyrum dentium eius formido.---Id est, iniquos predicatores Antichristi peruerse huius seculi protegunt potestates. Nam quos illi appetunt loquendo seducere, multi potentium student seuiendo terrere. Hinc in Apocalypsi scriptum est: »Potestas equorum in ore et in caudis  eius .« In ore namque doctorum scientia, in cauda uero secularium potentia figuratur. Sicut enim sancte Ecclesie sunt dentes, de quibus dicitur: »Dentes tui sicut grex detonsarum,« etc.  ita leuiathan dentes sunt errorum magistri, qui reproborum uitam mordendo dilaniant, et eos a ueritatis integritate subductos, in sacrificio falsitatis mactant. Sequitur:

uERS. 6. Corpus illius quasi scuta fusilia.---In Scriptura sacra scuti nomine aliquando pro diuina protectione ponitur. Ut illud: »Domine, ut scuto bone uoluntatis tue,« etc.  Aliquando pro humana repugnatione, ut illud: »Ibi confringet potentias, et gladium et scutum .« Scuta quippe fusilia ictu quidem ferientium minime  penetrantur, sed suo se lapsu per fragmenta dissoluunt. Corpus ergo leuiathan istius, id est, omnes iniqui, quia per obstinationem duri sunt, sed per uitam fragiles, scutis fusilibus comparantur. Cum enim uerba predicationis audiunt, nullo correptionis iaculo se penetrare permittunt, quia in omni peccato quod faciunt, scutum superbe defensionis opponunt. Hinc per Ieremiam dicitur: »Reddes ei uicem, Domine, iuxta opera manuum suarum; dabis eis scutum cordis laborem tuum .« Sequitur: Compactum squamis se presentibus [prementibus].---Fertur quia draconis corpus squamis tegitur, nec citius iaculatione penetratur. Ita omne corpus diaboli, id est, multitudo  reproborum cum de iniquitate corripitur, quibus ualet tergiuersationibus se excusare conatur, et quasi quasdam defensionis sue squamas obiicit, ne transfigi sagitta ueritatis possit. Quisquis enim, dum corripitur, peccatum suum magis excusare appetit quam deflere, quasi squamis tegitur, ne a sanctis predicatoribus gladio uerbi iaculetur. Has defensionum suarum squamas amisit Paulus in illuminatione. Sicut scriptum est de eo: »Et ceciderunt ab oculis eius tanquam squame .« He squame, quamuis omne pene humanum genus contegant, hypocritarum tamen specialiter et callidorum hominum mentes premunt. Ipsi enim culpas suas tanto uehementius confiteri refugiunt, quanto et stultius uideri ab hominibus peccatores erubescunt.  De quibus bene per prophetam dicitur: »Ibi cubauit lamia, et inuenit sibi requiem, ibi habuit foueam hericius .« Per lamiam quippe hypocrite, per hericium uero malitiosi quique qui diuersis se defensionibus congerunt, designantur. Sequitur:

uERS. 7. Una uni coniungitur, et ne spiraculum inicedit per ea.---Quia iniquitatibus suis dum uicissim se superba defensione protegunt, sancte exhortationis spicula ad se nullatenus permittunt. Sequitur:

uERS. 8. Una alteri adherebit, et tenentes se nequaquam separabuntur.---Qui enim diuisi corrigi poterant, iniquitatum suarum pertinacia uincti perdurant; et tanto magis quotidie a cognitione iustitie separabiliores fiunt, quanto a se inuicem nulla increpatione  separantur. Hinc Salomon ait: »Stuppa collecta synagoga peccantium .« Hinc Nahum propheta ait: »Sicut spine inuicem complectuntur, sic conuiuium eorum pariter potantium .« Sequitur:

uERS. 9. Sternutatio eius splendor ignis.---Sternutatio quippe inflato a pectore exsurgit, que cum apertos ad emanandum poros non inuenit, cerebram tangit, et congesta per nares exiens, totum caput protinus concutit. Quasi enim inflatio a pectore leuiathan surgit, dum elatio se erigit ex presentis seculi potestate: sed poros non inuenit, quia contra iustos extollere quantum appetit, prohibetur. Cerebrum autem concutit, quia sensum Satane in fine mundi arctius pertubat, et caput  turbat, dum per Antichristum persecutionem fidelium uehementer excitat. Tunc congesta inflatio per eius nares egreditur, quia tota superbie eius iniquitas apertis malitie flatibus demonstratur. Sternutatio ergo uocatur illa extrema Antichristi commotio, in quo leuiathan ingreditur, ut per eum reprobis principetur; et si potest fieri, ut membra etiam Domini electa perturbet; qui tantis signis et prodigiis utitur, ut miraculorum potentia quasi quodam ignis lumine resplendere uideatur. Sequitur: Oculi eius ut palpebre diluculi.---Per oculos quippe eius consiliarii designantur, qui dum peruersis machinationibus que qualiter agenda sint preuident, malignis eius operariis quasi ostensum pedibus iter  prebent. Qui recte palpebris diluculi comparantur. Palpebras namque diluculi extremas noctis horas accipimus. Prudentes igitur peruersis Antichristi consiliis inherentes, quasi palpebre sunt diluculi, quia fidem quam in Christo inueniunt quasi erroris nocti . . . . . . . .  et uenerationem Antichristi uerum esse mane pollicentur. Spondent enim se tenebras repellere, et ueritatis lucem signis clarescentibus nuntiare. Sequitur:

uERS. 10. De ore eius lampades procedunt.---Qui enim procedunt, oculi; qui autem predicant, os uocantur. Sed de hoc ore lampades exeunt, quia mentes audientium ad amorem perfidie accendunt. Unde enim quasi per sapientiam lucent, inde procul dubio per nequitiam concremant. Sequitur. Sicut tede  ignis accense.---Teda enim, cum accenditur, odorem quidem suauem habet, sed lumen obscurum; ita isti predicatores Antichristi, quia sanctitatis speciem sibi arrogant, sed tamen opera iniquitatis exercent. Olent enim per similitudinem iustitie, sed obscure ardent per nequitie perpetrationem. Sequitur:

uERS. 11. De naribus eius procedit fumus.---Oculorum quippe acies fumo sauciatur, id est, de miraculorum eius insidiis ad momentum caliginosa dubietas etiam in electorum corde generatur. De leuiathan quippe naribus fumus exit, quia ex eius prodigiis mendacibus, etiam bonarum mentium oculos trepidationis caligo confundit. Hinc enim dicitur: »Surgent pseudochristi, et pseudoprophete, et dabunt  signa et prodigia, ita ut in errorem inducantur, si fieri potest, etiam electi.«  MORALITER. Quia leuiathan iste serpens et regulus dicitur, sicut Isaias ait: »De radice colubri egredietur regulus ,« et regulus non morsus sed flatu perimit, recte de naribus eius fumus procedere asseritur, cuius noxiis inspirationibus praua in humanis cordibus cogitatio nascitur, per quam acies mentis obtunditur, ne lux interna uideatur.  Qui etiam aliquando electorum oculos tangit. Hinc enim scriptum est: »Turbatus est pre ira oculus meus .« Fumus iste reproborum cordibus quot illicita desideria inserit, quasi per tot ante oculos globos cogitationum intumescit. Hinc Iel ait: »Residuum eruce comedit locusta, et residuum locuste comedit brucus, et residuum bruci comedit rubigo .« Ubi luxuria, et inanis gloria, et uentris ingluuies, et ira designatur. Sequitur: Sicut olle succense atque feruentis.---uelut enim olla feruens est unaqueque tunc anima cogitationum suarum impetus, quasi spumas undarum ardentium, sustinens. Quasi ignis zeli commouit, et ipsa temporalis oppressio more olle intrinsecus clausas tenet. MORALITER. Olla enim succenditur,  cum mens humana maligni nostis suasionibus instigatur. Olla autem feruet, cum iam etiam per consensum in desideriis praue persuasionis accenditur, et tot undas feruendo proiicit, per quot se nequitias usque ad exteriora opera extendit. Hinc enim scriptum est: »Ollam succensam ego uideo, et faciem eius a facie Aquilonis .« Sequitur:

uERS. 12. Halitus eius prunas ardere facit.---Quid enim prunas, nisi succensas internis concupiscentiis reproborum hominum mentes appellat? Ardent enim cum quodlibet temporale appetunt. Toties igitur leuiathan halitus prunas accendit, quoties eius occulta suggestio humanas mentes ad delectationes illicitas pertrahit; alias namque superbie, alias inuidie, alias luxurie facibus inflammat. Sequitur: Et flamma  de ore eius egreditur.---Flamma quippe eius oris est, ipsa instigatio occulte locutionis, quam praue ad uniuscuiusque animum pertingere facit. Unde ardet in desideriis animus, cum eius suggestionibus instigatur. Hec quotidie suggerit, hec usque ad presentis uite terminum suggerere non desistit, sed tunc se nequius dilatat, cum per illum damnatum hominum ueniens, in huius mundi se gloria apertius ostendat.



LIBER TRICESIMUS QUARTUS.


 uERS. 13. In collo eius morabitur fortitudo.---Quid enim collo leuiathan istius, nisi elationis extensio designatur? Qui contra Deum se erigens, cum simulatione sanctitatis, etiam tumore potestatis extollitur. Quia enim per collum superbia designatur, Isaias testatur dicens: »Ambulauerunt extento collo .« Quidquid utique tunc superbe extollitur, quidquid callide machinatur, etiam sub uirtute potentie secularis exsequitur. Quod Daniel propheta intuens ait: »Dolus in manu eius dirigetur .« Sequitur: Et faciem eius precedit egestas.---Per faciem quippe solet notitia  designari. Unde scriptum est: »Facies mea precedet te .« Sciendum uero est quod egestas in sacro eloquio aliter electorum ponitur, atque aliter reproborum. Egestas namque electorum est, cum uere diuitie celestis patrie ad eorum animum redeunt, et in hoc erumnoso presentis uite exsilio positi, pauperes se esse meminerunt. De illis diuitiis Paulus dicit: »Ut sciatis que sit eius uocationis spes, et que diuitie glorie hereditatis eius in sanctis .« Egestas uero reproborum proprie dicitur, quia, dum replentur uitiis, uirtutum diuitiis uacuantur. De his dicitur: »Dicis quod  diues sum et locupletatus, et nullius egeo; et nescis quia tu es miser, et miserabilis, pauper, et cecus, et nudus .« Egestas ergo faciem precedet, quia nemo cognitioni eius iungitur, nisi prius uirtutum diuitiis, uel cogitationibus sanctis denudetur. uel certe quia multis ita fraudulenter subrepit, ut ab eis reprehendi nequaquam possit. Et sic eorum uirtutes euacuat, quatenus astutie malitiam non ostendat, faciem eius egestas preire perhibetur. Hinc enim dicitur per prophetam: »Comederunt alieni robur eius, et ipse ignorauit .« Aliter: Terribili quidem ordine dispositionis occulte, priusquam leuiathan iste in illo damnato homine quem assumit appareat, a sancta Ecclesia uirtutum signa subtrahuntur, doctrine uerba conticescunt,  miraculorum prodigia tolluntur, et tunc contra eos antiquus ille per aperta prodigia hostis ostenditur. Quamuis etiam fidelibus in eius certamine signa non deerunt. Sed tanta erunt illius, ut nostrorum aut pauca, aut nulla uideantur. Sequitur:

uERS. 14. Membra carnium eius coherentia sibi.---Carnes enim leuiathan huius sunt omnes reprobi, qui ad intellectum spiritualis patrie per desiderium non assurgunt. Membra uero sunt hi qui eisdem peruerse agentibus, et sese ad iniquitatem precedentibus coniunguntur. Sicut e contra per Paulum de Dominico corpore dicitur: »uos estis corpus Christi et membra de membro .« Quia enim malignus hostis sibi in peruerso opere a  primis usque ad maximum concordat, diuinus sermo in eo membra carnium sibimet coherentiam memorat; sic namque peruersa unanimiter sentiunt, ut nulla contra se uicissim disputatione diuidantur. Et idcirco contra bonos uehementer preualent, quia in malo se concorditer tenent. Quam scindi optat concordiam propheta, dicens: »Precipita, Domine, et diuide linguas eorum .« Sequitur: Mittet contra eum fulmina et ad locum alium non ferentur.---Quid appellatione fulminis, nisi tremende ille extremi iudicii sententie designantur? Que idcirco fulmina uocantur, quia nimirum eos quos feriunt in perpetuum incendunt fulmina ad locum alium non referentur, quia  iustis gaudentibus, solos tunc reprobos feriunt. Sequitur

uERS. 15. Cor eius indurabitur tanquam lapis.---Cor enim antiqui hostis, ut lapis indurabitur, quia nulla unquam conuersionis penitentia mollietur. Sequitur. Et stringetur quasi malleatoris incus.---Quia inferni uinculis coarctabitur, ut eterni supplicii continua percussione, more incudis tundatur; sicut enim alia uasa formantur, ipsa uero tot percussionibus in uas aliud non transfertur, ita etiam nos modo illo persequente componimur: ipse autem et semper percutitur, et in uase utili nunquam mutatur. Ipso enim tentante tundimur, sed ut ad usum domus superne ueniamus, superni artificis manu formamur. Sequitur:

 uERS. 16. Cum sublatus fuerit, timebunt angeli, et territi purgabuntur.---Solet in Scriptura aliquando tempus preteritum pro futuro, et futurum pro preterito poni. Sicut Ioanni mulier paritura masculum qui regat gentes in uirga ferrea, res gesta futura demonstratur ; et Psalmista: »Foderunt,« inquit, »manus meas et pedes meos ,« res futura pro preterita ponitur. Hoc ergo loco nil obstat intelligi, quia sub futuri temporis modo preterita describuntur. Cadente itaque ab arce beatitudinis leuiathan, ruinam eius etiam elatos angelos expauisse, ut cum istum ex illorum numero superbia elapsus eiecit, illos ad robustius standum timor ipse solidaret. Huius itaque lapsus eos et terruit et purgauit: terruit, ne conditorem suum superbe  despicerent, purgauit uero, quia exeuntibus reprobis actum est, ut electi soli, qui beate in eternum uiuerent, remanerent. Possumus hoc loco etiam angelos sanctos predicatores accipere. Hinc propheta ait: »Angeli pacis amare flebunt .« Hinc Malachias ait: »Labia sacerdotis custodient scientiam, et legem requirent ex ore eius, quia angelus Domini exercituum est .« Adueniente namque districto iudice, extrema hic leuiathan damnatio designatur, qua de hoc mundo per iram iudicii tollitur, qui nunc mira mansuetudinis longanimitate toleratur. Tanto autem hinc pondere terroris excutitur, ut sanctorum etiam predicatorum fortitudo, qui in corporibus reperiri potuerint, immenso terrore turbetur. Qui territi  purgantur, quia si qua eis inesse poterit leuium rubigo uitiorum, hoc pauore excoquitur. Considerandum uero est, hi qui oderunt aduentum iudicis, quid facient si terrorem tanti iudicii etiam qui diligunt expauescunt? Sequitur:

uERS. 17. Cum apprehenderit eum gladius, subsistere non poterit neque hasta, neque thorax.---In Scriptura aliquando per gladium sancta predicatio designatur, ut illud: »Et gladius spiritus, quod est uerbum Dei .« Aliquando eterna damnatio, ut illud: »Si multiplicati fuerint filii eius in gladio erunt .« Aliquando tribulatio temporalis, ut illud: »Et tuam ipsius animam pertransibit gladius .« Aliquando antiqui hostis ira uel persuasio designatur, ut illud: »Qui liberas  Dauid seruum tuum de gladio maligno .« Antiqui ergo hostis est gladius ille tunc damnatus homo in usum ministerii eius assumptus; ipsum quippe per malitiam fraudis exacuit, et infirmorum corda transfigit. Si autem gladii nomine eius ira signatur, recte non gladium, sed a gladio apprehendi perhibetur. In tantam quippe nunc insaniam uertetur, ut dominari omnibus appetens, nequaquam sue dominetur; non enim iram possidens tenet, sed ab ira seuiens tenetur. Per hastam namque predicationis iacula, per thoracem uero fortitudo patientie designatur. Leuiathan ergo in Antichristum ueniens, tante uirtutis apparebit, ut si supernum adiutorium desit, et predicantium  acumen obtundat, et longanimitatem patientie destruat. Sequitur:

uERS. 18. Reputabit enim quasi paleas ferrum, et quasi lignum putridum, es.---Quod superius haste et thoracis nomine posuit, hoc inferius, ferri et eris appellatione replicauit. Ferro ergo predicationis iacula, ere autem longanimitatis constantia designatur. Unde et sub Aser specie, de sancta Ecclesia per Moysen dicitur: »Ferrum et es calceamentum eius .« Ubi per ferrum uirtus, per es uero perseuerantia exprimitur, sed leuiathan iste quando gladium, id est, Antichristum assumpserit, nisi diuina gratia protegantur, et predicantium uires uelut paleas nequitie sue igne consumet, et constantiam patientie quasi lignum putridum in puluerem  rediget. Sequitur:

uERS. 19. Non fugauit eum uir sagittarius.---Sagitte namque uerba sunt predicatorum que ex uoce bene uiuentium diriguntur, et audientium corda transfigunt. His uulnerata fuerat, que dicebat: »uulnerata caritate ego sum .« Hinc scriptum est: »Sagitte paruulorum facte sunt plage eorum ;« et rursum: »Sagitte tue acute,« etc.  uir itaque est sagittarius qui, per sancte intentionis arcum, audientium cordibus uerba recte exhortationis infigit, sed leuiathan istum a reproborum cordibus sancti predicatoris sagitta non excutit, quia quisquis ab illo apprehenditur, uerba iam predicantium audire contemnit. Sequitur: In stipulam uersi sunt ei lapides  funde.---Quid per fundam, nisi sancta Ecclesia designatur? Sancta namque Ecclesia dum uolubilitate temporum, per tribulationum circuitum more funde ducitur, fortes ex illa uiri quasi lapides de funda prodeunt, quibus ictibus iniquorum corda tundantur. Hinc per prophetam dicitur: »Deuorabunt et subiicient lapidibus .« Leuiathan ergo sanctorum robur in stipule mollitiem despiciendo rediget, quorum lingua prius pectus illius duris ictibus tutudit. Sequitur:

uERS. 20. Quasi stipulam estimabit malleum.---In Scriptura sacra mallei nomine aliquando diabolus designatur, per quem delinquentium culpe feriuntur, ut illud prophete: »Quomodo confractus  est et contritus malleus uniuerse terre ;« aliquando uero percussio celestis accipitur, ut illud: »Malleus et securis, et omne ferramentum non sunt audita in domo cum edificaretur .« Quid est ergo quod leuiathan iste malleum despicit, nisi quod superne animaduersionis ictus formidare contemnit? et quasi stipulam deputat, quia ad iuste ire se pondere uelut contra leuissimum terrorem parat. Sequitur: Et deridebit uibrantem hastam.---Contra leuiathan enim Dominus hastam uibrat, quia in eius interitum districtam minatur sententiam; sed apostata spiritus auctorem uite etiam cum sua morte despiciens hastam uibrantem deridet. Sequitur:

uERS. 21. Sub ipso erunt radii solis.---In Scriptura  enim sacra cum figurate sol ponitur, aliquando Dominus intelligitur, ut illud: »Errauimus a uia ueritatis, et lumen iustitie non illuxit nobis, et Sol non ortus est nobis .« Aliquando persecutio, ut illud in Euangelio: »Orto sole aruerunt ;« aliquando de re qualibet manifeste uisionis ostensio, ut illud: »In sole posuit tabernaculum suum ;« aliquando autem intelligentia sapientie designatur, ut illud: »Quartus angelus effudit phialam suam in sole, et datum est illi estu afficere homines et igni .« Hoc autem loco, quid per solis radium, nisi acumina sapientium demonstrantur? Quia enim multi in sancta Ecclesia lucere sapientie fulgore uidebuntur, tunc uel persuasionibus capti, uel minis territi, uel  cruciatibus fracti, leuiathan istius se ditioni subiiciunt. Recte dicitur: Sub ipso erunt radii solis. Sequitur: Sternet sibi aurum quasi lutum.---Appellatione quippe auri in sacro eloquio, aliquando diuinitatis claritas designatur, ut illud: »Caput eius aurum optimum ;« aliquando splendor superne ciuitatis, ut illud: »Et ipsa ciuitas auro mundo simili uitro mundo ;« aliquando caritas, ut illud: »Ad mamillas precinctus zona aurea ; aliquando autem nitor glorie secularis, sicut per prophetam dicitur: »Calix aureus Babylon ;« aliquando uero pulchritudo sanctitatis accipitur, ut illud Ieremie: »Quomodo obscuratum est aurum, mutatus est color optimus ?« Luti quoque nomine in sacro eloquio,  aliquando terrenarum rerum multiplicitas designatur, ut illud Habacuc: »ue ei qui multiplicat non sua, usquequo aggrauat contra se densum lutum ;« aliquando sordidum sapiens iniqua doctrina, ut idem propheta ait: »uiam fecisti in mari equis tuis, in luto aquarum multarum ;« aliquando desiderium sordide uoluntatis exprimitur, ut illud: »Eripe me de luto, ut non infigar .« Hoc igitur loco aurum claritas sanctitatis accipitur; lutum uero uel terrenarum rerum auaritiam, uel prauarum contagia doctrinarum, uel sordes carnalium uoluptatum nil obstat intelligi. Quia enim leuiathan iste eos qui intra sanctam Ecclesiam fulgore iustitie resplendere  uidebantur, cum carnalibus uoluptatibus sibi subiicit, aurum sibi procul dubio ut lutum sternit, sed hoc nunc in multorum cordibus quotidie ait, sicut Paulus dicit: »Ut reueletur in suo tempore. Nam mysterium iniquitatis, etc. .« Toties ergo sibi nunc aurum subiicit, quoties castitatem fidelium per carnis uitia sternit, quoties sensum continentium per immunda desideria dissipat. Sequitur:

uERS. 22. Feruescere faciet quasi ollam profundum mare.---Quid per mare, nisi uita secularium? Quid per profundum, nisi alte et abdite eorum cogitationes exprimuntur? Profundum ergo mare quasi ollam feruescere facit, quia nimirum constat quod persecutionis extremo tempore, contra electorum  uitam studeat animos reproborum excitare. Sequitur: Et ponet quasi cum unguenta bulliunt.---Quia ergo reprobi ita seducuntur, ut quidquid agunt, ex iniquitate perfidie, pro ueritate recte fidei se agere suspicantur, quasi bene redolet id quod zelo religionis exercent. Hinc Dominus ait: »Et omnis qui interficit uos arbitretur obsequium se prestare Deo .« Igitur sicut olla feruent, dum crudeliter persequuntur, sed apud eos unguentum redolet dum mentes eorum, uanis suspicionibus decepte, estimant quasi Deo obsequium persoluant. Sequitur:

uERS. 23. Post eum lucebit semita.---Post leuiathan quippe semita lucere perhibetur, quia quorum corda penetrat, eorum prodigiis illustrat. Sequitur:  Aestimabit abyssum quasi senescentem.---Iudicia Dei abyssi appellari nomine Psalmista ostendit dicens: »Iudicia tua abyssus multa .« Senectus uero aliquando pro finis propinquitate ponitur. Unde ait Apostolus: »Quod antiquatur et senescit, prope interitum est .« Abyssum namque senescere estimat qui terminari quandoque in suppliciis supernam animaduersionem putat. Igitur antiquus iste persuasorum iniquorum mentibus futuras penas quasi certo fine determinat, ut eorum culpas sine termino correctionis extendat. Sunt enim etiam nunc qui peccatis suis ponere finem negligunt, qui habere quandoque finem futura super se iudicia suspicantur. Contra quos ueritas dicit:  »Ibunt hi in supplicium eternum, iusti autem in uitam eternam .« Ad districti ergo Iudicis iustitiam pertinet ut nunquam careant supplicio, quorum mens in hac uita nunquam uoluit carere peccato, et nullus detur iniquo terminus ultionis, quia quandiu ualuit, habere noluit terminum criminis. Sequitur:

uERS. 24. Non est potestas que comparetur ei.---Potestas eius super terram cunctis eminentior perhibetur, quia etsi actionis sue merito infra homines cecidit, omne tamen hominum genus nature angelice conditione transcendit, licet sanctis hominibus meritorum suorum deiectione subiaceat. Sequitur: Qui factus est ut nullum timeret.---Siquidem per naturam factus est, ut Conditorem suum caste timere debuisset,  timore uidelicet qui »permanet in seculum seculi «, sed sua peruersitate talis factus est, ut nullum timeret. Ei quippe a quo factus fuerat subesse despexit, dum preesse ceteris, et  nulli subesse concupiuit, dicens: »Ascendam super altitudinem nubium, similis ero Altissimo .« Sequitur:

uERS. 25. Omne sublime uidet.---Id est, cunctos uelut infra se positos quasi de sublimi respicit, quia dum per intentionem contra Auctorem nititur, estimare sibi quemlibet similem designatur quod apte etiam eius membris congruit, quia omnes iniqui per tumorem cordis elati, cunctos quos cernunt superbie fastu despiciunt, quibus bene per prophetam dicitur: »ue qui sapientes estis in oculis uestris, et coram uobismetipsis prudentes .« Et Paulus: »Nolite prudentes esse apud uosmetipsos .« Et notandum quod leuiathan iste per corporeum animal designatur, et cordis superbia, cum  exterius usque ad corpus extenditur, prius per oculos indicatur. Ipsi quippe per fastum tumoris inflati quasi ex sublimi respiciunt, et quo se deprimunt, altius extollunt. Hinc Salomon ait: »Generatio cuius excelsi sunt oculi, et palpebre eius multo surrecte .« Sequitur: Ipse est rex super uniuersos filios superbie.---Ut leuiathan iste in cunctis que superius dicta sunt, caderet, sola se superbia percutit. Scriptum namque est: »Initium omnis peccati superbia .« Per hanc enim ille succubuit, per hanc se sequentem hominem strauit. Eo enim telo salutem nostre immortalitatis impetiit, quo uitam sue beatitudinis extinxit. Sed idcirco hanc Dominus doctrine sue locutionem inseruit, ut cum post mala omnia leuiathan istius  superbiam diceret, quid esset malis omnibus deterius indicaret. Nulla quippe mala ad publicum proderent, nisi hec mentem in occulto constringeret; alia quippe uitia eas solummodo uirtutes impetunt, quibus ipsa distinguuntur, ut uidelicet ira patientiam, gastrimargiam abstinentia, libido continentiam expugnet. Superbia autem, quam uitiorum radicem diximus, nequaquam unius uirtutis exstinctione contenta, contra cuncta anime membra se erigit, et quasi generalis ac pestifer morbus, corpus omne corrumpit. Contra quos Scriptura clamat: »Deus superbis resistit, humilibus autem dat gratiam .« Contra huius languoris pestem ueritas dicit: »Discite a me quia mitis sum, et humilis corde .« Ne igitur nobis leuiathan  istius membra, uel mira faciendo fallerent, apertum signum Dominus quo deprehendi ualeat, demonstrauit, dicens: Ipse est rex super uniuersos filios superbie.



LIBER TRICESIMUS QUINTUS.


 Igitur postquam fideli famulo Dominus leuiathan hostis eius quam sit fortis et callidus ostendit, beatus  Iob ad utraque respondit. Contra immanes quippe uires eius intulit.



CAPUT XLII.


uERS. 1, 2. Scio quia omnia potes.---Contra occultas uero machinationes illius subiunxit, et nulla te latet cogitatio.---Unde et mox eadem ei exprobrat, dicens:

uERS. 3. Quis est iste qui celat consilium absque scientia?---Absque scientia enim leuiathan celat consilium, qui quamuis contra infirmitatem nostram multis fraudibus occultetur, protectoris tamen nostri sancta nobis inspiratione detegitur. Sequitur: Ideo insipienter locutus sum, et que ultra modum excederent scientiam meam.---Omnis humana sapientia, quantolibet acumine polleat, diuine sapientie comparata, insipientia est. Beatus itaque Iob  ea que dixerat, sapienter dixisse se crederet, si uerba superioris sapientie non audiret, in cuius operatione stultum est nostrum omne quod sapit. Hinc Abraham ait: »Loquar ad Dominum meum, cum sim puluis .« Hinc Moyses, omni sapientia Aegyptiorum instructus, ait: »Obsecro, Domine, non sum eloquens, ab heri enim et nudiustertius; ex quo locutus es ad seruum tuum impeditioris et tardioris lingue ego sum .« Sequitur:

uERS. 4. Audi et ego loquar, interrogabo te, et responde mihi.---Audire Dei est sub semetipso surgentia nostra percipere. Ad Deum ergo, qui et tacentium corda cognoscit, loqui nostrum est, non uocis, sed pro mentis ad illum desideriis inhiare.  Et quia ideo quisquis interrogat ut discere ualeat quod ignorat, homini Deum interrogare est, in conspectu eius nescientem se cognoscere. Respondere Dei est, eum qui se humiliter nescientem cognouerit occultis inspirationibus erudire. Ait enim: Audi et loquar. Ac si diceret: Misericorditer desideria mea percipe, ut dum hec pietas tua percipiens audiat a te, multipliciora consurgant. Interrogabo te, id est, nescientem me ex tue scientie contemplatione cognosco, et responde, id est, stultitiam propriam humiliter cognoscentem doce. Sequitur:

uERS. 5. Auditu audiui te, nunc autem oculus meus uidet te.---His nimirum uerbis aperte indicat, quia quanto uisus superior est auditu, tanto differt ab eo quod prius exstitit, et hoc postmodum per flagella  proficit. Sequitur:

uERS. 6. Idcirco ipse me reprehendo.---Quanto enim quisque minus uidet, tanto sibi minus displicet, et quanto maioris gratie lumen percipit, tanto amplius reprehensibilem se esse cognoscit. Sequitur: Et ago penitentiam in fauilla et cinere.---Ac si aperte dicat: De nullo auctoris mei dono superbio, quia sumptus ex puluere per illate mortis sententiam ad puluerem me redire cognosco. In fauilla enim et cinere penitentiam agere est, contemplata summa essentia, nil aliud quam fauillam se cineremque cognoscere. Unde et ciuitati reprobe in Euangelio Dominus dicit: »Si in Tyro et Sidone facte fuissent uirtutes que facte sunt in uobis, olim  in cilicio et cinere penitentiam egissent .« Sequitur:

uERS. 7. Et dixit Dominus ad Eliphaz Themanitem: Iratus est furor meus in te et in duos amicos tuos, etc.---Quantum quidem ad humana iudicia attinet, in uerbis suis amici B. Iob multa illo rectius dixisse crederentur. Sed ueritas, aliam ex occulto regulam proferens, ait: Non estis locuti coram me rectum, sicut seruus meus Iob. Coram me, ait, id est intus, ubi sepe multorum uita displicet, que etiam foris hominibus placet. Unde et de electis dictum est: »Erant ambo iusti ante Deum .« Hinc Psalmista exorat dicens: »Dirige in conspectu tuo uiam meam .« Et notandum quod non dicitur sicut Iob, sed sicut seruus meus Iob,  licet in positione seruitutis, dum eum quasi sub quadam peculiaritate commemorat, cuncta que in defensione sua dixerat, quia non contumaci superbia, sed humili ueritate dixit, ostendit. Sed quid est hoc quod B. Iob et laudatur hosti, et in seipso reprehenditur, et tamen amicis antefertur, nisi quod sanctus uir cunctos meritorum suorum uirtute transcendit, sed eo ipso quod homo fuit, ante Dei oculos esse sine reprehensione non potuit? B. igitur Iob pro culpa se credidit et non pro gratia flagellari; et in eo reprehenditur quod intentione flagellatum fuisse alia suspicatur, et tamen amicis resistentibus interni iudicii definitione prelatus est. Sequitur:

uERS. 8. Sumite uobis septem tauros, et septem  arietes, et offerte holocausta pro uobis.---Ecce iustus et misericors Deus nec culpas sine increpatione deserit, nec reatum sine conuersione derelinquit. Et prius putredinem uulneris innotuit, et post remedia consequende salutis indicauit. Sed quia diximus per amicos B. Iob hereticos designari, qui Deum dum defendere nituntur, offendunt, quos omnipotens tamen Deus sepe corpori sancte Ecclesie per cognitionem ueritatis inuiscerat, Iob quippe typum gessit Ecclesie, per tauros, ceruix superbie, per arietes uero ducatus exprimitur. De hereticis namque superbientibus dicitur: »Consilium taurorum inter uaccas populorum .« Et quia sequentes se populos uelut greges trahunt, arietes aliquando nominantur. Hinc Ieremias ait: »Principes  tui uelut arietes .« Tauros enim et arietes in sacrificio offerre, est superbum ducatum conuersionis humilitate mactare, ut, edomita ceruice superbie, discant obediendo sequi qui dudum ducendo preire conabantur. Recte quoque hec eorum superbia septem sacrificiis expiatur, quia heretici ad Ecclesiam reuertentes per humilitatis hostiam dona Spiritus gratie septiformis accipiunt, ut qui elationis sue uetustate tabuerunt, nouitate gratie reformentur. Hoc enim inconcussa fide retinemus, quia quos spiritus gratie repleuerit, perficit, eisque non solum Trinitatis notitiam, sed etiam uirtutum quatuor, id est prudentie, temperantie, fortitudinis atque iustitie operationem prebet. In scriptura  sacra solet septenario numero aliquando secura requies designari, ut illud: »Et requieuit Deus die septima .« Aliquando uniuersitas presentis temporis huius. Hinc est quod muros Hierico tubis clangentibus arca Dei septem circuiuit dies . Hinc Propheta ait: »Septies in die laudem dixi tibi .« Aliquando autem sancte Ecclesie uniuersitas designatur, ut illud in Apocalypsi: »Ioannes septem Ecclesiis,« et reliqua . ueniant ergo heretici qui extra sunt positi, et prius se uniuersitati sancte Ecclesie misceant, et tunc demum ueniam de reatu pristine elationis exquirant. Pro culpa sua septem sacrificia offerant, quia reatus sui absolutionem non accipiunt, nisi gratie septiformis Spiritu uniuersali  paci, qua excisi fuerant, aggregentur. Sequitur: Iob seruus meus orabit pro uobis, faciem eius suscipiam ut non uobis imputetur stultitia.---Ac si hereticis redeuntibus aperte diceretur: Uniuersali uos Ecclesie per humilitatem penitentie iungite, atque per eam, qua per uosmetipsos digni non estis, ueniam eius a me precibus obtinete. Qui cum per hanc ueraciter sapere discitis, prioris apud me uestre sapientie stultitiam deletis. Sequitur: Neque enim locuti estis coram me sicut seruus meus Iob.---Hec paulo ante Dominus protulit, et tamen hec iterando subiunxit. Quid est hoc nisi quod sententiam quam in semel iudicando dixerat, iterum replicando confirmat? Sequitur:

uERS. 9. Abierunt ergo tres amici Iob, Eliphaz  Themanites, et Baldad Suhites, et Sophat Naamathites, et fecerunt sicut locutus fuerat Dominus ad eos, et suscepit Dominus faciem Iob.---Intuendum uero est quod ita caute sicut predictus fuerat ordo accepte uenie custoditur, ut in sacrificiis Dominus non illorum, sed beati Iob faciem suscepisse refertur. Sequitur:

uERS. 10. Dominus quoque conuersus est ad penitentiam Iob, cum oraret pro amicis suis.---Iam enim, sicut superius memorat, pro amicis auditus fuerat. Hic autem aperte ostenditur, quia etiam pro semetipso penitens, tanto citius exaudiri meruit, quanto deuote pro aliis intercessit. Libentius quippe sacrificium orationis accipitur, quod in conspectu misericordis iudicis proximi dilectione conditur. Hinc  Dominus ait: »Orate pro persequentibus et calumniantibus uos ;« et rursum: »Cum stabitis ad orandum, dimittite si quid habetis aduersus aliquem,« etc. . Sequitur: Addidit Dominus omnia quecunque fuerant Iob, duplicia.---Cuncta que amiserat, duplicia recepit, quia per pietatem benigni iudicis, tentationis nostre dispendium uincunt suffragia consolationum. Minus enim tentat probatio quam remuneratio consolatur. Hinc quoque dicitur: »Ad punctum in modicum reliqui te, et in miserationibus magnis congregabo te .« Et item: »Secundum multitudinem dolorum meorum in corde meo consolationes tue letificauerunt animam meam .«  MYSTICE. Sancta quippe Ecclesia ex se multos nunc percussione tentationis amittit, in fine tamen huius seculi, ea que sunt sua duplicia recipit, quando, susceptis ad plenum gentibus, ad eius fidem currere omnes, que tunc inuenta fuerit, etiam Iudeam, consentit. Hinc enim scriptum est: »Donec plenitudo gentium intraret, et sic omnis Isrel saluus fiet .« Et ueritas ait: »Elias ueniet et restituet omnia.« uel certe sancte Ecclesie in fine suo duplum recipere est in singulis nobis et de beatitudine anime et de carnis incorruptione gaudere. Hinc propheta dicit: »In terra sua duplicia possidebunt .« Sequitur:

uERS. 11. uenerunt ad eum omnes fratres sui et uniuerse sorores sue, et cuncti qui nouerant eum  prius, et comederunt panem cum eo in domo, et mouerunt super eum caput.---Diuine pietatis muneribus consolatus, etiam humana debet caritate refoueri, ut undique ei etiam consolationis gaudia respondeant, quem undique dolorum tristitia aduersa lacerabat. In comestione enim panis caritas, in motione uero capitis, admiratio designatur. MYSTICE. Tunc autem fratres sui ac sorores ad correptum ueniunt, quando ex plebe Iudaica quot inuenti fuerint ad fidem conuertuntur, ipsa enim per cognationem iuncta est, uel qui fortes futuri sunt uelut fratres, uel infirmi uelut sorores ad eum per cognitionis fidem debita gratulatione concurrunt. Tunc in domo eius panem comedunt, cum postposita obseruatione superiacentis littere in sancta Ecclesia mystici eloquii quasi frugis  medulla pascuntur. Bene autem dicitur, omnes qui nouerunt eum prius. Prius quippe nouerant, quem in passione sua quasi incognitum contempserant. Nam nasciturum Christum nullus qui plene legem didicit, ignorauit, quorum et notitia prior et ignorantia posterior bene ac breuiter Isaac caligante signatur. Qui dum Iacob benediceret, et quid eueniret in futuro preuidebat, et quis illi presens assisteret nesciebat. Sed ecce in fine mundi ueniunt, et eum quem prius nouerant recognoscunt. Ecce in domo eius panem comedunt, quia in sancta Ecclesia sacri eloquii fruge pascuntur. In capite namque principale mentis accipitur, sicut per Psalmistam dicitur: »Impinguasti in oleo caput meum .« Hoc itaque loco caput mouere est et  immobilitatem mentis excutere, et ad cognitionem fidei crudelitatis gressibus propinquare. Caput igitur mouetur, cum per formidinem ueritatis tacta ab insensibilitate sua mens quatitur. Sequitur: Et consolati sunt eum super omni malo quod intulerat Dominus super eum.---Percussi enim merorem consolari est, ei post percussionem de uenia congaudere. Nam quantum quisque cernitur de restituta proximi salute hilarescere, tanto se indicat de ablata doluisse. TYPICE. Consolantur Christum, consolantur Ecclesiam, qui ab infidelitatis pristine errore resipiscunt, et prauitatem uite per quam recta docentibus repugnant. Magna quippe predicatorum consolatio est, subsequens profectus auditorum.  Reuelatio namque dicentis, est immutatio proficientis. Qui ad consolandum post flagella ueniunt, quia nimirum passionis tempore predicamenta fidei contemnentes, quem hominem ex morte probauerunt, Deum credere dexpexerunt. Unde Dominus dicit: »Sustinui qui simul mecum contristaretur, et non fuit,« et reliqua . In fine igitur mundi credentes Hebrei conueniant, et humani generis Redemptori in potentia diuinitatis quasi sano Iob oblationum suarum uota persoluantur. Sequitur: Et dederunt ei unusquisque ouem unam et inaurem unam.---Hec iuxta historiam ueraciter dicta credimus. Sed quid per ouem mystice, nisi innocentia? quid per inaurem, nisi obedientia designatur? Per ouem quippe simplex animus,  per inaurem uero ornatus humilitatis gratia auditus exprimitur. Notandum quod cum inaure ouis, et cum oue inauris offertur, quia nimirum innocuis mentibus ornamentum semper obedientie iungitur, Domino attestante, qui ait: »Oues mee uocem meam audiunt, et ego cognosco eas, et sequuntur me .« Auream inaurem obtulisse perhibetur, ut uidelicet in ea que exhibetur obedientia, caritas fulgeat, que uirtutes omnes auri more cetera metalla transcendit. Sed quia nulla esse innocentia, nulla esse uera obedientia in multiplicibus hereticorum diuisionibus potest, ad cognitionem fidei uenientes offerant ouem, sed unam; offerant inaurem, sed unam, id est, tales ueniant qui in unitate sancte Ecclesie innocui obedientesque  persistant. Sequitur:

uERS. 12. Dominus autem benedixit nouissimis Iob, magis quam principio eius.---Hec in historia facta credimus, hec mystice facienda speramus. Quantum enim ad Isrelitici populi susceptionem pertinet, urgente fine in presentis seculi dolore sancta Ecclesia animarum multiplici collectione consolatur. Tanto quippe locupletius ditabitur, quanto et manifestius innotescit quod ad finem presentis uite temporalitas urgetur. Predicatores namque sancte Ecclesie benedictione primi temporis Psalmista ditari conspexerat, cum dicebat: »Adhuc multiplicabuntur in senecta uberi. Et beneplacentes erunt ut annuntient .« Sequitur.

 uERS. 13. Et facta sunt ei quatuordecim millia ouium, et sex millia camelorum, et mille iuga boum, et mille asine. Et fuerunt ei septem filii et tres filie.---Cum cuncta beato Iob duplicata sunt, cur filii totidem sunt redditi, quot amissi? Sed et filios dupliciter addidit, cum decem postmodum in carne restituit. Decem uero qui amissi fuerant, in occulta animarum uita seruauit. Possumus autem in his animalibus aggregatam fidelium uniuersitatem intelligere. Hinc scriptum est: »Omnia subiecisti sub pedibus eius,« et reliqua  et rursum: »Animalia tua habitabunt in ea .« Agnoscamus ergo in ouibus fideles atque innocentes ex Iudea populos, legis dudum pascuis sociatos. In  camelis simplices ex gentilitate uenientes, qui prius sub ritu sacrilego quasi quadam deformitate membrorum ualde turpes ostensi sunt feditate uitiorum. Possunt rursum in bobus Isrelite accipi, quasi iugo legis attriti; asini uero gentiles designari. Qui dum se colendis lapidibus inclinabant, supposito quibuslibet idolis bruto sensu seruiebant. Sancta ergo Ecclesia, que in exordiis suis innumeris tentationibus pressa, uel Isreliticum populum, uel multos ex gentibus amisit, uidelicet quos lucrari non potuit, duplicia in fine recipit, quia in ea ex utraque nationum fidelium multipliciter excressit. Possunt per iugatos boues predicatores intelligi; possunt per asinas mentes simplicium designari. Sancta uero Ecclesia duplicia recipit, qui dum predicatores sancti,  qui pressi formidine in eius dudum tentatione tacuerunt, et mentes simplicium que uicte terroribus ueritatem illius confiteri formidabant, tanto iam nunc robustius in confessione ueritatis sue uoces suas exerunt, quanto debilius ante timuerunt. Millenarius numerus apud secularem scientiam idcirco perfectus habetur, quia denarii numeri quadratum solidum reddit; decem quippe decies ducta fiunt centum, que iam figura quadrata, sed plena est. Ut autem in altitudinem surgat, et solida fiat, rursum centum decies multiplicantur, et mille fiunt. Septenarius autem ea ratione perfectus habetur, quod ex primo pari, et ex primo impari consummatur. Prius enim impar, ternarius est, primusque par quaternarius, ex quibus duobus septenarius constat, quia  ex eisdem partibus suis multiplicatus in duodenarium surgit. Senarius uero ideo perfectus est, quia primus innumeris completur partibus suis, id est, sexta sui parte, et tertia et dimidia que sunt, unum, duo, tria, et fiunt in summa sex. Sed in sacra Scriptura senarius numerus ideo perfectus est, quia in mundi origine Dominus ea que cepit, sexto die opere impleuit. Septenarius in ea perfectus est, quia omne bonum opus septem uirtutibus agitur, ut et fide simul et opere consumetur. Denarius quoque in ea perfectus est, quia lex in decem precepta concluditur, omnisque culpa non amplius quam per decem uerba cohibetur, atque narrante ueritate , operatores uinee denario remunerantur. In denario quippe tria iunguntur et septem. Homo autem,  qui ex anima constat et corpore, in septem qualitatibus continetur. Nam tribus specialiter, et quatuor corporaliter uiget. Sed homo denario remuneratur, quia in illa perfectione superne patrie septem nostra ad tria iunguntur eterna, ut homo contemplationem Trinitatis accipiat, uel certe septem uirtutes sunt, quibus in hac uita laboratur, dumque eis in remuneratione contemplatio Trinitatis redditur, uita laborantium denario remuneratur. Sed perfectus quisque in hac etiam uita denarium accipit, dum eisdem septem uirtutibus, fidem, spem caritatemque coniungit. Millenarius namque perfectus est, quia appellatione eius uniuersitas designatur. Unde scriptum est: »uerbi quod mandauit  in mille generationes .« Beatus igitur Iob, quatuordecim millia ouium recepit, quia dum in sancta Ecclesia uirtutum perfectio ad utrumque sexum ducitur, septenarius in ea numerus duplicatur. Et sex millia camelorum, quia plenitudinem in illa operis accipiunt, qui ab illa dudum uitiorum suorum feditate perierunt. Mille quoque iuga boum, ac mille asinas recepit, quia Isrelitas atque gentiles, doctos ac simplices, post tentationum casus in culmine perfectionis assumit. Septem quoque filios et tres filias recepit, quia eorum mentibus quos septem uirtutibus generat, ad perfectionem summam, fidem caritatemque coniungit, ut tanto uerius prole sua gaudeat, quanto suis fidelibus nil deesse uirtutis pensat. Sequitur:

 uERS. 14. Et uocauit nomen unius Diem, et nomen secunde Cassiam, et nomen tertie Cornustibii.---Per filios Iob uniuersum genus humanum accipimus. Homo namque quasi dies ex conditione claruit, quia hunc auctor suus ingenite innocentie splendore respersit, sed sponte sua ad peccati tenebras lapsus est. Unde alias dicitur: Secutus est umbram. Sed eum auctor pietatis, quem prius potenter ad iustitiam condidit, potentius redimendo postmodum ab errore reuocauit. Et quia multa nunc exhibenda sunt que in paradiso necessaria non fuerunt, ut est uirtus patientie, laboris, eruditio doctrine, castigatio corporis, assiduitas precum, confessio delictorum, inundatio lacrymarum, quia salutis bonum ex ipsa conditus homo conditione percepit, nomen  secunde filie uelut Cassia ex merito redolet, ut quia prima filia quasi dies exstitit per dignitatem conditionis, secunda Cassia sit per fragrantiam fortitudinis ex gratia Redemptionis. Unde et idem uenienti Redemptori per prophetam dicitur. Mirrha et gutta et cassia, et reliqua. Quia uero tertio ordine humanum genus etiam carnis resurrectione reuocato in illo conuentu eterne laudis assumitur, tertia filia Cornustibii uocatur. Quid per Cornustibii, nisi letantium cantus exprimitur? Ibi enim ueraciter adimpletur quod scriptum est: »Cantate Domino canticum nouum, etc. .« Sequitur:

uERS. 15. Non sunt autem inuente mulieres speciose sicut filie Iob in uniuersa terra.---Electorum  quippe anime omne humanum genus, quod in terra secundum hominem conuersatur, sue pulchritudinis decore transcendunt. Quanto exterius affligendo se despiciunt, tanto intus uerius componuntur. Hinc enim scriptum est: »Concupiuit rex decorem tuum ;« et; »Omnis gloria eius filie regis ab intus,« etc.  Sequitur: Deditque eis pater suus hereditatem inter fratres earum.---Pater enim noster inter masculos etiam feminis iura successionis tribuit, quia inter fortes atque perfectos,  infirmos et humiles ad sortem superne hereditatis admittit. Hinc Dominus ait: »In domo Patris mei mansiones multe sunt .« Quas bene Paulus mansiones iuxta merita distributas insinuat cum ait: »Alia claritas solis, alia claritas lune, alia claritas stellarum: stella enim a stella differt in claritate .« Sequitur:

uERS. 16. uixit autem Iob post hec centum quadraginta annis, et uidit filios filiorum suorum, usque ad quartam generationem, et mortuus est senex et plenus dierum.---In Scriptura sacra non facile plenus dierum ponitur, nisi in cuius per eamdem Scripturam uita laudatur. uacuus quippe dierum est, qui, quamlibet multum uixerit, etatis sue tempora in uanitate consumit. At contra plenus dierum dicitur, cui  nequaquam dies sui pereundo transeunt, sed ex quotidiana mercede boni operis apud iustum iudicem, et postquam transacti fuerint, reseruantur. MYSTICE. Si quatuordecim per denarium ducimus, ad centesimum et quadragesimum numerum peruenimus. Et recte uita sancte Ecclesie per multiplicata decem quatuor computatur, quia utcunque testamentum custodiens, et tam secundum legis decalogum, quam secundum quatuor Euangelii libros uiuens, usque ad perfectionis culmen extenditur. Bene autem beatus Iob post flagella uiuere dicitur, quia et sancta Ecclesia prius discipline flagello percutitur, et postmodum uite perfectione roboratur. Usque ad quartam generationem filios conspicit, quia hac etate que anni quatuor temporibus uoluitur, usque ad finem  mundi per ora predicantium nascentes sibi quotidie soboles contemplatur. Quod si per tres propagines Ioseph pincerne somnum edisserens spatium trium dierum intellexit , cur non etiam per quatuor generationes annua quatuor tempora figurentur? Sancta quippe Ecclesia uidit filios suos, cum primum fidelium sobolem conspexit, uidit filios filiorum, cum ab eisdem fidelibus ad fidem gigni et alios agnoscit. Que etiam senex et plena dierum moritur, quia subsequente luce ex mercede quotidianorum operum, deposito corruptionis pondere, ad incorruptionem spiritalis patrie mutatur. Per hec enim transeuntia tempora, id quod non transit operatur. Unde apostolis dicitur: »Operamini non cibum qui  perit, sed qui permanet in uitam eternam .« Mori autem dicitur, quia, cum illa eternitatis contemplatio absorbuerit, ab hac mutabilitatis sue funditus exstinguit, ut in ea iam quod acumen uisionis intime impediat, ullo modo nichil iuuat. Hanc itaque mortem, hanc dierum plenitudinem, et in beato Iob, id est uno membro Ecclesie, credamus factam, et in tota simul Ecclesia speremus esse faciendam. Quatenus ita teneatur rei geste ueritas, ut non euacuetur rei gerende prophetia.





DE B. MARTINO ANTIPHONAE XII AUCTORE S. ODONE.


 I. Sanctus Martinus obitum suum longe ante presciuit, qui et discipulos in unum congregauit atque sui dissolutionem imminere predixit.

II. Cum repente uiribus corporis cepit destitui, tunc meror et luctus omnium, uox plangentium, unaque precantium: Ne, pastor, oues deseras.

III. Scimus quidem te, Pater, desiderare Christum, sed salua sunt tibi premia tua, nostri potius miserere quos deseris, Pater.

Iu. Domine, iam satis est quod hucusque certaui, sed quoad ipse iusseris militabo; ac si parcis etati, bonum est mihi; hos quibus timeo, ipse custodias.

u. Artus febre fatiscentes spiritui seruire cogebat, stratuque suo illo nobili cilicio recubans, nec terram uidere iam dignatus, celo totus inhiabat.

 uI. Sinite me, inquit, celum uidere, ut spiritus dirigatur ad Dominum, nichil in me reperiet inimicus, sed sinus Abrahe me suscipiet.

uII. Media nocte Dominica sanctus discessit, cui celi ciues mox obuiant. Multi audierunt uoces in sublimi, qui et uitro purior, lacte candidior,  carne quoque monstratus est gemma sacerdotum.

uIII. Glorificati hominis uiderunt gloriam qui adfuerunt: nam caro quam cinis semper obtexerat, ita resplenduit, ut quoddam resurrectionis decus et exstincta proferret.

IX. Adest multitudo monachorum ac uirginum, hi speciali gloria precipue flebant, cum sentirent magis esse gaudendum, si rationem uis doloris admitteret.

X. Exsequie Martini non dicantur funeris, sed triumphi: nam greges suos qui ductu eius mundum uicerant agebat ante se pastor exstinctus, qui corpus ad sepulcrum sequentes psallebant et flebant.

XI. Martinus signipotens, fulgore uirtutum ipsa reuerberat astra, hic diuersa multorum compleuit  unus, unde et apostolis ac prophetis, pace sanctorum omnium, consertus est.

XII. O uere beatum, o ineffabilem, pietate, misericordia, caritate! quarum ut uisceribus semper totus affluebat in Domino, sic non desit nobis, non desit in euum.





S. ODONIS HYMNI QUATUOR.



I. De sacramento corporis et sanguinis Domini.
[Apud Marrier, Bibliotheca Cluniacensis.]


   Conuiuas epuli mundos Deus esse superni
Edocet, et seruis Dominus uestigia lauit.
Muneribus uariis, et pluribus inde reiectis,
Frumentum et uinum cunctis hoc protulit unum.
Hoc sacrat, hoc nimium, quod fit breue, quod nimis altum,
Tam modicum sumptum, tam facile atque paratum;
Tam sublime tamen quod totam habeat deitatem,
Sufficit hoc solum mundi purgare piaclum.
Hinc placet hoc munus, quod fit de pluribus unum
Corpus hinc capiti, caput inde coheret et illi;
 Hoc genus, hoc unum placet, hoc durabit in euum,
Hoc facile est, nitidum, simplex deitateque plenum.



II. De B. Maria Magdelena.
[Ibid.]



   Lauda, mater Ecclesia,
Lauda Christi clementiam:
Qui septem purgat uitia
Per septiformem gratiam.

   Maria soror Lazari
Que tot commisit crimina,
Ab ipsa fauce tartari
Redit ad uite premia.

   Post fluxe carnis scandala
Fit ex lebete phiala;
 In uas translata glorie
De uase contumelie.

   Aegra currit ad Medicum
uas ferens aromaticum,
 Et a morbo multiplici
uerbo curatur Medici.

   Contriti cordis punctio
Cum lacrymarum fluuio,
Et pietatis actio,
Ream soluit a uitio.

   Surgentem cum uictoria
Iesum uidit ab inferis;
Prima meretur gaudia,
Que plus ardebit ceteris.

   Uni [Soli] Deo sit gloria
Pro multiplici gratia:
Qui culpas et flagitia [supplicia]
Remittit et dat premia. Amen.



III.
[Ibid.]
De S. Martino Turonorum archiepiscopo.



   Rex Christe Martini decus
Hic laus tua, tu illius:
Tu nos in hunc te colere,
Quin ipsum in te, tribue.

   Qui das per orbis cardines,
Quod gemma fulget presulum:
Da quo, premunt culpe graues
Soluat peringens meritum.

   En pauper hic et modicus.
Celum diues ingreditur:
Celi cohortes obuiant,
 Lingue, tribus, gentes, ouant.

   Ut uita, fulget transitus,
Celis et aruo splendidus:
Gaudere cunctis pium est,
Cunctis salus sit hec dies.

   Martine par apostolis,
Festum colentes tu foue;
Qui uiuere discipulis
uis, aut mori, nos respice.

   Fac nunc quod olim gesseras,
Nunc [tu] presules clarifica:
Auge decus Ecclesie,
Fraudes relide [relega] Satane.

   Qui ter chaos euiceras:
 Mersos reatu suscita:
Diuiseras ut chlamydem,
Nos indue iustitiam.

    Ut specialis glorie [spiritalis gratia]
Quondam recorderis tue:
Monastico nunc ordini
Iam pene lapso subueni. Amen.



Iu. Hymnus in honorem sancti Martini, a S. Odone in extremis compositus.
[Apud Mabill., Annal. tom. III, Append. p. 712.]



Martini renitet en speciosa dies,
Qua scandit modicus diues Abrahe sinus,
Concentusque poli obuius astat ei:
   Nos hymnis hunc honoremus.

Est iehsu uehemens laus, honor atque decus.
 Nam celos decorat, aruaque clarificat,
Emergens quasi sol alter ab occiduo.
   Splendorem dat hunc diem [al. inuidiam].

Cultorem Domini hic tener imbiberat,
Et nil preter eum sumere iam poterat:
Signis a puero plenus et in senio
   Ipso fide fit inclytus.

Qui necdum madidus fonte sacro laticis
uestiuit Dominum parte sue chlamydis:
Et semet gelidat algidus ut tepeat,
   Nosque nunc meritis tegat.

Ter uirtute potens mortibus imperitat,
Signorum titulis totus ubique micat,
Ut quod Christus habet nomen ibi nitescit
    Ut consertus apostolis.

Instinctu supero cardine quadrifido
Gens, lingue, populi hunc celebrant seduli,
Certatimque fluit illius ad tumulum:
   Martinum decet hoc decus.

Hec, Martine, dies arua polosque replet,
Sit per te salubris his quibus est celebris.
Sit gaudere pium, sit generale bonum
   Hoc per te, Pater inclyte.

Tu pacem reparas: hic et ad astra migras:
Nunc nos te medio concilies Domino,
Odonis famuli hoc opus qui condidit
   Emigrans de seculo.

Misertus Domine, quos enutristi pie
 Semper misericors, misericordissime,
Tetolonis serui ceterisque tuis
   Miserere, o Martine.





SANCTI ODONIS ABBATIS CLUNIACENSIS II COLLATIONUM LIBRI TRES  .




EPISTOLA NUNCUPATORIA.

 Domino et Patri TURPIONI pontifici suus ille monachus infimus in Domino  .

Recolitis, domine mi, quid dudum iusseratis mihi, ut scilicet quia turbato rerum statu pene semper in procinctu estis, et ad consolationem scripturarum, tanquam Moyses ad tabernaculum, libris absentibus, recurrere nequitis, quedam ex Patrum sententiis deflorarem que et huius temporis qualitati conuenirent, et ueluti quoddam sportule diarium uel exilem refectionem in occursu itineris posito subministrarent. Quod equidem semel et bis, et ter, et quoties me uestram adire presentiam contingebat, requirebatis, et iterum iubebatis. At ego mirabar pontificis humilitatem, quod tantus a tantillo quidquam  huiusmodi reposceretis. Mirabar certe studium, quod animus in tantis discissus illud carmen Iob, quod Deus in nocte tribulationis huius donat, tantopere disquirebat. At tamen stupebam quonam pacto me id agere posse credebatis. Nam licet dominus abbas, uestro suggerente nuntio, tandem hoc et ipse preceperit, proprie tamen inscitie conscius, rem mihi impossibilem uel tentare uitabam. Solemnitate uero S. Martini nuper elapsa, denuntiauit mihi domnus abbas  quod statim ad uos me esset transmissurus. Sed cum de predicta uestra, imo ipsius iussione, nichil me adhuc egisse didicisset, quindecim, inquit, dies ad hoc quod iussus et faciendum relaxo, ne domni episcopi presentiam  neglecto eius iussu, adire confundaris. Arctatus, fateor, tabellam arripui; sed quidnam scribendum quoque ordine prima uel postrema disponenda essent hebetatus hesitabam. Cum subito recordatus sum illius uestre querimonie, quam de huius uite qualitate profundis singultibus contexere uos in prima iussione audieram: uidelicet de peruersitate prauorum, qui semper in malum succrescentes et ecclesiasticam censuram penitus contemnentes, quoslibet inualidos crudeliter affligunt. Postremo de his qui diuine seruituti mancipari debuerant, sese prorsus uane glorie dedicant ac diuino cultui simulate deseruiunt. De his igitur et huiusmodi, quos tunc, si  bene commemini, lugebatis, huius computationis materiam scripsi. Per omnem eius excursum id agere nitens, unde possit afflictorum deiectio consolari, prauorumque curiositas aliquatenus contundi. Opusculum sane qualitercunque digestum, uestre iussioni satisfaciens, uobis transmitto; ut si forte penitus utilitate caruerit, me tamen apud uos de inobedientia excuset. Poterit autem lector ob tam imperiosam iussionem mee presumptioni ignoscere. Auctoris uero nomen ob id supprimatur, ne forte si materia sordet, mei quoque nominis uilitate grauetur.



LIBER PRIMUS.


 Auctor igitur et iudex hominum Deus, licet ab illa felicitate paradisi genus nostrum iuste repulerit; sue tamen bonitatis memor, ne totus reus homo quod meretur incurrat, huius peregrinationis molestias multis beneficiis demulcet. Quia uero nos eisdem beneficiis nimium delectamur, eius consilio frequenti perturbatione hec eadem nostra delectatio conteritur, ne transeuntibus bonis, que perinde fluunt, nimis inherentes, ad interne salutis defectum nesciendo trahamur. Sic enim non sentimus quomodo crescit corpus, uel qualiter eiusdem corporis species in senectutem commutatur. Sic et mens nostra nobis nescientibus ab statu rectitudinis frequenter incuruatur, et a forma religionis, dum nescit, senescit, iuxta illud: Traxerunt me, et non  sensi : et iterum: Cani effusi sunt in eum, et ipse non sensit . Sed rursus ne increpatione predicte perturbationis deficiamus, sanctificatam Scripturam, que dissolui non potest, maiori gratia misit in mundum: quatenus, ut ait Petrus, in caliginoso uite huius loco pedibus nostre actionis resplendeat, et inter quelibet aduersa patientiam et consolationem, iuxta Pauli uocem, subministret. Si ergo quidquam est quod sapientem uirum equo animo inter mundanos turbines continere possit, id esse quamplurimum reor meditationem Scripturarum. Omnis namque ratio, qua uel Deum, uel nos cognoscimus, diuinis libris continetur. Et in hoc non solum a ceteris animalibus, sed etiam a quolibet stulto maxime distamus: et sicut ait  Salomon, illuc ubi uita est, ad cognitionem uidelicet Scripturarum, perreximus. Nam quod in Scripturis uita sit, testatur Dominus dicens: uerba que loquor uobis, spiritus et uita sunt . Ipsa est et speculum, per quod nunc in enigmate diuina mysteria uideamus, ac nos quales simus intueri queamus, ita ut ibi appareat quantum proficimus in bono, uel quantum deficimus. Ibi cuncta produntur que dissipant, cuncta narrantur que edificantur: et tamen plerique libentius scurrilitatem audiunt, quam hoc paradigma Dei. Tale autem est sacram  negligere lectionem, quale esset si quis in tenebris lumen, in estu solis umbram, uel in egritudine medicinam respueret. Hec est, inquam, uox Dei, que desertores suos reuocat, dicens per prophetam: Conuertimini, filii, reuertentes , et item contra uirorum consuetudinem stupratam coniugem reuocans ait: Audi, meretrix, uerbum Domini , et cetera. Ut autem longe nimis mortales a se recessisse non loco quidem, sed merito demonstret, non per uerba sic presentes iam eos alloquitur, sicut olim patres fecerat: sed per Scripturam, uelut per quasdam epistolas, longe positos reuocans, quasi ueteris amicitie desertores suos recordari suadet. Hec ad excutiendum legendi fastidium premissa sunt, quoniam,  quod pace uestra dixerim, cibum sacre lectionis non satis esurimus.

I. Omnis uero eiusdem Scripture intentio est, ut nos ab huius uite prauitatibus compescat. Nam idcirco terribilibus suis sententiis cor nostrum quasi quibusdam stimulis pungit, ut homo terrore pulsatus expauescat, et diuina iudicia que aut uoluptate carnis, aut terrena sollicitudine discissus obliuisci facile solet, ad memoriam reducat. Ad hoc namque unumquemque nostrum secundum quod gesserit in die iudicii recepturum pronuntiat. Quod cum Apostolus protestaretur subiunxit, nescientes suademus hominibus timorem Dei . Hinc alias, Deum time et mandata eius obserua; hoc est omnis homo . Quibus uerbis ostenditur,  quod is qui Deum non timet, homo esse desiit. Hec quoque eiusdem Scripture intentio est, ut quia celeste gaudium non nisi per terrenas amaritudines recuperare possumus, ad tolerandam quelibet aduersa spe felicitatis, que presenti miserie succedit, nos corroboret: ut spes manentis letitie leuiget tristitiam transeuntis angustie. Ad hoc enim dicit Apostolus: Quod in presenti est momentaneum et leue immensum glorie pondus operatur . Molestias cum dicit, homo nascitur ad laborem . Et Apostolus, cum tribulationes suas  discipulis enumeraret: Ipsi, inquit, scitis quod in hoc positi sumus . Item Iob: Homo repletus multis miseriis . Quod idcirco dicitur, quia ualde impossibile est ut sue peregrinationis tempora sine dolore percurrat. Hinc ipse auctor dixit: Si in uiridi ligno hec fiunt, in arido quid fiet?  Nam ipse est lignum uiride quod putredo peccati non corrupit, quia peccatum non fecit. Nos uero sumus, ut Iudas perhibet, arbores autumnales, infructuose, bis mortue, eradicate. Ac si diceret Dominus: Si ego ipse, qui peccatum non feci, sine passionis igne ab hac uita non exeo, quid putandum est illos mereri, qui non solum originalibus, sed etiam actualibus culpis tenentur astricti? Ne uero propter angustias que dispensatorie nobis hic ingeruntur,  in murmurationis malum excedamus, aut prauitates nostras sub ipsis angustiis compescere negligamus, eternam gehennam transgressoribus comminatur, dicens: Mors peccatorum pessima . Et item contra murmuratores de filiis Isrel: Cesset murmuratio eorum ne moriantur . Et item: Quidam eorum murmurauerunt, et a serpentibus perierunt .

II. Igitur propter hec tria, que maxime hec eadem Scriptura denuntiat, angustias uidelicet quas hic patimur, et letitiam que succedit correctis, et damnationem quam incorrigibiles incurrent, Ezechiel librum se uidisse testatur, in quo scripte erant lamentationes, et carmen, et ue. Quo uidelicet libro cuncta diuina eloquia figurantur, queque nobis lacrymas  luctusque precipiunt, lamentationes in eo scripte referuntur. Sed quid ipse uerborum ordo designat post lamentationes, carmen, et ue continetur: quoniam post uite huius miserias, aut eterna letitia succedet bonis et patientibus, aut eterna damnatio malis et murmurantibus. Hinc discipulis Saluator dicebat: In me pacem habeatis, et in mundo pressuram habebitis . Ac si diceret: Erit uobis exterius de mundo, quod seuiendo grauet; sed sit interius de me, quod consolando reficiat. Propter hec quoque tria dicitur, quod rote que eidem Ezechieli monstrate in figura duorum testamentorum sunt, et staturam pro altitudine et horribilem aspectum habuerint. Quarum uidelicet statura huius uite qualitatem aduersis uel  prosperis alternantem significat. Ait enim hec eadem Scriptura, eiusdem status qualitatem quasi staturam demonstrans: Omnes qui uolunt pie uiuere in Christo persecutionem patiuntur . Que et altitudinem celestium premiorum proferens dicit: Quotquot autem receperunt eum, dedit eis potestatem filios Dei fieri . Quid altius quam filios Dei fieri? horribilem aspectum exhibet, cum de reprobis dicit: Ibunt hi in supplicium eternum . Et item: uermis eorum non morietur . Et quod proprie luxuriosis manet, illud Iob: Omnis dulcedo eorum uermis . Quid horribilius quam semper morsibus uermium dolores suscipere, nec eos unquam finiri?

 III. Refert quoque gesta uirorum fortium, qui multa patienter tolerarunt: ut his auditis nichil nobis in uia rectitudinis impossibile iudicemus. Unde beatus Iob Instauras testes tuos contra me . Tot etenim testes contra nos Deus instaurat, quot patientium exempla contra nostram impatientiam exponit. Quod autem et diuinis admonitionibus, et precedentium exemplis adiuti, de lacu mundane miserie liberari debeamus, illa ereptio Ieremie designat: quia ut de puteo leuaretur, funes cum pannis ueteribus ad eum submissi sunt. Funes Dominica sunt precepta, que nos quasi uinciunt, dum suis nos iussis a malis actibus refrenant. Panni ueteres opera iustitie sunt, quibus sancti Patres se uestierunt, ne nudi supernis oculis apparerent. Sacerdotes,  inquit, tui induantur iustitiam . Qui panni, id est, eorum exempla, cum funibus preceptorum ad nos de ceno uite presentis eruendos mittuntur; quia, ne diuina precepta nobis dura uideantur, eorumdem preceptorum possibilitas Patrum exemplis esse facilis demonstratur. Nam si durum est quod dicitur: Estote in tribulatione patientes , occurrit Paulus, qui non solum patiens est, sed et gloriatur dicens: Libenter gloriabor . Ligemur ergo preceptis, quasi quibusdam funibus. Sed et panni ueteres intersint, ut quod ex nostra imbecillitate nos posse non agere formidamus, esse possibilia per exempla Patrum confidamus. Notandum sane est quam misericorditer Deus predicte sue Scripture uerba temperans,  modo nos asperis incitationibus terret, modo blandis consolationibus refouet, terrorem fomentis miscet, fomenta terrori, et corda peccatorum indicatis terroribus ad humilitatem inclinet, et humilem merorem enarratis consolationum fomentis attollat: quatenus dum utrumque circa nos mira arte magisterii temperatur, nec desperate inueniamur territi, nec incaute securi.

Iu. Lamentationes, id est angustie, ad tolerandum graues sunt; quia, iuxta Apostolum, omnis disciplina in presenti quidem non uidetur esse gaudii, sed meroris. Carmen uero, id est, gaudium, quod succedit, desiderabile est, sicut ibi securus adiungit; quia fructum pacatissimum reddit exercitatis per iustitiam. ue autem nimis formidabile  est, quoniam, ut Paulus ait: horrendum est incidere in manus Dei . Si autem displicet quod patimur, percussorem nostrum iustum et misericordem cogitemus. Nam quia iustus est, non nisi iuste percutit, ut est illud: Nunquid iniquus Deus, qui infert iram? ualde igitur iniustum est, de iusta percussione murmurare. Non itaque murmuremus, ne forte illud ue quod comminatur incurramus. Cogitemus quoque quia misericors est, ne nos derelictos ab eo credamus, ut stulti faciunt, de quibus dicitur: In miseriis non subsistent . Etenim iuxta est Dominus his qui tribulato sunt corde. Cogitemus et hoc, quia quod ex nostro merito patimur, ad nostram utilitatem mira benignitate  reflectit. Hoc itaque attendentes flagella non refugiamus, sed ea uelut quedam medicamenta anime magis optemus. Nam et eger tunc se ad secandum manibus medici libenter submittit, et pocula quamuis amara uotiue bibit, cum exinde beneficium incolumitatis recuperare se credit. Non ergo resultemus manibus medici nostri Dei. Nam etsi tribulationis adustionem prolongat, non tamen eger debet uociferari; quoniam ipse uidet quam profunda ad resecandum putredo lateat in uulneribus uitiorum. Nec uelut indomiti tanquam ad inusitatum quiddam aut nouum obstupescamus, quoniam a primo iusto Abel usque ad ultimum electum necesse est omnes hac conditione teneri. Hinc princeps apostolorum fideles monuit, ne mirarentur in feruore  tentationis tanquam noui aliquid contigisset.

u. Afflictionum uero species tam diuerse sunt, quam diuersos culparum modos celestis ille medicus nobis inesse uidet; quatuor tamen modis comprehenduntur. Aliquando namque peccator affligitur pro peccatis preteritis, sicut ille cui dicitur: Ecce sanus factus es, iam noli peccare, ne deterius tibi aliquid contingat . Que iussio docet quod pro culpis preteritis uim doloris incurrerit. Aliquando pro cauendis futuris, quod Paulo contigit, qui, ne extolleretur, stimulum carnis accepit. Quidam doctores antiqui dolorem capitis aiunt fuisse. Aliquando quisque percutitur, ut dum inopinata liberatio periculum subsequitur, ardentius saluantis  Dei uirtus ametur. In qua percussione meritorum gratia succrescit, cum per patientiam fortitudo proficit. Quod in beato Iob completum est, qui prius ita laudatus, et postea sic remuneratus est. Nonnunquam uero in una qualibet persona tria hec genera simul concurrunt, ut in eo per afflictionem et preterita puniantur, et futura prohibeantur, et laudes liberatoris Dei ex adempto periculo succendantur. Quartum genus est, quando quisque sic in presenti percutitur, ut etiam in futuro puniatur. Quod illis solummodo accedit, quorum mentes tribulatio non conuertit: de qualibus illa uox conquerentis Dei est: Frustra percussi filios tuos, disciplinam non receperunt . Quod genus miser Antiochus et Herodes incurrit. Nam quod diuersis  cultibus, quibus utique diuersitas penarum debetur, aut per ignorantiam, aut per fragilitatem, aut interdum per audaciam subiacemus, non de conditione nature nobis accidit, sed de uitio prime transgressionis.

uI. Nam postquam ille primus parens Conditori per inobedientiam contrarius exstitit, ad hoc graue iugum cum omni sua stirpe sese incuruauit, ut ueraciter dictum sit quod tentatio est uita hominis super terram . Diuinis enim iussionibus subesse nolens, sub suis se necessitatibus prostrauit: quem ita exaltauerat libera seruitus, ut si uni subiectus esset, cuncta sibi subdita possideret. Sed ceruicem cordis erigendo sic eum deiecit captiua libertas,  ut etiam a uermiculis, et, quod magis est miserum, a seipso multa patiatur. Porro ille magnus honor, quo inter ceteras corporeas creaturas ditatus est, rationalis uidelicet acuitas in eo sic hebetata est, ut cum omni creature uisibili preesse debuerit, nunc exemplo formice uiuere iubeatur. uade, inquit, ad formicam, o piger . Mens autem que fluxa mutabilitate unum, qui ei sufficere poterat, Deum scilicet amisit, nunc per diuersa desideria uariatur, et huc illucque auida delectatione querit, in quo pausetur. Sed quoniam ad solum Deum appetendum creata est, postquam ab illo recessit, nichil inuenit, quod ei sufficiat, donec ad ipsum redeat. Unde nunc per diuersos affectus uariatur, ut cum rerum qualitate satiari non potest,  saltem uarietate ipsarum rerum expleatur. uicta tedio ipsa natura a cogitatione in cogitationem ducitur; quod fastidiebat appetit, et quod appetebat fastidit, que dum quolibet posita, profecto docet quod aliunde pendet. Cuius prima damnatio est, ut Augustinus dicit, horrenda profunditas ignorantie, que gignit malarum uanarumque rerum multiplices amores, per quos appetuntur uana gaudia, et luxuria et innumera huiusmodi: ex quibus succrescunt mordaces cure, perturbationes, merores, formidines, et cetera talia que in ipsis infantibus ita pullulant, ut si dimittantur facere quod uolunt, uix unquam ad aliquid boni perueniant. Contra quos eruditio magistrorum diuinitus procuratur, ut praua cupiditas infrenetur, et boni appetitus utcunque  suadeantur. Si tamen aliquis magistrorum, iuxta illud Danielis inueniri iam possit, qui ad iustitiam erudiat omnes. Etenim huic seculo magis contra Apostolum eligentes informant; cum Iob licet gentilis ita filios etiam adultos sanctificabat, ut nec in corde quidem peccarent.

uII. Ut quid autem multa de eiusmodi malis que ledunt dicam? Quando quidem si subtiliter consideres etiam cuncta que pro salute gerimus huius uite, penis et miseriis intermista reperies. An non miseria est corruptioni carnis ad necessaria atque concessa deseruire? quod eadem caro exigitur, ut contra frigus uestimenta, contra famem alimenta, contra estum frigora requirantur. Quod  multa cautela custoditur salus corporis: quod etiam custodita amittitur, amissa cum graui labore reparatur. Et tamen reparata semper in dubio est: quippe cum corpus tot ex se morbos gignat, ut nec medicorum quidem libris cuncti nominentur, quorum aliqui uix sine amaritudine curantur. An non et hoc miseria est, quod amatus amicus suspectione offendi ualet? Formidamus namque inimicos, atque de eis securi non sumus. Ne uero suspiciosi uideamur, sic eis frequenter loquimur, quasi amicis. Et rursus dum cauti esse nitimur, pura uerba proximorum, multumque nos fortasse diligentium, quasi uerba plerumque suscipimus inimici: et qui falli nunquam uel fallere uolumus, ex cautela nostra grauius er- [.....] Quid itaque hoc est, nisi humane uite  miseria? Nam et ipse homo ita suis afflictionibus assuetus est, ut eas non molestias, sed uoluptates putet. Amissa namque celesti patria, suo exsilio, in quo repulsus est, delectatur: grauatur curis, et tamen non cogitat quam graue sit quod ipsarum curarum multiplicitas mentem eius suffocat, ut scriptum est: Deprimit terrena inhabitatio sensum multa cogitantem . Priuatus est interno lumine, et tamen in hac uita diu uult perpeti cecitatem suam. Et cum interim quotidianis casibus innumerabiles ei mortes immineant, uult tamen sub timore tot mortium diu magis uiuere, quam semel moriendo nullam deinceps timere. Nam quia preceptum Conditoris trangredi presumpsit, ad hunc suimet defectum iure deuenit, ut quia suam  delectationem, quam in rebus exterioribus habuit, eidem Conditori preposuit, nunc et in ipsis rebus et in seipso molestias sentiat, quas uoluptates esse contempto Deo stultus putauit.

uIII. Ut autem et de his que a foris ueniunt aliqua ponamus, sciendum est quia alia sunt que a Deo patimur, uidelicet flagella: sicut ille Lazarus. Alia que a proximis, persecutiones, aut damna, aut contumelias: sicut apostolus Paulus. Alia que ab antiquo hoste, tentamenta scilicet diuersa: sicut Iob. Siue autem per hominem, seu per antiquum hostem aduersa ueniant, a Deo utique iuxta nostrum meritum modificantur. Nam status mundi ex merito nostro pertubatur, et per occultas cordium insolentias aperta prodeunt flagella penarum.  Quas uidelicet penas ipse iudex et Dominus enumerat dicens: Surget gens contra gentem , et cetera. Nos enim, ut in homeliis dicitur, omnia que ad usum accepimus uite, ad usum conuertimus culpe: humanam scilicet pacem ad inanem securitatem, salutem corporum ad usum exercemus uitiorum, ubertatem non ad necessitatem, sed ad superfluitatem. Ipsa serena blandimenta eris ad amorem nobis seruire cogimus terrene delectationis. Iure igitur restat ut simul nos omnia feriant, que simul uitiis male subacta seruiebant, et qui in cunctis deliquimus, in cunctis feriamur: ut quot prius in mundo incolumes habuimus gaudia, tot de ipso post nodum sentire cogamur tormenta. Hinc in libro beati Iob dicitur: De humo non egredietur dolor  . Quod scilicet mala nostra exigant, ut a rebus insensibilibus feriamur. Ecce enim exspectandus imber arente terra suspenditur, et caliginosus er sole inardescente siccatur. Mare procellis tumentibus seuit, et alios ad transmeandum susceptos intercipit, aliis desideratum iter contradicit. Terra etiam suscepta semina consumit. In quibus cunctis patenter ostenditur hoc quod scriptum est de Domino: Pugnabit pro eo orbis terrarum contra insensatos . Quod tunc utique fit, quando in pena delinquentium aduersitas elementorum militat, sicut item dicitur: ignis, grando, fames, et mors, omnia hec ad uindictam creata sunt. Bestiarum dentes et scorpii oppressiones, contritio et flagella.  Sed tamen de humo non egredietur dolor; quia nequaquam pena, que ex re insensibili ad nostram afflictionem excitatur, de ea nascitur creatura que percutit, sed ea que peccando uim percussionis extorsit. Hinc item scriptum est: Ego Dominus creans malum . Mala quippe nulla natura subsistunt. Non ergo creantur a Domino, sed idcirco mala creare se asserit, quia res quas ille bene condidit, sed nos male concupiscimus, in flagella, que aspera uidentur, et mala nobis, conuertit. Inde est quod homo de ueneno moritur, de quo serpens uiuit. Inde quod ipse cibus et potus intemperanter sumptus resoluta corpora facit, et immaturam senectutem adducit, quin etiam et mortem, ut item Scriptura dicit: Qui autem abstinens est, adiicit uitam  . Deus autem uidens quod ea que nobis donat, et non ipsum qui dator est, peruerso ordine diligimus, ex his que ei preponimus salubriter nos ferit, ut tanto citius ad eius amorem resipiscamus, quanto plenius senserimus plena esse doloribus ea que affectamus. Neque enim solis exterioribus male oblectamur. Nam ut ad nos ipsos ueniamus, in ipsis nostris membris, que nobis a bono artifice Deo bene attributa sunt, male frequenter utimur, ut oculis ad petulantiam conspiciendam. Per ipsos namque mors intrat ad animas nostras. Et quandocunque eisdem oculis species concupiscibilis apparet, quasi uetitum lignum Adam pre oculis habet. Lingua prompta est ad proferendum mendacium, uel ad construendam fraudem, uel ad  iurgia exercenda; pedes ad currendum in malum; sensus propter colorem auri, rectum iudicium peruertit. Et ne per singula currere longum sit, non solum per ea que uetuit, sed per ea que concessit Deus iniuriosi existimus. Et tamen homo custodiam diuinam debet habere in se, ne casum incurrat in corpore, quem cupiendo malum non timet incurrere in corde. Quapropter dignum est, ut uel in superbo animo nostro multa que nos contristant, Deo permittente, sentire cogamur, uel in delicata carne quam actori frequenter preponimus, censuram supplices sentiamus.

IX. Ab hoste uero maligno tam multipliciter patimur, quam ille nostris deceptionibus, et per naturam subtilis, et per malitiam iugiter infatigabilis  insistit. Cuius cuncta tergiuersationum certamina atque machinationes Dominus beato Iob insinuat. Et quod opprimendo rapit, quod insidiando circumuolat, quod minando terret, quod suadendo blanditur, quod desperando frangit, exorsus est dicens: Ecce Behemoth quem feci tecum, et cetera. Que omnia in illorum uerborum expositione plenius panduntur. Hic autem illud tantum commemorandum uidetur, quia generaliter in omnibus agere nititur, quod in primo homine gessit. uerba Dei de cordibus eorum euellere, suaque blandimenta que fraudulenter suggerit molitur infigere. Supplicia que Deus minatur obliuisci suadet, et ad agenda que perhibet nos instigat. Tunc dixit: Eritis sicut dii . Nunc dicit: In hoc mundo sublimes apparete . Tunc dixit: Nequaquam moriemini . Nunc quasi misericordem Deum fingens, impunitatem scelerum promittit. Sed nos qui experimento primi hominis didicimus quam districte iudex delinquentes feriat, oportet ut minacem eiusdem iudicis sententiam extimeamus, et contra deceptionis fraudem eiusdem hostis cautius ac robustius consistamus, illud Iob maius attendentes: uerebar omnia opera mea, sciens quod non parceres delinquenti . Et item dicit Psalmista: Maledicti qui declinant a mandatis tuis .

X. Singulis autem hominibus uitiis conuenientibus insidiatur. Prius enim conspersionem uniuscuiusque  perspicit, et tunc tentationis laqueos eidem conspersioni proximos opponit. Neque enim facile captiuaret, si aut luxuriosis premia, aut auaris scorta proponeret. Si aut uoraces de abstinentie gloria, aut abstinentes de gule imbecillitate pulsaret. Si mites per studium certaminis, aut iracundos capere per pauorem formidinis quereret. Sed ut efficacius in sua fraude preualeat, eo uitio quo eum citius consensurum ex qualitate animi eius nouit, explorat. Hinc scriptum est: Diuiditur estus super terram . Quia uidelicet in hac uita tentationis ardorem callide singulis ingerens quasi estum diuidit, dum uicinos moribus laqueos abscondit. In illis autem qui eius uoluntati subiecti sunt, quadam securitate perfruitur, dum cordibus eorum quasi  superbus rex inconcussa potestate dominatur. Sed si cuiuslibet mens ad desiderium Conditoris incalescit, si Redemptoris gratie meminit, et teneri captiuus a uitiis erubescit: cum idem hostis considerat se despici, et contra se mancipium quod dudum possederat reniti, mox in omni tentationis arte se instigat: ac ne is quem possederat ab eius dominio liberetur, multiplici fraude decertat. Hinc de his qui conuertuntur ad cor scriptum est: Maledicant ei qui maledicunt diei, qui parati sunt suscitare Leuiathan . Eidem quippe hosti maledicere est peccata que suggerit exsecrari. Sed quisquis hoc fecerit Leuiathan suscitat, qui, ut dictum est, in prauorum cordibus, quasi quietus et sopitus dormit. Quicunque igitur diuinitus respectus, que Dei  sunt agere desiderat, Leuiathan in certamine contra se prouocat, eiusque malitiam sua conuersione inflammat. Nec magnopere ergo quoslibet prauos inquietat, quippe quos non solum per mala, sed per ipsa quoque bona opera, que non sinceriter gerunt, sibi seruire conspicit; sed ad Deum confugientibus innumeras insidias tendit.

XI. Quibuslibet autem prauis mala quelibet aperte suggerit, eisque uelut familiaribus iniquitates manifestius insinuat, ut scienter agant que mala esse non ignorant. Bonis ergo uelut extraneis latenter insinuans, mala que publice non ualet, tecta subintroducit: ut qui malis consentire refugiunt, in bonis aut tepidi sint, aut nimio zelo modum excedant.  Quos plerumque grauius per ministros suos, quam per seipsum nocet, dum per malos uel illicit bonos ad malum, uel impedit eos in bono. Unde propheta: uelociores, inquit, fuerunt aquilis celi inimici nostri . Omnes tamen quibus preualet per tria uitia uehementius mergit. uidelicet alios per superbiam, qua se extollunt; alios per luxuriam, qua suis uoluptatibus seruiunt; alios per malitiam, qua suos proximos grauent. Unde et tribus nominibus ex ipsis tribus actionibus appellatur: scilicet auis, et Behemoth, quod est iumentum, et Leuiathan, quod est draco. In his namque quos pro spiritalibus uel temporalbus diuitiis in superbiam eleuat, auis est. In his uero, quos ad luxuriam eneruat,  iumentum est. In his quos ad nocendi malitiam inflammat, draco est. In illis autem quos pariter per tria hec mergit, iumentum simul, et draco, et auis est. Maxima tamen uirtus eius in luxuria est. Unde ad beatum Iob dicitur: Fortitudo eius in lumbis eius . uidelicet propter masculos. Et uirtus illius, propter feminas, in umbilico uentris eius . Ubi notandum, quia fortitudo eius non dicitur esse in lumbis, uel in umbilico eorum qui prosternuntur: sed in lumbis et umbilico ipsius diaboli, quia nimirum sicut in Moralium libro XXXII perhibetur, eius proprie corpus fiunt, qui ei per luxuriam succumbunt.

XII. In qua tamen luxuria neminem usque ad consensum mergit, nisi eum qui prius in oculis Dei superbiendo  cadit. Quod in se primus homo ostendit, qui postquam superbiendo peccauit, mox genitalia membra erubuit. Nam quia Deum superbiendo contempsit, mox a subdita carne prelium sumpsit. Unde propheta: Respondebit, inquit, arrogantia Isrel in faciem , id est per meritum superbie latentis in apertam luxuriam cadere permittitur. Qui ut ostenderet quod libido ex merito superbie proruperit, ait: Spiritus fornicationis in medio eorum . Si enim spiritus superbie sub Deo premitur, caro super spiritum illicite non eleuatur. Quisquis ergo superna appetit, si postea uoluptate prosternitur, non tunc se iudicet uictum, cum aperte superatur, quia tunc utique ante Dei oculos in culpe uoraginem cecidit, cum sese ultra  quam deberet efferens latenter intumuit.

XIII. Igitur malitia ad uiolentos pertinet. Superbia uero et luxuria, tam ad ipsos, quam etiam ad alios, qui mansueti plerumque uidentur. Nam in ipsis mendicis et pauperrimis ista duo uitia uigere solent. Elatio namque spiritum erigit, luxuria carnem corrumpit. Unde et isdem nequam spiritus sub umbra et in secreto calami, et in locis humentibus dormire perhibetur. Quoniam eos quos decipit, primo a caritate Christi tepere facit. Tum uero per elationem que per calamum foris quidem nitentem, sed intus uacuum designatur, sibi eos subiugat. Deinde per genitalia membra, que loca humentia intelliguntur, ad turpitudinem prosternit. Sane qui uel hec duo,  uel cetera quelibet eius figmenta superare cupit, hunc in prima suggestione contemnat. Que suggestio caput eius est. Quod uidelicet caput ab uno quolibet fidelium uirtutis pede facile conteritur, si prima suggestio respuatur. Unde ad eumdem hostem de qualibet studiosa anima Deus dicit: Ipsa conteret caput tuum . Cauda uero illius est operis completio, de qua scriptum est: Stringit caudam suam sicut cedrum . Succisa cedrus in lapidem durescit. Caudam uero suam quasi cedrum stringit, quia si caput eius, quod est blanda suggestio, semel in corde recipitur, deinceps eidem cordi quasi ex iure dominatur, et uiolenta consuetudine pene insolubiliter innodatur. Hinc est quod nonnulli peccata sua fugere satagunt, sed euadere hec etiam  decertantes nequeunt. Quia tanto ignis suasionis illius semel receptus amplius incendit, quanto se ei ad consentiendum molliorem quisque in uitio prebuerit. Sed quia nulla ratione conceditur, ut mens in hac carne posita suasionis eius ardore non tangatur, restat ut malignis flatibus adusta, ad orationis aut confessionis opem sine cessatione se conuertat. Flammam quippe suggestionis illius et unda lacrymarum citius exstinguit, et humilis confessio fraudes eius efficaciter tanquam proditas allidit.

XIu. De his que a proximis proximi patiuntur aliqua nichilominus relaturi, uidetur ut duas generationes hominum, scilicet malorum et bonorum, primo ab exordio memoremus. Iam uero de singularum  actibus quisque probet in qua generatione teneatur, dum cognouerit ad quam ex eiusdem generationibus pertineant opera que facit. Sunt itaque due generationes hominum, que a duobus filiis Adam, a Cain uidelicet et Abel, exordium acceperunt, et usque ad ultimos, qui nascituri sunt, nunc diuise, nunc misti percurrunt. De bonorum generatione que ab Abel iusto incipit ita dicitur: uos autem genus electum . Et item: Generatio rectorum benedicetur . Et alias: Dominus in generatione iusta est . De malorum uero, que a Cain incipit, sic dicitur: Generatio praua et exasperans . Et item: Generatio que non direxit cor suum . Et illud: Gens absque consilio est . Quid  enim plus sine consilio est, quam sicut illic sequitur, nouissima non prouidere? Gens bonorum habet ciuitatem suam Hierusalem, cuius et ciuis est, partim in celo iam regnans, partim hic peregrinans. Et habet humilem regem Christum, de quo eidem dicitur: Ecce Rex tuus uenit tibi mansuetus, sedens supra pullum asine . Habet et illa generatio malorum ciuitatem suam Babylonem, partim in inferno damnatam, partim adhuc in iniquitatis ministerio occupatam. Que et superbum regem habet diabolum, de quo dicitur: Ipse est rex super omnes filios superbie .

Xu. In illis autem duobus hominibus, a quibus he generationes exorte sunt, quid sequaces eorum  gerant prouida dispensatione expressum est. Nam ut prius de Cain dicamus, qui primogenitus Ade fuit,  ipse agricola exstitit, et sequaces eius totis desideriis terrena querunt: qui hic habent bonum suum, quamuis multis angustiis intermistum, cuius boni perceptione letantur. Qualis letitia de talibus gaudiis et rebus inesse potest? Ille sacrificium Deo, sed non simpliciter obtulit, et isti fidem, licet uerbotenus, tenent. Qui sepe multa bona faciunt, que tamen uel malorum admistione, uel sicut ille, fraterno odio commaculant. Aliis donant, aliis rapiunt, mercedes congregant: sed, ut scriptum est, eos in saccum pertusum mittunt, dum pro ipsis donis aut laudes  ab hominibus, aut a Deo presentis uite felicitatem querunt. De quibus propheta dicit: uictimas in profundo deferunt , id est ea que in imo sunt, per quelibet bona opera requirunt. Nam si celestia quererent, uictimas in altum leuarent.

XuI. Ille fratrem occidit, isti proximos aut damnis affligunt, aut exemplis necant, quantum in ipsis est. Unde scriptum est: Propter multitudinem calumniatorum clamabunt . uidelicet in quibus malorum prauitas displicet, calumniatores recte uocantur, non solum qui exteriora bona rapiunt; sed etiam qui uite reprobe exemplo interna nostra dissipare contendunt. Grauiorem namque calumniam nobis infert, qui male uiuendo uim nostris moribus irrogat, quam is qui uiolenter damna  rebus ingerit. Huiusmodi autem quisque non solum calumniator, sed homicida ex uerbis Domini comprobatur. Ait enim de diabolo: Ille homicida erat ab initio , id est, ex quo exstitit homo cui inuidebat. uide ut Ioannes dicit genus homicidii. Non gladio armatus, non ferro accinctus, ad hominem uenit, serpente indutus, locutus est mulieri, et per illam uenenauit uirum. Illum utique audiendo mortui sunt. Diabolus uerbum seminauit et occidit. Noli ergo putare hominem illum non esse homicidam, qui uel exemplo, uel uerbo mala persuadet; quia, si fratri persuadet, occidit. Inde est quod ille lusus Ismelis cum Isaac non lusio, sed illusio a matre putatur, et ab Apostolo persecutio nominatur.

 XuII. Ille ab ipso Deo prohibitus est ne fratrem occideret, sed audire contempsit. Qui postea ut haberet penitendi occasionem requisitus est, sed confiteri noluit. Nec enim in hoc ei dissimiles isti sunt, qui scienter prohibita queque faciunt, iussa uero contemnunt. Nam uideas eos impudenti presumptione quelibet uitia committere, et, quod iuxta beatum Gregorium omni peccato fit grauius, etiam de patratis sceleribus superbire, ut scriptum est: Letantur cum male fecerunt .« In his namque, sicut in Cain, superbia per usum crescit: ut ita hoc uitium in se nec saltem esse putent, cum eo pleni sint. An non ingens in illo superbia fuit, cum requisitus respondit: Nunquid custos fratris  mei sum ego?  Sic quippe in mente superbia, sicut in oculis caligo generatur. Nam quo latius caligo se dilatat, eo uehementius uisum obscurat. Ita et hec paulisper crescens, mentis oculum a spiritali intellectu diuidit, ut captiuus animus hanc et pati possit, et in se uidere non possit. Quia uero anima semel uoluntarie lapsa nunquam illic iacere permittitur quo primitus cadit, sed ad grauiora detrimenta tanto profundius proruit, quanto longius a Conditoris humilitate discedit: idcirco tales iusto Dei iudicio obcecantur, ut ad eius precepta durum et insensibile cor habeant. Unde Psalmista: Auferuntur iudicia tua a facie eius . Exceca, inquit Isaias, cor populi huius, quo contra de humilibus dicitur: Beatus uir qui semper  est pauidus . Per hanc itaque duritiam quam idcirco incurrunt, quia cognoscentes Deum, non sicut Deum glorificauerunt, mandata eius obseruando, ita destruuntur, ut amittant a corde innocentiam, ab ore ueritatem, ab opere iustitiam, a carne continentiam, ab intellectu fidei religionem. Deus enim dedignatur cum superbia coli. Unde et hi in suis immunditiis merito superbie dimissi diabolicis suasionibus ita falli permittuntur, ut etiam ad perfidiam dilabantur. Hos defectus ab eisdem malignis spiritibus sensim perstructos, Psalmista, demonstrans ex uoce destruentium Hierusalem, ait: Exinanite, exinanite usque ad fundamentum . Fundamentum enim est fides, quia super hanc bona opera construuntur.  Peruersos ergo spiritus uirtutis munimen usque ad fundamentum exinanisse est, euerso bene uiuendi opere, etiam a cordibus hominum robur fidei dissipasse. Hinc Ieremias: Constuprauerunt te, inquit, usque ad uerticem , hoc est ab exterioribus actibus, quasi ab inferioribus membris, usque ad celsitudinem fidei, que est totius uirtutis fundamentum, polluendo peruenerunt.

XuIII. Quique tales forte non patientur audire, quod fidem perdiderunt. Sed nunquid fidem habere dicendi sunt, qui proximos persequuntur? cum doctor gentium dicat: Qui negligit curam proximorum, fidem negauit . Et certe peius est fratres opprimere, quam eorum curam negligere. Iudex quoque hominum quomodo reprobabit eos qui ut  canibus uel equis cibos prepararent, uictum pauperis per sudorem acquisitum auferunt; si illos in eternum ignem proiiciet, qui esurientem non cibant? Nam et pater Augustinus in Epistola sancti Ioannis dicit: Christus propter solam caritatem in carne uenit; qui ergo caritatem non habet, Christum negat in carne uenisse. Sunt plurima que quosdam in Ecclesia constitutos infideles esse demonstrant. Personam potentis ita plerique accipiunt, ut pro eius fauore uerum in causa proximi negent. Et quid est ueritas, nisi Christus qui ait: Ego sum ueritas?  Ioannes non de confessione Christi, sed de iustitie ueritate requisitus occubuit. Quisquis ergo ueritatem idcirco negat, ne personam potentis  offendat, si Ioannes eo ipso propter Christum occubuit, quia uidelicet pro ueritate mortem incurrit, iste procul dubio Christum negat, qui ne personam offendat ueritatem tacet. Ecce post hec ante oculos hominum Christianus est, sed si districte iudicetur ante Deum, iam non est. Quo uidelicet libro multa de ministris etiam Ecclesie dicuntur, per que et Balaam et Iezabel imitari et Antichristi membris uniri comprobantur.

XIX. Ut autem ad aliquid tale ueniamus, in quo persimile factum esse Cain sequaces euidentius manifestentur, ille, ut dictum est, monentem Deum audire noluit: isti seruos eius et rectores contemnunt, imo ipsum per ipsos, sicut in ipsius uerbis ostenditur, dicentis: Qui uos audit me audit, et qui uos  spernit me spernit . Qui etiam eiusdem rectoribus potestatem ligandi atque soluendi in persona beati Petri concessit, quam ita confirmauit ut alias diceret: De omni re quacunque duo ex uobis consenserint super terram, fiet illis a Patre meo . Sed ob hoc forte uel excommunicationes pastorum, quas ad compescendam prauorum malitiam adhibent, uel admonitiones contemnunt, quia uitam illorum reprehendunt: quod equidem ingens scandalum quibusque illusoribus prebet. Sed pastor et episcopus animarum nostrarum Christus non est contemnendus, qui in his auditur, et contemnitur, qui sicut presciens futurorum huic temeritati contemptorum obuiat dicens: Quecunque dixerint uobis, seruate et facite . Et ut hoc inferamus,  quis peior quam Caiphas, qui de Christo prophetauit? Scilicet qui prophetiam unde meruerit, sanctus euangelista monstrare studuit, dicens: Cum esset pontifex, prophetauit . Saul rex impius et reprobus, cum preciperet ne quis donec esset complecta uictoria comedisset, Ionathas etiam iussionis nescius paululum mellis gustasset, mox diuinus fauor ita subtractus est, ut uictoria penitus intermitteretur. Quam indignationem suam idcirco Deus tunc palam fecit, ut quantopere in contemptu rectorum offendatur, deinceps per omne seculum intelligi posset. Nam et Iudas proditor cum ceteris Christi discipulis demonia fugabat, quod in libro epistolarum sancti Gregorii, et in sermone de cruce sancti Ioannis Chrysostomi perhibetur. Igitur Caiphas  propter pontificatus honorem prophetauit; et illam Saulis iussionem ab ignorante licet contemptam adeo uindicauit, ut Ionathas mortis sententiam incurreret, nisi totius populi auctoritate liberaretur. Demones ob reuerentiam diuini nominis ab ipso suo complice fugabantur. Cum uero ista ita sint, uiderint quid faciant, qui pastores etiam sine fide Christi uiuentes despiciunt. Ut enim ita dixerim, audaciores sunt quam demones.

XX. Qui et si reprehensibiles sunt, ut in libro XXu Moralium disputatur, magna cautela subditis cauendum est, ne uitam eorum iudicare presumant. Habent iudicem suum Deum, qui per magistros quidem uitam iudicat plebium, sed per semetipsum  facta examinat magistrorum. Quamuis etiam subditi, quos modo magistri discutere uel negligunt, uel non possunt, eius procul dubio iudicio reseruentur. Nam prelatos a se solo iudicandos innuit, cum cathedras uendentium columbas sua manu euertit. Si autem rectores nati sunt, subditi seipsos tantum et non illos accusent, quia certe eorum culpa est quod talibus subiiciuntur. Scriptum quippe est: Dabo tibi reges in furore meo . Et item: Regnare facit Deus hominem hypocritam propter peccata populi . Si ergo irascente Deo secundum merita rectores accipimus, in illorum actione colligimus quid ex nostra estimatione pensemus, uel cuius meriti simus. Si ergo magistrorum uita iure reprehenditur, oportet ut  eos subditi sufferant, etiam cum displicent. Sed hoc est solerter intuendum, ne aut quem uenerari necesse est, imitari appetas, aut quem imitari despicis, uenerari contemnas. Subtilis etenim uia tenenda est rectitudinis et humilitatis, ut reprehensibilia magistrorum facta displiceant, quatenus mens subditorum a seruanda magisterii reuerentia non recedat. Debet tamen a subditis humiliter suggeri, si forte ualeat in prelatis quod displicet emendari. Et libere ergo dicenda sunt que sentimus, et ualde humiliter promenda que dicimus, ne et que recta intendimus, hec elate proferendo, non recte faciamus. Quod enim magistri a subditis reprehendi non debeant, bene bobus calcitrantibus inclinata illa testamenti, que rectores significat, arca figurauit.  Quam quia casuram credens Oza leuites erigere noluit, mox sententiam mortis accepit, in humero percussus, quo ex precepto legis eam ferre debuerat: quia nimirum dum subditi contra prelatos, quorum imperia ferre debuerant, manum submissionis mittunt, a sorte uiuentium reprobantur.

XXI. Christus baptizat, sicut Deus Pater Baptiste Ioannis testatur dicens: Super quem uideris Spiritum descendentem, hic est qui baptizat . Non ergo melior est baptismus per manus cuiuslibet sancti hominis, quam per manus peccatoris, quoniam qualiscunque baptizator sit, iehsu est qui baptizat. Sic et de ministerio sancti altaris debet intelligi, quia scilicet et per manus aut iusti aut iniusti sacerdotis oblationem consecrat ipse Christus, et sicut Ioannes  in homelia de proditione Iude disseruit nunc ipse Christus presto est, et non ipse sacerdos corpus Christi consecrat, sed ipse Christus per ipsum. Nam sicut uox Dei in primordio mundi semel iussit, ut terra per singulos annos fructum afferat, et illa semper habet effectum ad generationem; sic et eadem uox hominis Iesu semel quidem in cena dixit: Hoc est corpus meum, et hoc facite in meam  commemorationem: sed donec, ut ait Apostolus, ipse ueniat ad iudicandum efficientiam ipsius rei, uox ista per omnem Ecclesiam adimplet. Et quidem fieri potest ut is qui consecrat, alter Iudas sit, cui rex dicat: Amice, quomodo huc intrasti?  Is tamen qui non mentitur faciet quod promisit. Hinc itaque ex obliquo unusquisque intelligat, quia uis et pondus excommunicationis, aut admonitionis pondus, per qualemcunque personam fiat, ex Dei maiestate pensetur, cuius auctoritate deponitur.

XXII. Spiritalis, iuxta Apostolum, omnia diiudicat, sed animalis homo non percipit spiritalia. Quapropter et isti nichil secundum fidem metientes, pro eo quod contemptus eorum non statim per  aliquod manifeste ultionis signum redarguitur, negligunt futurum examen contremiscere, quod ad presens non experiuntur, et idcirco ad peccandum sunt precipites, ad corrigendum uero difficiles. Unde scriptum est, quia propter hoc multiplicantur mala in terra, quod non cito profertur sententia contra delinquentes. Et certe tunc peiore ultione damnantur, cum eis nulla aduersitate resistitur: quia uidelicet ut in Moralium libro XXuI dicitur, eos Deus ad supplicium eternum reseruat, quos per temporales afflictiones a suis prauitatibus non refrenat. Hinc scriptum est: Percussit inimicos suos in posteriora, non in presenti, et opprobrium, non temporale, sed sempiternum dedit illis . Hinc sanctus Ne filium suum reprobum, non  in ipso, sed in posteritate seminis eius damnauit. Non ergo rebelles sibi de impunitate blandiantur, quia nunc Deus magis penaliter preualere permittitur, et manifeste damnationis indicium est, quando conatibus eorum nulla contrarietate impediente subsequens fauet effectus. Etenim quia Deus, ut scriptum est, nullum tempus sine testimonio sue uirtutis derelinquit, multos etiam nostra etate pauenda ultio punit, ut illud fuit. Cum ante hos annos  sancti Andree solemnitas in prima Dominica Dominici Aduentus concurrisset  , quidam sacerdos, sicut Turonice ecclesie precentor, asserit pagensibus suis utrasque missas audire precepit. Inter quos erat quidem medicus, qui audita prima missa discessit. Quem cum sacerdos increpasset, graue ei  respondit. Et ille excommunicauit eum. At uero medicus ad domum suam iratus discessit, et in contemptum excommunicationis mox potum accepit, atque protinus uexari cepit quousque animam exhalaret. Si isti hoc uidissent forsitan timuissent, quibus illa exprobratio congruit: Generatio praua et adultera signum querit . Ut illud Iob: uidentes plagam meam timetis ,  quia plerique Deum timere nesciunt, nisi cum uel in se, uel in aliis experta aduersitate terrentur.

XXIII. Theodosius imperator ille famosus, sicut Tripertita historia refert, quadam uice a quodam monacho, qui, ut credo, non bene compos mentis sue erat, pro quadam eius querela, quam non statim expedierat, excommunicatus est. Et monachus quidem excommunicatione in pictatio descripta, et quo ab imperatore inueniri posset proiecta discessit. At imperator non illum gyrouagum  , sed celestem potius regem, cuius auctoritate solet excommunicatio fieri, in causa considerans, prandere nullatenus, cum quidem incumberet hora, presumpsit. Multisque episcopis coram astantibus, et cum illo episcopo, ad cuius diecesim  predictus monachus pertinebat, licentiam dantibus, cogi non potuit ut aliquid gustaret, donec monachus diu multumque quesitus, et aliquando repertus est, et rogatus ut imperatori licentiam daret. uelim ut istis personis ex obliquo personas componant, quatenus causam a contrario uerius discernant. Ecce imperator non qualiscunque, sed Theodosius omni seculo post se mirandus, obseruauit excommunicationem non rationabiliter, sed inepte prolatam, neque a quolibet, qui uel tenuem excommunicandi potestatem habuerit, sed a stulto monacho fortuitu iniectam. Isti uero degeneres homunciones, nullumque saltem apud uulgares signum honestatis habentes, contemnunt excommunicationem non fortuitam, sed ecclesiastica censura per pontifices decretam.  Certe quia dies mali sunt, in quibus, ut ait Apostolus, existunt homines seipsos amantes, qui auditum a ueritate auertentes sanam doctrinam non recipiunt. Inde est quod pondus diuine auctoritatis paruipendunt, et non solum Dei ministros, sed ipsum etiam per eos admonentem more Cain spernunt. Quia uero de uno rege, qui mira humilitate excommunicationem, licet ineptam, obseruauit, audiuimus, nunc de alio quid contigit audiamus.

XXIu. Legitur in historia gentis Anglorum, quod quidam episcopus duos fratres Palatinos uiros pro repudio uxorum excommunicauit. Contigit autem ut rex ipsius gentis iuxta domum ipsorum transiret. Qui multis blandimentis delinitus, ut apud eos ad prandendum diuerteret, tandem consensit. Expleto  autem conuiuio, cum iam rediret, obuiauit episcopo, qui fratres illos excommunicauit: quem cum uidisset intremuit, et exsiliens de equo in media, ut erat, uia prostrauit se coram episcopo. At ille appropinquans ad eum, ferula, quam manu tenebat, tetigit eum dicens: O rex, non est meum agnoscere tibi, quia contra Deum fecisti, quando te excommunicatis  scienter sociasti. Idcirco ista sententia est de te: hoc anno mori habes in domo ipsa in qua excommunicationem contempsisti. Quod et factum est sicut ibi legitur. Ecce rex non potuit hunc reatum nisi moriendo expiare: ecce episcopus nec prostrato regi in puluere potuit ignoscere. Ex his ergo colligendum est, quia nec ipse episcopus, cuius excommunicatio contemnitur, sine grauissima penitentia huiusmodi facinus ignoscere potest.

XXu. De signis uero illud sciendum, quia iuxta Scripturam: Unicuique rei tempus suum est sub celo . Unde sancta Ecclesia signis ad corroborandum suorum fidem in primordiis suis indiguit. Nunc uero constante iamdudum fidei statu signa admodum non requirit. uerum ut internus arbiter cogitationes  ex multis cordibus reuelet, terribili dispositione priusquam Antichristus appareat, uirtutum signa ab eadem Ecclesia subtrahuntur. Nam prophetia absconditur, curationum gratia aufertur, prolixioris abstinentie uirtus minuitur, doctrine uerba conticescunt, miraculorum prodigia tolluntur: hoc in libro XXXIu Moralium. Quod idcirco fieri permittitur, ut dum subtractis uirtutibus eadem Ecclesia abiectior apparuerit, manifestum fiat qui illam propter spem celestium premiorum, et non propter presentia signa uenantur, et qui sunt illi qui inuisibilia, que promittit, sequi negligunt, dum signis uisibilibus ad eius reuerentiam non incitantur, cum etiam a fidelibus miraculorum diuitie subtrahuntur. Unde scriptum est de eodem Antichristo: quia faciem  eius precedet egestas. Satellites eiusdem Antichristi mira facturi sunt, qua uidelicet occasione fiet, ut qui Ecclesiam pro solis miraculis uenerantur, illius ueneratione contempta, ad illorum qui signa fecerint consortium transferantur. Bonis tamen signa omnimodis [modis omnibus] non deerunt, sed in comparatione eorum aut pauca, aut nulla uidebuntur. Inde est quod nec ipsa periuria, que tam cito Deus punire solebat, iam manifesta ultione uindicat, imo uero ea, quasi non punienda sint, multiplicari permitit. Nunquid periuri dicere possunt, quod uel Deus modo non puniat quod ante solebat, uel sancti non eiusdem sint potestatis, ut periuria super se facta sicut olim puniebant, ita nunc punire nequeant? Possunt utique, sed iam  tempus est ut signa cessent. Non utique mirum si contemptum Deus prelatorum uindicare dissimulat, quandoquidem sanctorum iniurias tam longanimiter suffert. Sed quia de iuramento sese occasio prebuit, quid de hoc Hieronymus in Ezechielis libro u dicat commemoremus. Sedecias rex pactum subiectionis cum rege Nabuchodonosor inierat, sed mentitus est  ad regem Aegypti confugiens. Dicit ergo Ezechiel: Nunquid effugiet qui soluit pactum? uiuo ego, dicit Dominus, quia adducam eum in Babylonem, et ibi morietur in preuaricatione, qua despexit me . Sententia secularis est, dolus an uirtus in hoste requiratur. Quam sententiam solent opponere qui dicunt hostes fraude decipiendos, et quibus ut quiescamus donec iures et pactum ineas sub nomine Dei. Prudentie est et fortitudinis, uel decipere, uel superare aduersarium qualitercunque potueris. Cum autem te constrinxeris iuramento, neque tanquam aduersarius decipiendus est, quia non est considerandum cui iuras, sed per quem iuraueris. Alioquin et illum despicis per quem iuras, et hostis fidelior inuenitur quam tu, qui propter  nomen Dei tibi credidit. Non enim hostem decipit, sed amicum, qui illum decipit cui iuramento diuini nominis fuerat copulatus. Hoc dictum sit ut Christianus, qui contra Christianum iuramentum frangit, quid mereatur hinc intelligat, si fedus illud quod contra paganum Iudeus uiolauit sic animaduertitur, ut Sedecias auulsis oculis propter hanc preuaricationem in Babylonem cum ducibus suis captiuus ductus sit.

XXuI. Ut autem sacerdotalis dignitas propter fidei maiestatem ostensione etiam uisibilis miraculi commendetur, illud beati Petri ad medium deducatur. Hic beatus Petrus Alexandrie presul fuit, et Arium hereticum ab Ecclesia sua primus eiecit. Cui dehinc instante passionis articulo  Christus per somnium nimio splendore fulgens apparuit, indutus uidelicet colobio nimis candidissimo, sed usque ad pedes scisso. Quod tamen colobium ambabus manibus ad pectus suum stringens, nuditatem suam quodammodo operiebat. Quem Petrus esse Christum intelligens, cum ingenti horrore attonitus ait: Mi Domine, quis hoc fecit? At ille ait: Arius mihi hoc fecit, et cetera que ille nimis affectuose prosecutus est. Hic ergo Petrus tempore episcopatus nunquam in cathedra sua sedere uoluit, sed super scabellum ipsius cathedre residebat. Propter quod frequenter clerus et populus contra eum querebatur, sed nequaquam acquiescebat, quoniam quotiescunque thysiasterium ascendebat, splendor igneus de ipsa sede egrediens  apparebat, cuius aspectu uir sanctus ita accendebatur, ut nesciret se interdum esse in corpore. Cum autem quadam die clerus et episcopi qui aderant de predicta sessione quererentur, ille coactus et iam celare non ualens: Quid, inquit, affligitur cor meum? Annon uidetis uirtutem igneam que emicat de solio illo, et spiritum coruscare non cernitis? Cumque omnes demisso capite tantam rem audientes conticuissent, ille subiunxit: Credite mihi, filioli, si uideretis que uideo, tunc cognosceretis, qualis est sacerdotalis uirtus, et que gratia in ipsis habitat, ad cuius maiestatis presentiam ego territus sedere in eadem cathedra non audeo. Quo exemplo si bene consideratur, cum hinc admodum  contemptores terreri possent, tum quoque ipsi sessores non mediocriter contremiscerent. Hoc in ipsius passione refertur.

XXuII. Manebit ergo sancte Ecclesie sua potestas, et impietas imperii erit super eum. Fidelibus autem de eadem Ecclesia dicitur: Ponite corda uestra in uirtute eius . Id est non secundum quod foris apparet, sed mentalibus oculis que uirtus in ea sit introspectent: semper namque presto est ille qui promisit: Ecce ego uobiscum sum , etc. Unde et illic sequitur: Ut enarretis quoniam hic est Deus . Sed et sancti quique pontifices sedibus suis quas aliquando corporaliter tenuerunt, spiritali presentia semper adesse creduntur. Quod etiam  si placet exemplo monstretur. In illa diui Gregorii uita, qua Romani utuntur, multa mirabilia per presentiam eius post transitum in illo suo monasterio, cuius in homiliis meminit, patrata manifeste declarantur, e quibus unum est. Quidam nefarius nomine Dominicus quamdam sanctimonialem a se corruptam iuxta illud monasterium sibi conduxit, cumque hospitio latrina deesset, trabeculas, que fontem sancti Gregorii senserant, infelix abstulit, et latrinam aptauit. Cum sequenti ibidem nocte dormiret, comprehensus est a duobus quasi cubiculariis atque ligatus: quos cum interrogaret cur se ligarent et tam crudeliter impellerent: Propter fornicariam, inquiunt, te sanctus papa iubet in audientiam duci. Forte tunc Ioannes pontifex Romanus pridie contra  Saracenos perrexerat: cuius absentiam reus ille recordatus, dominus, inquit papa, nunc in urbe non est, et quomodo me ligari iussit? At illi dixerunt: Si papa Ioannes hinc abiit, sanctus Gregorius hic remansit, qui more solito urbem perlustrans cum hic ueniret, septa sui fontis a te propter meretriculam reperit dissipata. Ille excitus cum iam internis febribus arderet duodecimo die expirauit. Qui Zacarie quidem qui monasterio preerat obiurgationem contempserat, sed Gregorium loco esse presentem atque singula queque perscrutantem, quod non suspicabatur, moriendo probauit.

XXuIII. Quisquis igitur ex fide uiuit, Christi uel sanctorum eius presentiam reuereatur, et non preconem contemnat; si etiam, quod absit, uite merito  contemnendus fuerit, sed iudicis potentiam reformidet. Licet enim talis iudicandi locum teneat, cuius uita loco minime concordat: quisquis tamen regiminis gradum sortitur, locum apostolorum in ligandi atque soluendi auctoritate suscipit. Et idcirco sicut in homilia Euangeliorum uigesima sexta sancti Gregorii dicitur: Utrum iuste an iniuste liget pastor, pastoris tamen sententia gregi timenda est, ne is et qui subest, et cum iniuste forsitan ligatur, ipsam obligationis sue sententiam ex alia culpa mereatur. Pastor ergo sicut de omnibus iudiciis suis, rationem uero iudici redditurus, uel absoluere indiscrete timeat, uel ligare: subditus uero ligari timeat, uel iniuste. Qualiter autem prelati  uel sibi, uel subditis uiuant, aut qualiter quedam leuius, quedam asperius corrigant, quedam dissimulent, nec tamen crescere sinant, in libro Pastorali manifeste disseritur. Hic tamen ex libro XXuI Moralium illud commemoretur, si a prauorum correptione cessauerint, ipsi pro eis punientur. Et quot regendis subditis quisque preest, tot apud districtum iudicem animas solus ad reddendam rationem habebit, cum forte de sua sola uix sufficiat. Subditos quoque tanto liberiores in diuino examine prelati reddent, quanto hic eorum culpam sine uindicta non deserunt: ipsi uero tanto obligatiores fiunt, quanto in his qui committunt, nec uerbi quidem iniectione ab aliquo lacerantur.

 XXIX. Prauorum peruersitas exigit, ut contra contemptum eorum tanta dicantur, accepta uidelicet occasione de Cain, cuius isti sequaces sunt qui Dei ipsius admonitionem contempsit: qui et culpam confiteri noluit, sed et timide respondit dicens: Nunquid custos fratris mei sum?  In quo facto genitorem suum Adam imitatus est, qui ad penitentiam requisitus mox adminiculum excusationis adiunxit, dicens: Mulier quam dedisti mihi, dedit mihi, et comedi . Excessum suum latenter intorquens in auctorem, quasi ipse qui mulierem dederat, occasionem delinquendi prebuisset. Hinc est quod ex illa radice ramus huius erroris usque nunc in humano genere protrahitur, ut quod quisque male agit, aut excusando leuigare, aut argumentando  defendere conetur. Et certe peccare non debuimus, sed utinam post ruinam resurgere conaremur, et culpam defendendo non multiplicaremus. At miserabili modo quo spiritus peccando longius a ueritate disiungitur, eo nequius obduratur. Et culpa que terrere mentem debuit, magis hanc extollit. Porro autem de Cain adhuc aliquid contra eius imitatores dicamus. Ille uagus et profugus deguit, et de istis dicitur: Ambulabunt in uacuum et peribunt. In uacuum ambulant qui nichil secum de fructu sui laboris post mortem portant. Qui et profugi sunt, quia uitam presentem sequentes fugiunt alternam, istam inuenientes, illam perdunt. Alius namque adipiscendis honoribus, alius multiplicandis facultatibus, alius promerendis laudibus anhelat;  sed cuncta hec quisque aut ante mortem perdit, aut moriens deserit. In uacuum ergo laborat, et uagus uitam suam percurrit, qui secum ante iudicem nichil ad promerendam anime salutem portat. Quoquo enim modo culpa prodeat, ita semper eidem subacti sunt, ut uel recte non incipiant, uel si inceperint fracti in ipso conatu ad consuetam prauitatem redeant. Ille primogenitum suum Enoch uocauit, atque ex nomine eius ciuitatem quam condidit appellauit. Enoch dedicatio dicitur. Et omnes iniqui quanto longius a celesti hereditate diuisi sunt, tanto profundius in hac uita que prima est cordis radicem figunt. Et cum scriptum sit: Ne discumbas in primo loco , se in primordiis dedicant,  ut hic ad punctum floreant, et a sequenti patria funditus arescant.

XXX. Quorum studia hec sunt, contra precepta Conditoris indurescunt, prauis desideriis succensi, nec suis mortibus aliquando parcunt. Inanem gloriam etiam cum uite detrimento querunt. Bonos uero dictis et factis persequuntur, et etiam gladiis. Spem in semetipsis ponunt; contra flagella Conditoris insensibiles existunt. Mortalia non mortaliter cogitant; habendi cupiditatem nullo congestu lucrorum finiunt. Inter quaslibet amaritudines ad uoluptatem carnalis desiderii recurrunt; corpus quantum possunt epularum diuersitatibus nutriunt, mestitiam locorum blandimentis demulcent. Ne despecti uideantur, dignitatibus se inaltant; potestatibus cunctos  transcendere gestiunt. Qui uero astutiores sunt, corda sua discunt machinationibus tegere, sensum uerbis uelare, irrogata mala multiplicius reddere, simplices irridere. Hec ueteris hominis prudentia est, que a pueris pretio discitur, in iuuenibus usu roboratur: hanc qui sciunt, ceteros despiciunt; qui nesciunt, in aliis urbanitatem putant. Hi superna que amiserunt, nec plangunt, nec recogitant; ingenitam libertatem non recolunt, semetipsos in his, ad que proiecti sunt, deserunt. Exsilium quod patiuntur more patrie diligunt, et cum miseri sint ipsas miserias amant, seque inter eas in bonis esse putant. Ita ab exordio uite usque ad finem in iniquitate perdurantes omni tempore per augmentum malitie contra semetipsos ictus ingeminant, quibus  succisi in eternum ruant, qui eternam patriam non amant, quia sufficere sibi credunt, si eis suppetant bona temporalia que cupiunt: et si in his succrescunt, felices se et munitos putant: et ita ubi carne requiescunt, ibi mentem exstinguendo sepeliunt. Quisquis itaque hec et alia quamplura, que ob prolixitatem omittimus, in se deprehendit, ueterem hominem cum suis rationibus necdum se deposuisse cognoscat, sed ad illam ciuitatem, cuius rex diabolus est, etiam si audire non patitur, factis prodentibus pertinere probatur.

XXXI. Iustus Abel sicut in se regem celestis Hierusalem Christum cum omni collectione electorum significauit, sic in agno quem obtulit innocentiam eorumdem electorum expressit. Ut enim  de studiis eiusdem innocentie quiddam commemoremus, quicunque inter eos perfecti sunt, nichil callida simulatione simulant, quia loqui dupliciter ignorant. Non se student rerum abundantia fulciri, non per dignitates seculi honorabiles ostentari, non cultu uestium pompare, non in his que extra se sunt gloriari; honorari metuunt, non despici; corpus continentia tenuant, mente et moribus pinguescunt. Pro iustitia contumelias suscipere gaudent; iniurias non facere, sed tolerare lucrum putant. Sed et alia huiusmodi gerentes Deo quidem placent, oculos autem Cain offendunt, quia sapientes et cultores huius mundi abiectos, et quasi mortuos deputant, quos non carnaliter secum uiuere  cernunt. Quod in illo iuuene signatur, quem Dominus cum a demonio liberaret, ita paululum iacere permisit, ut a multis mortuus diceretur, quoniam qui spiritaliter uiuere nesciunt, eum qui immundis desideriis caret, inutilem penitus atque exstinctum arbitrantur. Unde Iob ait: Deridetur iusti simplicitas , quia uidelicet dum foris idem iustus temporali gloria non resplendet, eis qui nulla bona nisi carnalia pensare sciunt, in despectu uenit. Unde bene Moyses electorum uoce ait: Abominationes Aegyptiorum immolabimus Domino . Aegyptii dedignantur oues edere, sed quod illi abominantur, hoc Isrelite Deo offerunt, quia simplex humilium uita Deo in sacrificium uertitur, quam superbi et duplices fatuitatem  putant esse. Fraterne cedis Cain spirans Abel foras egredi suadet; foras autem egredi est, neglectis celestibus bonis exteriora querere. Ad quod uidelicet agendum nonnulli qui appetitui terrenorum succumbunt, eos uero qui eterna sequi uidentur inflectere, uel solo exemplo, uel etiam uerbis solent. Quos uxor beati Iob euidenter expressit, que uerba blasphemie uiro suasit. Nam et hi propter professam fidem intra sinum Ecclesie fidelibus admisti sunt, quos eo imitabiles pene sibi faciunt, quo eos usque ad fidei cubile recipiunt. Sed quisquis uult crudelitatem Cain euadere, studeat internis desideriis iungi, cesset exteriora per exempla prauorum ambire. Nam ille in Euangelio latrones non incurreret, si ab Hierusalem, quod est uisio pacis, non exisset, neque  filiam Iacob rex terre corrupisset, nisi illa ad uidendas illius regionis mulieres processisset. Hinc de eodem Iacob dicitur: Quod simplex in habitaculis habitauit . Esau uero, quem Deus odio habuit, uir gnarus uenandi fuit.

XXXII. Patitur autem Deus innocentem Abel ab impio Cain iugulari, quem tamen ipse suscepit: quoniam electorum est hic mala perpeti, hic diuersis modis flagella sustinere, quibus reseruatur de hereditate gaudere eterna. Nam si filii, et heredes. Filii uero esse ex ipsa afflictione noscuntur iuxta illud: Flagellat omnem filium quem recipit . Licet enim non sit filius omnis qui flagellatur, tamen nullus est filius qui non flagelletur. Mali uero sine uerbere relinquuntur, ut sicut  in libro XXIu Moralium dicitur: Saltem hanc uitam sine penis ducant, qui ad tormenta sine fine que sunt mala agendo festinant. Nequaquam enim retributionis gaudium de eternitate colligitur, quod non hic prius pia tribulatione seminatur. Eant igitur reprobi, et desideria sua inulte consumant, quia certe ad reatus testimonium Deus conuertit etiam ipsum tempus, quod eis ad penitentiam tribuit, et iram quam nunc retinet quandoque irretractabiliter infundit. Quod ex afflictione bonorum colligitur, quos cernimus et pia agere et crudelia multa tolerare. Nam districtus iudex quanta illic animaduersione ferit quos reprobat, si hic tam districte cruciat quos amat? Hinc Petrus  ait: Tempus est ut incipiat iudicium de domo Dei . Si autem primum a nobis, quis finis eorum qui non credunt Dei Euangelio? Peccata quippe nequaquam diuina seueritas inulta remanere permittit, sed ira iudicii a nostra hic correptione inchoat, ut in reproborum damnatione conquiescat. Propter utrosque enim Iob ait: Si impius fuero, ue mihi est; et si iustus, non leuabo caput , saturatus afflictione et miseria. Impius namque caput hic leuat, qui prosperis hic fulcitur, sed quod sequitur non euadet; superbia enim eius eterna ultione feritur. Iustus uero oppressus miseria caput leuare non sinitur, sed transitoriis doloribus expiatus ab eterno uerbere liberatur.

 XXXIII. Caput itaque iusti Abel in mortem premitur, et impius Cain in effrenatione sue uoluntatis abire sinitur, ut in illo felix bonorum aduersitas, in isto malorum infelix prosperitas monstraretur. Fit enim plerumque ut sicut ille tunc, sic nunc unusquisque malus, cum a iugo diuine seruitutis collum mentis excusserit, in perpetratione cuiuslibet reatus agendi facultatem habere permittatur. Qui dum sub diuinis preceptis non restringitur, dum in agendis malis impia libertate potitur: interdum licere sibi putat omne quodlibet, unde bene de eo scriptum est: Quasi pullum Onagri liberum se putat . Onager dicitur asinus agrestis. Agrestia uero animalia libertatem habent et ire quo uolunt, et quiescere quando uolunt. Qui ergo implere mala que  desiderat per effrenatam libertatem querit, pullo onagri esse similis concupiscit, talis uidelicet quia ad aliud non reseruatur, sub disciplina quasi agrestis bestia non restringitur. Homo autem qui ad sequentem uitam dicitur, necesse est profecto, ut in cunctis motibus sub discipline dispositione religetur, et quasi domesticum animal loris uinctum seruiat, atque eternis dispositionibus restrictus uiuat.

XXXIu. Ipse autem uerus Abel cunctas nostre tribulationis molestias consolans, mirabili compassione totum ex potestate sustinuit, quod nobis ex necessitate sustinendum nouit, ut nos homines quod ex merito culpe patimur, non refugiamus, cum ille qui Deus est ex sola condescensione tanta  sustinere dignatus est. Non itaque puto quemlibet tam presumptuosum, ut quasi de singulari merito, uel digniori natura presumens, presentem uitam sine molestiis querat sibi disponi, cum ipse quoque auctor uite, sine dolore passionis ab eadem uita non exiit. Quibuslibet enim uirtutibus polleat, quid digna est uita peccatorum, si eius et uita pro nobis flagello subiacuit, que subdita nulli peccato fuit? Ut enim aliquid sub exemplo dicamus, Baruch discipulum Ieremie prophete diuina uox redarguit, eo quod ceteris in captiuitatem transmigrantibus quietem sibi querere presumpsit. Alioquin diuerso itinere ambulat Christianus miles, si gaudia et delectationes querit, cui dux suus uias amaritudinis ostendit. De quibus uiis scriptum est: Omnes uias  ius intelligere noluerunt , uidelicet superbi exempla humilitatis que prebuit imitare despexerunt. Omnis enim actio quam per incarnationis sue mysterium Christus Dei sapientia gessit uia est, et ordo uiuendi: qui uenientibus ad se tot uias prebuit quot exempla monstrauit: de qua sapientia scriptum est: Quia clamitat stans in mediis semitis , que nimirum inuestiganda nobis fuerat si se occultare uelet. At nunc in mediis semitis figit gradum, ut in ipsam impinguamus, et nolentes; et quam uidere negligimus, tangamus offendentes. Sane qualis est uia quam ostendit? utique humilitatis: de qua ipse dicit: Discite a me quia mitis sum et humilis corde . Quid enim in hac uita  aliud quam deiectionem intuentium oculis ostendit? Nostre enim perditionis fuit origo superbia diaboli. Ut ergo redemptionis instrumentum fieret humilitas Dei, ad hoc non solum uisibilis, sed etiam despectus apparuit; ad hoc contumeliarum ludibria, irrisionum probra, passionum tormenta mortemque tolerauit, ut humilis Deus doceret hominem non esse superbum. Propter humilitatem namque solam ueraciter edocendam, is qui est estimatione magnus super omnia, paruus inter omnia fieri dignatus est. He sunt ergo uie eius, quas superbi intelligere nolunt, quoniam abiecta que pertulit pati despiciunt. Sed easdem uias unicuique humili intelligere est hoc nosse, quia per hec infima transitur ad summa: scire quod oporteat aduersa  patienter tolerare, mansura perseueranter exspectare, ut exemplo eius quem pati oportuit, et ita intrare in gloriam suam, eterna queratur gloria, temporalibus opprobriis comparata.

XXXu. Iste due generationes, uel due ciuitates, que, ut dictum est, a duobus Ade filiis exorte sunt, in quatuor generationibus partiuntur: ut autem secundum illud exemplum quo malorum auctor Cain primogenitus fuit, et unusquisque nostrum primo malus est, et postea per gratiam baptismi fit bonus, nunc primo de malorum generatione dicamus. Ipsa in duobus generibus diuiditur. Habet enim aperte malos, ut sunt omnes potentes pauperum oppressores, quibus hoc proprium est, ut uel deliciis se dilatent, uel potentiam diuinitus acceptam  ad aliorum lesiones exerceant, uel se per uoluptates dissoluant; et si faciendi effectus deest, uoluntas tamen agendi semper in eis est. Unde et semper inest in eis reatus, quoniam prauis desideriis indesinenter implicantur, et quia pauperes quosque despiciunt, ut supra dicitur, bene de eis scriptum est: Lampas contempta apud cogitationes diuitum . Quo loco diuitum nomine cuncti designantur, qui superbis apud se cogitationibus tument. Plerique enim rebus ditantur, qui dum se operibus abundare conspiciunt, ueras Dei diuitias non requirunt; et qui contra meritum ditati bonis ad amorem Conditoris prouocari debuerunt, magis contra illum suis donis pugnant. Aliis uero res terrene non suppetunt,  sed tamen apud se superbiunt, et amore diuitiarum semper inestuant. Quos uidelicet quia uite sequentis amor non humiliat, inter prauos diuites morum proteruia addicit: at sicut in libro X Moralium dicitur, nichil in ultione iudicii discrepat, utrum rebus an solis moribus intumescant: qui scilicet quoslibet humiles, qui terrena in usu, non in desiderio habentes, sequentem uitam diligunt, uel opprimunt, uel despiciunt: cum ipsi utique aut rebus terrenis, aut solis desideriis moriuntur.

XXXuI. De his scriptum est: ue uobis diuitibus, qui habetis consolationem uestram in presenti : hi autem fastidientes propria, aliena concupiscunt: aut concupita adipisci non ualentes, instigantis auaritie tumultu uastantur. De quibus in  Moralium libro Iu dicitur: O quam difficile ad requiem tendunt, qui tam duris cogitationum tumultibus, dum in hoc mundo sublimari uolunt, in corde comprimuntur! Hinc scriptum est: ue qui multiplicat non sua: usquequo aggrauat contra se densum lutum?  per lutum namque terrena figurantur. Denso igitur luto se aggrauat, qui terrena multiplicat, qui se auaritie, que est idolorum seruitus, oppressione coangustat; hinc item: Iudicium durissimum his qui presunt fiet . Unde et in Euangelio ueritas dicit: Cui multum datum est, multum ab eo requiritur . Rarum itaque ualde est, ut qui aurum possident ad requiem tendant, dum per semetipsam ueritas dicat: Difficile qui pecunias habent in regnum celorum  intrabunt . Nam qui hic multiplicandis diuitiis inhiant, que alterius uite gaudia sperant? Quod ut Redemptor noster ualde rarum quidem, ut ex solo miraculo, per se tamen fieri posse monstraret, ait: Apud homines hoc impossibile est, apud Deum omnia possibilia sunt , et cetera. Quoniam ipse potens est in eis tumorem cordis reprimere, et ambitum concupiscentie refrenare. Ex solo enim diuino miraculo id posse fieri monstratur, quandoquidem hoc quod fieri nullatenus potest ad exemplum deducitur, cum Dominus ait: Facilius est camelum per foramen acus transire, quam diuitem intrare in regnum celorum .

XXXuII. Est autem et aliud malorum genus, eorum  uidelicet qui habitum religionis assumunt, sed uel multis uitiis publice, uel quibusdam occulte se subdunt. Unde beatus Iob uoce dolentis Ecclesie dicit: Effudi in terram uiscera mea . Nam quia uiscera in humano corpore interius sunt, uiscera Ecclesie uocantur, qui religionis habitu induti ad intima eius sacramenta deseruire debent. Cum ergo malignus hostis quosdam ex eis ad secularia desideria uel negotia pertrahit, eiusdem Ecclesie uiscera infundit in terram, quia illos in infimis conculcat, qui ad hoc uocati sunt ut spiritalibus inhererent. De his iterum scriptum est: Sub ipso erunt radii solis : quod tunc fit, cum hi qui intra sanctam Ecclesiam, altiori gradu uel  acumine sapientie resplendere uidentur, aut diabolicis suasionibus, aut terrenis potestatibus praue duntaxat agentibus se submittunt, oblitique celestium terrena ambiunt. Hinc iterum dicitur: Sternet sibi aurum quasi lutum , id est, eos qui spirituales uidentur conculcat quasi carnales. Preterea auri nomine nitor glorie temporalis exprimitur, sicut per prophetam dicitur: Calix aureus Babylon . Quid enim Babylonis nomine, nisi huius mundi gloria designatur? qui calix aureus dicitur, quia dum pulchra esse ostentat temporalia, stultas mentes in sua concupiscentia debriat, ut falso speciosa temporalia appetant, et inuisibilia uere pulchra contemnant. Hoc aureo calice prima sponte sua debriata est Eua, quam omnes utique imitantur,  qui in ecclesiasticis disciplinis positi, secularia quelibet blandimenta sicut illa in paradiso suscipiunt. Toties igitur Leuiathan qui hec facere perhibetur, uel radios solis, uel aurum sibi sternit quasi lutum, quoties aliquos de habitu religionis per quedam uitia tanquam seculares supplantat. Hinc item dicit: Absorbebit fluuium, et non mirabitur, et habet fiduciam quod influat Iordanis in os eius . Per fluuium seculares, per Iordanem ecclesiastici uiri designantur. Neque enim magnum putat si illos deuorat, qui terrenis concupiscentiis impulsi, deorsum quasi fluuius fluunt: sed magnopere satagit, ut in ecclesiastico gradu positos absorbeat, quos et per sue calliditatis insidias, tanquam Iordanem deglutiens, necat aliquando. Hinc rursus  dicitur, quod ignis quem Dominus uocauit ad iudicium, partem domus eius consumpserit, quoniam illos quoque gehenna deuorat, qui in habitu religionis negligenter uiuunt.

XXXuIII. Electorum quoque generatio in duobus generibus distinguitur. Unum genus est perfectorum de quibus dicitur: Mites addunt in Domino fortitudinem . Et item: Iustus mundis manibus tenebit uiam suam . Aliud autem nondum perfectorum, de quibus Ecclesia redemptori suo dicit: Imperfectum meum uiderunt oculi tui , quasi diceret: Eos etiam qui in meo corpore uias perfectionis pleniter assequi non possunt, a tue misericordie respectu non repellis. Utrumque genus ad supernam requiem Iob pertinere  conspiciens ait: Paruus et magnus ibi sunt . Quotquot ergo perfectiores sunt inter huius uite molestias, nequaquam ad murmurationem prosiliunt, et diuitie si affluant, nullatenus cor apponunt, sed utraque tanquam citius transitura paruipendunt. Pensant enim a quo laqueo lapsi sunt: a qua uidelicet beatitudine, ad quantam miseriam in primo parente ceciderunt. Et idcirco uite huius prosperitatem sicut breuem et egenam despiciunt; et licet de presentibus erumnis doleant, intuentes tamen quid districtus iudex de futura gehenna peccatoribus comminetur, has tanto patientius tolerant, quanto post hoc exsilium eternam si murmurauerint subsequi mortem expauescunt. De bonis uero  que forte gesserint non se extollunt, quia sollicite pensant quales ante qualem iudicem stabunt, et isdem iudex bona quam subtiliter discutiat, mala uero quam districte puniat. Qui, sicut in libro uIII Moralium disseritur, perituros se absque ulla dubietate presciunt: si remota pietate iudicentur. Et quia certissime sciunt, quod in hac uita nec debent habere requiem nec possunt, hoc salubre consilium interim assumunt, ut terrena desideria deserentes ad celestia se extollant: sed hec agentes, paterna tamen adhuc flagella sentiunt, ut tanto perfectiores ad celestem hereditatem ueniant, quanto eos pie feriens disciplina etiam quotidie de minimis purgat.

XXXIX. Propter hec autem que in presenti patiuntur, et propter illa que in futuro metuunt, sed  et propter salubre consilium, ut dictum est, quod reperiunt, bene ex eorum persona Ieremias Domino dicit: A facie manus tue solus sedebam, quoniam comminatione replesti me . Per faciem unusquisque cognoscitur, per manum operatio designatur: solus sedet, qui tumultu carnalium desideriorum non frequentatur. Facies ergo Dei uocatur cognitio: manus experientia percussionis, quia sicut comminatus fuerat, hominem pro originali culpa multauit, et etiam in erumnas huius uite proiecit. Comminatio uero est terror sequenti adhuc supplicii, quod peccatoribus intentat. Itaque propter comminationem eius solus a facie manus Domini sedet, qui per experimentum uindicte illius, que pro originali culpa mortalibus infertur, quantum timenda  sit sequens pena cognoscit, que non resipiscentibus comminatur, et idcirco superbire iam non audet, nec turbis carnalium desideriorum sese miscere. Iob propter presentis augustie punctiones dicit: Sagitte Domini in me sunt, propter sequentes uero subinfert: Terrores eius militant contra me . Hinc Psalmista propter utrumque: In me, inquit, transierunt ire tue, et terrores tui conturbauerunt me . Quod idcirco dicitur, quia iam aliud de damnatione patimur, id est iras quidem, sed tamen transeuntes, quoniam isti dolores cito finiuntur. Sed hoc fit grauius, quod inter dolores istos eterna supplicia que comminatur, quorum terrores merito nos conturbant, formidamus. Omne igitur quod perfectos quoslibet uiros affligit,  tanto minus refugiunt, quanto id culparum suarum expiationem credunt. Et omne quod preterit, licet prosperum sit, tanto sensibus eorum uilescit, quanto et transitorium est, et ipsi ad aliud tendunt, quod semel adeptum nunquam amittitur. Bona igitur hic oblata, nec pro magno suscipiunt, nec illata mala ualde pertimescunt. Sic utuntur temporali subsidio, sicut uiator utitur aut umbra, aut lecto; pausat corpore, sed mente ad aliud tendens recedere festinat: sic et hi gressum cordis figere in transitoriis refugiunt, ne delectatione itineris sequestrentur a statione eterne mansionis. In propriis enim gaudere desiderant, et idcirco in loco peregrinationis sue felices esse recusant. Hinc est quod in electorum  prole Henoch, qui dedicatio interpretatur, septimus nascitur, quia uidelicet electi post sex huius uite etates, in supernam Hierusalem tanquam lapides uiui dedicabuntur. Cain uero, ut supradictum est, primogenitum Henoch appellat: quoniam iniqui se in primordiis quasi dedicant, dum in hac uita radicem cordis plantant. Cum Dominus dicat: Cum uocatus fueris ad nuptias, ne discumbas in primo loco .

XL. Est et aliud genus bonorum, sed minus perfectorum, qui penetrare spiritalia non ualentes, quinque sensibus corporeis deprimuntur. Quos uidelicet quinque sensus qui Christianorum exercitus duce Iesu debet in corpus suum reprimere, bene Iosue designat, qui reges quinque in repromissionis  terra dudum regnantes ad speluncam uelut antrum corporis fugientes interfecit. Sed imperfecti quique dum eisdem sensibus adhuc succumbunt, tanto minus amant eum qui fecit omnia, quanto in his amplius que facta sunt illigantur. Aliena quidem non querunt, illatam iniuriam uel nolentes portant. Rebus propriis contenti sunt, et humiliter uiuunt; sed tamen curam proprie domus gerunt, de filiis cogitant, eisque hereditatem seruant. Qui tamen inter eos sollicitiores sunt, diuini iudicii memores, misericordiam pauperibus impendunt; et si omnia relinquere non possunt, uel ex parte qua preualent misericordes fiunt, et curam carnis cum anime cura partiuntur. Sed quid de eis erit, si nullus ad regnum nisi qui summis uirtutibus preditus est perueniet?  Adest quippe et his consolatio sua. Nam cum ferculum regis Salomonis in typo Ecclesie describeretur, inter ligna Libani et columnas argenteas, et inter reclinatorium aureum ascensumque purpureum per que uidelicet excellentiores quique in eadem Ecclesia militantes designantur, additum est quia media caritate constrauit propter filias Hierusalem. uerum quia hoc pro nostra infirmitate dicitur, ex hoc aperte claret, quod non propter filios, sed propter filias Hierusalem inesse caritas perhibetur. Quid enim aliud per sexum femineum, nisi infirmitas mentium figuratur? Quisquis igitur mente infirmus est, caritatem habeat, diligat Deum et proximum quantum potest, et que bona sunt ualde cum caritate faciat, quia licet exterioribus implicetur, tamen si caritatem  habuerit, ad Dei ferculum pertinebit, sicut Psalmista ait: Benedixit omnibus pusillis cum maioribus , quoniam qui imperfecti sunt et pusilli, si in quantum cognoscere ualent Deum ac proximum diligunt, ipsi quoque licet minori loco,  in sancte Ecclesie edificatione tamen sunt ponendi. Discutiant ergo se quisque fideles, et si repositum aliquid in corde suo de fructibus caritatis inuenerint, Deum sibi interesse non dubitent.

XLI. Quia uero sese occasio prebuit, hoc ex uerbis beati Augustini de caritate dicendum uidetur: Diuinarum, inquit, Scripturarum multiplicem abundantiam latissimamque doctrinam sine ullo errore comprehendit et sine ullo labore custodit, cuius cor plenum est caritate. Quapropter quisquis uult nouo mandato uetus exstinguere peccatum, cupiditati contrariam teneat caritatem, quoniam ille tenet et quod patet, et quod latet in diuinis sermonibus, qui caritatem seruat in moribus. Hieronymus in epistola ad Galatas refert, quod sanctus  Ioannes euangelista, cum iam senex esset, et discipulorum manibus ad Ecclesiam deferretur, hoc solum semper in collecta proferebat: Filioli, diligite alterutrum. Discipuli uero pertesi, quod eadem semper audirent, dixerunt: Magister, quare semper hoc loqueris? Quibus respondit dignam Ioanne sententiam: Quia preceptum Domini est, et si solum fit, sufficit hoc. Sciendum sane quia sicut nostris temporibus omnia pene suum ordinem perdiderunt, plerique prodigas rerum suarum expensas caritatem nominant, cum res ad inanem gloriam profuse dispense, comestio uel effusio magis dicende sunt quam caritas. Qualibus enim res dispertiende sint ipse Dominus docet, qui ait: Noli inuitare eos qui te reinuitent . Sed omnes econtra  cum uix parum quid non solum uestimenti, sed etiam cibi ac potius Christo in paupere tribuant, potentibus tamen etiam accepta mutuo dispensant: quod uidelicet non est caritas, sed effusio. Nam recte caritas solis indigentibus est expendenda; et non solum amicis, sed etiam inimicis beneficia. Porro autem sicut hec uita media est inter celum, quo soli boni consistunt, et infernum quo soli mali traduntur, sic utriusque partis ciues indifferenter habet. Unde utraque generatio uel temporalibus bonis pariter utitur, uel malis pariter affligitur, diuersa tamen fide, diuersa spe, diuerso amore, donec ultimo iudicio separentur, et percipiat unusquisque suum, finem cui nullus est finis. Quia seriem uero uerborum qualitercunque digestam ad hoc usque  deduximus, ut has generationes, licet in prosperis et aduersis communiter procurrentes [percurrentes], tamen pro diuersitate meritorum diuersos fines habere dixerimus, librum hunc istic finiamus.



LIBER SECUNDUS.


 Dies prestituti iam fluxerant, et gaudebam, fateor, quod sub occasione breuis temporis uestre iussionis  munia licebat breuitate concludi; quandoquidem stulto genus consolationis est, ut si tacere nescit,  uel parum loquatur: cum repente solito brumosior hiems ingruit, illasque sui dieculas ita inasperauit, ut plus de aprico quam de itinere nobis cogitandum uideretur. Tum uero partim predicte hiemis inclementia, partim sanctorum qui instabant dierum reuerentia, domnus abba interim iter nostrum remorari concessit. Lectis tamen que iam digesta erant, et paucis contra eos qui prauorum deteriorantur exemplo, repertis, placuit aliqua adhuc subrogari. uerum ego non satis confidam, quod hoc saltem audire dignentur, quippe quoslibet, nec sanctum Euangelium ut oportuerat reuereri: tamen ea spe iussionem aggrediar, ut in aggere testimoniorum, quo superbi filii iuxta preceptum Moysi lapidandi sunt, uel lapillum me gaudeam iactauisse.

 I. Boni igitur, ut dixeramus, nunc mala quelibet uel bona cum malis hominibus sentiunt, licet hi asperius et frequentius mala patiantur, bonis uero restrictius utantur. Qui tamen sic et prosperitate et aduersitate utuntur, ut in rebus prosperis sit eis consolatio, ne frangantur aduersis, et in rebus aduersis exercitatio, ut non corrumpantur prosperis. Mali uero ad hoc cupiunt habere securam uitam, ut perditis sinceris moribus, remota omni molestiarum asperitate defluant. Neque enim propterea cupiunt habere pacem, et omni genere copiarum abundare, ut his bonis bene utantur, hoc est honeste, sobrie, temperanter, pie; sed ut infinita uarietas uoluptatum insanis effusionibus exquiratur, secundisque  rebus ea mala oriantur in moribus, que seuientibus priora sint hostibus, et hoc sit quieta uita, ut possit esse secura nequitia. Quicunque autem ditiores sunt, student semper diuitias augere, que et quotidianis effusionibus sufficiant, et per quas pauperiores sibi subdant, quos ad clientelas sui fastus obsequentes habeant: quibus ipsi pauperiores causa saturitatis libenter se subdunt, et hos quibus preualere non possunt, per eorum, quibus adherent, audaciam uiolenter opprimunt: hinc propter huiuscemodi satellites, et eos quorum patrocinio tuentur, scriptum est de utroque malo diuite: De lateribus eius a ruina dependet . Iam uero in tali satellitio stupra impune multiplicantur, conuiuia leta frequentantur, ubicunque libuerit et potuerit, die  noctuque luditur, bibitur, uomitur, diffluitur, saltatur, cum scriptum sit: ue his qui morantur in uino . Et item: Noli esse in conuiuio potatorum . Et: ue his qui carnes conferunt ad uescendum . Et item: Ducunt in bonis dies suos . Quibus utique timendum fuerat, et inter pocula cogitandum hoc quod illic sequitur: Et in puncto ad inferna descendunt . Hi nimirum in Euangelio per ficulneam designantur, de qua Dominus queritur dicens: Ut quid etiam terram occupat?  quia de quolibet peruerso potente pene iam requisitio Deo non est. Postquam enim se perdidit hoc solummodo queritur, cur et alios grauet in mortem. Sicut enim terra sub arbore solis  radiis priuata sterilis est, sic subiecti fauoris eius exemplo depressi a lumine ueritatis permanent alieni. Tales uero quique iusto Dei iudicio frequenter ita deseruntur, ut peruersa quelibet potenter faciant, et tamen hic feliciter uiuant; sicut de quolibet eorum Scriptura dicit: Cucurrit aduersus Dominum erecto collo , idem in malo opere obstaculum de aduersitate non habuit. Et item: uidi stultum firma radice , quasi firma radice stultus attollitur. Quoniam hic temporali felicitati fulcitur, et aduersis non eliditur, contra infirmos etiam sine repugnatione preualet, bene agentibus ex auctoritate principatus sui contradicit, ad maiora commoda ex peiori semper actione succrescit, et unde uite uiam deserit, inde ad tempus locupietior  uiuit.

II. Mos est autem non solum malorum, uerum etiam bonorum, sed tamen minus perfectorum; ut eorum intentio uel sensus iuxta hoc quod forte uiderint informetur. Nam leta uidentes hilarescunt, pro tristibus contristantur. Unde fit, ut cum prauorum gloriam cernunt, eadem gloria delectentur et magnum aliquid estimantes in corde nutent, et ut talia mereantur exoptent. Hinc ipsa ueritas dicit: ue mundo a scandalis . Item Psalmista: Dum superbit impius, incenditur pauper . Et Iob ex uoce plangentis Ecclesie dicit: Ad nichilum redacti sunt omnes artus mei . Sicut enim per ossa fortes, sic per artus infirmi quique designari solent. Artus ergo Ecclesie ad nichilum rediguntur,  quoniam ex imitatione prauorum in hoc seculo succrescentium, infirmi quoque deteriores fiunt: uidentes felicitatem malorum bona temporalia appetunt, dum presenti prosperitate eneruati, Deum, qui uere est, desiderare negligunt. Quod uidelicet historialiter expressum est, quoniam ciues Babylonis filios Ierusalem captiuos abduxerunt, et item, quoniam filii Dei, id est, filii Seth, uidentes filias hominum, id est filias Cain, concupierunt eas . Nam et nunc isti exterioris glorie specie decepti, nimis diligunt, quod pulchrum foras uiderint. Pulchra autem uidetur presentis uite gloria, que in personis prauorum tanquam in filiabus Cain sese infirmorum oculis ad concupiscendum ostentat. Unde, sicut supra dictum est, calix aureus appellatur.

 III. In eadem autem gloria maxime diuitie uidentur appetende. Quia uidelicet sanitate, et uita, et siti, et fame, et patria, et propinquis, amicisque, et omnibus omnino que sunt commodiores eas esse pluribus uisum est. Et ista sententia non solum terra marique seruatur, ut Ioannes Chrysostomus ait, sed usque ad ipsas nubes ascendit ac sidera. Que uidelicet non tam sententia iam est, quam flamma, que totum istum uastat orbem terrarum. Et qui exstinguat quidem nullus est, qui uero accendant et magis magisque inflamment, omnes. Fauent autem huic malo non solum illi qui ab eo capti sunt; sed et qui nondum uidentur illuc ingressi.  Nam et ipsi diuites, etiam si totum orbem possibile esset possideri a singulis, adhuc tamen in desiderio eius arderent. Pauperes uero dum cupiunt diuitibus exequari, insatiabilem concupiscentie rabiem patiuntur, insaniunt, et furiunt, et idem morbus diuersos singulis generat languores. Et intantum amor pecunie omnem fatigat animam, ut neque amicitiarum, neque propinquitatis, interdum etiam nec coniugis, aut amori filiorum det locum. Quibus affectibus inter homines nichil prefertur. Hic amor ipso melle dulcior uidetur: et cum ei qui manus illi dederint mille foueas paret, expetitur tamen, et desideratur ab omnibus, ac per innumeros labores et mortes letantur se uel ad eius ianuam quandoque pertingere. Et si quis eos ad meliora,  et ad regnum Dei, quod intra nos est, querendum persuadere tentauerit, refugiunt, et insanum putant, et quasi phrenetici ad hoc quod insania suggerit magis se submittunt. Summa igitur auiditate amplexantur umbras, et stringunt uentos, similes uidelicet pueris ludentibus, uel certe stultiores. Illi forte turmam uerberibus agitantes, uel quemlibet alium ludum per etatem fragilem delectantes, auelli ab eo nolunt. At isti tanto inexcusabile sunt, quanto scienter in nichili confidunt, et in ceno eius tanquam sues uolutari delectant, infeliciores utique et turpiores illis animalibus que ceno uescuntur existentes.

Iu. Sed utinam sicut Phinees de anathemate Achar imprecatur, soli illi corruissent, qui secundum principem mammone uiuere decreuerunt: et non  etiam filii lucis huic seculo conformarentur contra Apostolum; sed, quod nimis dolendum est, ipsi filias Cain, relictis bonis celestibus, amplecti gestiunt, id est diuitias, delicias, uoluptates, obsequelas, atque libidines ulciscendi. Qui utinam uel ad Dei comminationem terrerentur, uel quia tunc dixit: Non permanebit spiritus meus in hominibus istis , uel quia nunc dicit: Filii regni mittentur in tenebras exteriores . Et postquam semel audiuimus: Ego elegi uos de mundo , non demum subiiciam principi mundi; quia nimirum necesse est nos esse, aut in mundo quem Deus per Filium reconciliat sibi, aut in eo qui, iuxta apostolum Ioannem: In maligno positus est . Ut enim Hieronymus in epistola ad Ephesios  perhibet, mox ut aliquem principes tenebrarum supplantant, suo mundo cui principantur adnectunt. uiderit ergo qui talis est, quantum sint nouissima illius peiora prioribus. Nam ut uerbis Ioannis ex supra dicto libro utamur, pene sine uenia habendi sunt cuncti quos huius mundi gloria decipit. Cum enim uideant apud eam cruenta omnia, periculisque ac mortibus et precipitiis plena, nec si tamen sue cupiditati frenum imponunt, cumque eam stipari cernant sodalibus pessimis, contumeliis dico, opprobriis, liuore, insidiis, criminationibus et perniciosissimis curis, metu iugi, timore frequenti, et mille aliis huiusmodi infaustis consortibus, uelut sanguinum corona circumdari; adhuc tamen amoribus  eius insaniunt; fructum autem in his nullum alium reperiunt, nisi interitum, et perniciem, penamque perpetuam. Et tamen eadem gloria in contemptu glorie celestis a pluribus amatur, atque fit exspectabilis. idcirco dignum est, ut atrocius iudicentur; quippe qui et oblatam Dei gratiam fastidiunt, et quod malum non ignorant eligere malunt. Tanta namque est eorum qui decipiunt stoliditas, ut non solum eos ratio nulla ab hoc interitu reuocet, sed nec euidentia quidem indesinenter pereuntium exempla deterreant. Quin potius cum sciant quod omnes qui eius umbraticam pulchritudinem diligunt, a mundi primordio eadem gloria fallat, tamen hanc amplexari inexplebili desiderio gestiunt; que uidelicet illos ita falso iactamine illicit, tanquam  feda meretrix, que nigredinem suam fucatis quibusdam coloribus occultat, lasciuorum oculos captat. Cum igitur perfecti boni malis admisti sunt: ita iuxta Psalmiste uocem, discunt operam eorum, ut illud impleatur quod dictum est: ue mundo a scandalis .

u. Quisquis uero sanum sapit, oportet ut prauorum gloriam ex fine consideret, qui sicut in Moralium libro Iu disputatur, eo atrocius in tormentis obruuntur, quo altius in peccatum eleuantur. Transit quod extollitur, permanet quod punitur; honorantur in uia, in peruentione damnabuntur; et quasi per amena prata ad carcerem perueniunt, dum uite presentis per prospera ad interitum tendunt. Et quidem boni cum quoslibet gloriosos aut  mori aut dehonestari conspiciunt, quia humana gloria nichil sit cum gemitu fateri solent dicentes: Ecce quia nichil est homo , quod nimirum rectius dicent si tunc interitum cuiuslibet potentis cogitarent, cum eum in flore prosperitatis uident. Tunc namque considerandum est quo cursu felicitas transuolet, cum ante humanos oculos quasi permanens pollet. Nam gloriam morituri nichil esse in ipsa iam morte pensare praui quilibet possunt: tunc enim ei etiam derogant qui hanc et usque ad mortem sequentes amant. De his atque eorum imitatoribus scriptum est sub typo scilicet illius praue generationis: Longe fiant filii eius a salute, et conterantur in porta . Porta est ultima dies iudicii, quia per ipsam intratur ad regnum. Stulti igitur  uel eorum filii, id est, imitatores, ante portam superbiunt, sed in porta conterentur, quia nunc prosperantur, sed in iudicio ferientur. Qui enim tunc renuit Deum per disciplinam habere patrem, malens esse filius huius regni, tunc per adiutorium habere non merebitur ereptorem, sed in porta conteretur. Sane quisquis uel de utraque generatione, uel de utroque gradu uite huius amore captus est; partibus eius fauet, et dehortatorium uerbum non libenter auscultat.

uI. Sciendum uero est quod eadem genera sic mista sunt, ut in quibuslibet fidelium gradibus procurrere pariter inueniantur: quoniam quousque uentilabrum iudicis agitetur, grana cum paleis necesse  est in area presentis uite simul contineri. Porro contra eos abhinc agitur, qui factis seculo fidem seruantes mentiri Deo per habitum religionis noscuntur. Si igitur infirmi fideles in seculari habitu prauorum deteriorantur exemplis, non utcunque mirum est; sed hoc omnimodis exsecrabilius uidetur, si religionis professores, quibus, ut ait Apostolus, Eloquia Dei credita sunt , carnalibus desideriis contigerit ancillari, relictis celestibus terrenis inhiare, contempto Deo mammone seruire. Quod quam exsecrabile sit ipsa prophetici sermonis inuectio palam demonstrat, qua Deus comminatur dicens: Si fornicaris tu Isrel, non delinquas tu saltem Iuda . Decem namque tribus filiorum Isrel a domo Dauid, quondam  ad idololatriam recesserunt; attamen tribus Iuda, tanquam in domo Dauid consistens, diuine seruitutis cultum diutius retentauit. Per decem ergo tribus multitudo secularium, per unam uero numerus ecclesiasticorum, qui breuior est, exprimitur. Quantumlibet autem seculares tanquam ille decem tribus a diuinis legibus exhorbitent, ministri tamen Ecclesie tanquam tribus Iuda Christo debuerant inherere. Namque de illis decem tribubus, ueluti de his qui nunc uerbo non opere fidem tenent, est illa Dei querimonia dicentis: Aduersatrix Isrel abiit, et fornicata est sibi . Et statim, ut ecclesiasticos, qui imitatione secularium deteriorantur, exprimeret, qualiter per exempla Isrelitarum domus Iuda ceciderit, subdit dicens: Et uidit preuaricatrix  soror eius Iuda, quod mechata esset aduersatrix Isrel, et quod dimisissem eam, et dedissem ei libellum repudii: non timuit; sed abiit, et fornicata est etiam ipsa . Que omnia nunc implentur, cum ad imitationem carnalium ministri Ecclesie deuoluuntur; cum similiter eos superbia erigit, auaritia tabefacit, uoluptas dilatat, malitia angustat, ira inflammat, discordia separat, inuidia exulcerat, luxuria inquinans necat. Et item ipsi per quos seculares corrigi debuerant, eos ad contemptum mandatorum Dei per sua mala exempla instigant. Et cum debuerant lucere, ut ait Apostolus, in medio nationis praue, ut eos resplendere facerent, magis illorum exempla sequentes tenebrescunt, ut scriptum est: Erit sicut populus sic sacerdos . Sed solerter intuendum est, quod ex uoce Dei dicitur: Quia sic dimisi eam; et quod additur, dedi ei libellum repudii . Nam uel quoslibet seculares, quasi Isrelem, uel quoscunque in habitu religionis positos, quasi Iudam tunc Deus dimittit, cum eos, ut scriptum est, secundum desideria cordis eorum sinit: sed cum eos securitas post culpam sequitur, cum nulla disciplina uel increpatio ad cor suum reuocat, etiam libellum repudii accipiunt, ut tanquam coniux adultera a coniunctione Domini separentur, et quod uolunt faciant,  quatenus ad eterna supplicia profundius ruant. Unde necesse est ut uel istos, uel illos tunc consideremus amplius miseriores, quoniam eos conspicimus in culpa sua sine flagello derelictos, et quanto post iniquitatem prosperantur, tanto perditioni proximiores. Hoc in duodecima Ezechielis Homilia.

uII. At superiori libello, cum de uiolentis loqueremur, cum superbia et luxuriam commemorauimus, de malitia tacentes. Hi ergo qui post professam religionem ad carnales nequitias deuoluuntur, primo per superbiam capiuntur. In qua, ut scriptum est, Omnis perditio sumit initium ; que eis maxime per hoc subrepit, quia dum redditibus Ecclesie, uel donariis fidelium ditati incrassantur, recalcitrant,  et quia in labore hominum non sunt, tenentur ideo superbia: deinde plenam manum habentes uitium illius purpurati diuitis incurrunt, quotidie uidelicet splendide epulari, et cultioribus uestibus gestientes pompari. Tum quoque sue professionis obliti luxurie manus tradunt. Apud quos utique, iuxta illud comici, uenus frigeret, si Cerere et Baccho non abundasset. Cuius ruine descensionem ipsa quoque membrorum demonstrat positio, cum uidelicet cor uiri superbia tumet spiritus, deinde uenter, postremo genitalia collocantur. Superbia est spiritus, relique due carnis. Que due postquam hominem illexerunt, eo difficilius deponuntur quo dulcius utuntur. Iam uero hi tales contra Apostolum secundum carnem uiuentes de corporea nobilitate gloriantur:  qui si pro certo Dei filios se esse crederent, nunquam post diuinos natales nobilitatem admirarentur terrenam: et cum scriptum sit: Ne glorieris in uestitu unquam , isti quod audent faciunt. Nam genus quidem uestimenti, quod religioni dedicatum est, penitus propter humanam reprehensionem abiicere erubescunt, colores tamen et mollitiem studiose querunt: quamuis nonnulli etiam abbates, ut apertas etiam inimicitias inter se et sanctam regulam protestentur  , monasticum schema, uidelicet cucullam, induere dedignantur. Et certe sicut in libro Geronticon dicitur, eadem datur gratia in monachico habitu, que et in albis baptismi. Et sicut beatus Hieronymus in epistola ad filiam Mauricii perhibet, grandis diuine gratie  contumelia est mundani et secularis ornamenti prefatio, et crimen est post chrismatis sanctificationem cuiuscunque specie terrene creature caput uel corpus ornari, quod iam celesti splendore refulget. Ille diues quem ad magnam exprobrationem Christus ornatum purpura et bysso commemorat, non legem aut prophetas audierat, et tamen de appetitu uestium uituperatur. Istis ergo quid in iudicio dicturus est idem Christus, quoniam etiam monachi atque sanctimoniales hoc appetunt, quod non solum a laicis, uerum etiam ab eorum coniugibus apostoli  prohibent? Unde Petrus: Quarum, inquit, sit non extrinsecus capillatura, aut circumdatio auri, aut indumenti uestimentorum cultus; sed qui absconsus cordis est homo . Et Paulus: Mulieres similiter in habitu ornato, cum uerecundia et sobrietate ornantes, non in tortis crinibus, aut auro, aut margaritis, aut ueste pretiosa, sed quod decet mulieres, promittentes castitatem, et bonam conuersationem .

uIII. Si ergo sic a coniugatis inhibetur, quantum nefas est, hoc aut sancti habitus uiros, aut sanctimoniales appetere? Sanctus Germanus ad Genouefam inter alia: Si, inquit, seculi huius uel exiguus decor tuam superauit mentem, eternis et celestibus ornamentis carebis. Hinc domnus Martinus breui  quidem, sed magni ponderis sententia, mulieris honestatem complexus: Summa, inquit, uirtus est mulieris nolle uideri. Cyprianus episcopus de uirginibus sic ait: Serico et purpura indute Christum induere non possunt; auro et margaritis, et monilibus adornate, ornamenta cordis et corporis perdiderunt. Quod si Petrus, inquit, mulieres admonet cercendas, que excusare soleant cultus suos per maritos: quanto magis id obseruare uirginem fas est, cui nulla ornatus sui competit uenia, nec deriuari in alterutrum possit mendacium culpe, sed sola ipsa remaneat in corpore? Sed que eiusmodi sunt, non sanctam illam uocem beati Cypriani recipiunt, quin potius irritam faciunt fidem Christi, et scortatorum oculis se magis comunt. Qui scilicet scortatores,  ut ait beatus Hieronymus in epistola ad matrem et filiam, quando audent uxores Christi sponsas frequentius respectant: loquuntur nutibus, et quod minus licet ardentius affectant. Minus, inquit, licet, quia quanto detestabilius est infringere sacrosanctam quam plebeiam domum, tanto scelestius est sponsam Christi quam uxorem proximi uiolare. Certe cum una ex duabus sororibus uiro coniungitur, et illi fidem seruat; cur altera, que Christo desponsatur, eamdem ei reuerentiam non custodit? uerum ut in eadem epistola sequitur: Iste nitidulis uestiuntur, oblite quod Christus in Zacaria sordidis uestibus legatur indutus. Siquidem istis pulchra uestis anime lasciuientis indicium est: per terram trahitur ut statura  procerior uideatur, de industria dissuitur, ut aliquid appareat quod amet. Calcei nigelli et nitentes stridore suo oculos lasciuos in seuos excitant appetitus. Capilli parum defluunt, et recolliguntur. Collum et guttur defluente palliolo casu nudatur, et quasi uideri noluerint operire festinant. Hec Hieronymus. Plura referre pudet. Sed in his omnibus et huiusmodi, non secundum filium uirginis, sed secundum ueterem hominem ambulant. Nam, ut ait Iob, omnis istorum, uel istarum dulcedo, uermis. Licet enim in hac uita superfluo cultu carnem ornari gestiant, illud tamen libri Ecclesiastici restat, quia uestietur pannis dormitatio . Et ut in eodem item dicitur: Qui se iungit fornicariis erit nequam, putredo et uermis  hereditabunt illum, et tolletur de numero anima eius . Bona uero celestia sponsi, que pro his emendicatis perdunt, eterna sunt, et talia sunt, ut adhuc nec ad Pauli quidem auditum peruenerint, nec ad cor eius ascenderint, quamuis ad paradisum raptus fuerit.

IX. Etenim pulchritudinem corporis certis quibusdam et naturalibus terminis Deus clausit; anime autem pulchritudinem liberam fecit, et nulla sub necessitate conclusit. Nam etsi etiam corporei decoris potestatem Dominus in nostro permisisset arbitrio, sollicitudo nobis immineret superflua, atque in his que nichil prodessent omne uite nostre tempus occuparemus. Ex quo cultus anime necessario negligeretur. Quippe qui etiam nunc, ubi nulla nobis potestas  est conferendi aliquid corporis decori, hoc tamen agimus, et hoc studemus, ut speciem corporis omnimodis excolamus, dum colorum fucis, uel compositione crinium, uel oculorum rotatu, uel uarietate uestium, diuersisque aliis et exquisitis conferre aliquid, ut dixi, decori corporis cupimus; sed quanto magis conueniebat nobis, ut ad cultum anime operam daremus? Nam corporea pulchritudo in pelle solummodo constat. Nam si uiderent homines hoc quod subtus pellem est, sicut lynces in Betia cernere interiora feruntur, mulieres uidere nausearent. Iste decor in flegmate, et sanguine, et humore, ac felle, consistit. Si quis enim considerat que intra nares, et que intra fauces, et que intra uentrem lateant, sordes utique reperiet. Et si nec extremis  digitis flegma uel stercus tangere patimur, quomodo ipsum stercoris saccum amplecti desideramus? Auctor quippe naturarum Dominus, licet multa dignitate hominem condiderit, tamen in hac corruptibili uita plura nos pati permittit, per que superbiam carnis retundat. Inde est quod pilus hominis in cibo uel potu repertus magis fastiditur; et pulices de puluere emergentes, minus quam pediculos, qui ex humore corporis nostri prodeunt, super nos uideri abhorremus. Ut autem nouerimus quod ipsa qualiscunque sit pulchritudo corporis, non de carne, sed de anima est, pensemus quam delectabile sit cadauer hominis, quin potius quantum horrorem uidentibus se incutiat. Anima quippe pulcherrima recedente, pulchritudo quam carni dederat tota recedit. Sed  isti uel iste qui auctori turpitudinis se superbiendo submittunt, nichil secundum religionem fidei nichilque secundum rationis honestatem discernunt, et idcirco sola que carnis sunt sapiunt, non que spiritus Dei.

X. Antequam fides Christi claresceret, antequam mundus alteram uitam sciret, ubi uel eternum regnum recipitur, non ualde mirum erat si se mortales mundialibus illecebris substernebant. At nunc cum non solum per omnes sanctos ab origine mundi prelatos, sed etiam per se ipsum Dei Filius de uirgine natus ab eisdem illecebris nos compescat, et ad celestes delicias tantopere appetendas persuadeat,  mira est, uel potius misera hec nostra dementia, ut eligamus emendicatis et egenis pruritibus ad modicum letari momentum, magis quam in omnimoda gloria sociari sanctis in eternum. Sed quid fiet? utique quod Iudex ipse comminatur dicens: Qui contemnunt me, erunt ignobiles . Et item: Despexistis omne consilium meum, et uocaui, et renuistis. Ego quoque in interitu uestro ridebo. Cum irruerit repentina calamitas, quando uenerit super uos tribulatio et angustia. Tunc inuocabunt me, et non exaudiam, eo quod exosam habuerint disciplinam . Sed, ut item scriptum est, sola uexatio intellectum dabit auditui, quia uidelicet cuncta que nunc in Scripturis audiunt, que quasi non intelligant, contemnunt, donec per tormenta  puniri incipiant, tunc ad memoriam reducent, tunc mens eorum exestuat, tunc infructuose penitentie ignibus se inflammat. Qui, ut scriptum est, utinam, dum licet, intelligerent, ac nouissima prouiderent . Alioquin tale est ac si alicui proponatur utrum uelit, per breuem quidem, sed petrosam uiam paululum incedere, et ita inter regios pueros ad regale prandium intromitti? an magis uelit cum scurris et damnatitiis per floridum pratum ludendo pergere, et ad finem prati mortem subire? Ille uero non finem, sed qualitatem itineris cogitans eligat magis suauem uiam, per quam citius ueniat ad horrendum exitium. Isti sane nonnulla bona faciunt, ac interdum uiuere secundum disciplinam proponunt, sed semper ad consueta mala replicantur.  Esse quippe humiles uolunt, sed sine despectu; esse contenti prosperis, sed sine necessitate; esse casti, sed sine maceratione corporis; esse patientes, sed sine contumeliis; adipisci uirtutes querunt, sed consequi non possunt, quia labores earum refugiunt. Unde bene scriptum est: Inuolute sunt semite gressuum eorum ; quia uirtutum studia aut non appetunt, aut si appetierunt, fracti in suo conamine, non ea consequuntur. Hinc item: ue peccatori ingredienti duabus uiis! 

XI. Nulla lex olim preter naturalem stupra cohibebat, et tamen tanto studio resecabatur, ut rex Abimelech diceret: Poterat aliquis coire de populo cum uxore tua, et induceres super nos grande peccatum . Et Thamar, que de Iuda conceperat,  flammis adiudicata est, eo quod in uiduitate mechata uideretur. Lucretia quoque gentilis Rome matrona, cum esset a Tarquinii filio uiolenter oppressa, patruo suo ac uiro facinus ad hoc patefecit, ut stupratorem persequerentur; porro ipsa confusionem non sustinens, seipsam interfecit. Et, ut ad sanctos ueniamus, Iob sine legali precepto inter gentiles degens ait: Pepigi fedus cum oculis meis, ne quidem cogitarem de uirgine . Non solum subaudis de alterius coniuge, gentiles itaque sic etiam sine lege. At iste Christo desponsate sunt, quibus et uiri ad iniuriam sponsi irretractabiliter se inserunt, et ipse eis impudenter se ingerunt. O quales iste lampades obuiam sponso!  tenebuntur certe pocula plena, sicut in Apocalypsi legitur, fornicationum. Item Iob ait: Si deceptum est cor meum super mulierem . Qui ut magnitudinem tanti facinoris ostenderet, subiunxit: Quam enim partem haberet in me Deus desuper? Et illos quidem sola uis naturalis legis cercebat. At nos multis et ualidis conditionibus ligaremur, si omnino infrenes non fuissemus. Nam ut de multis pauca perstringam, Christus iam de uirgine natus est, ut exhibeat sibi sponsam non habentem maculam aut rugam, sed uirginem, ut ait Apostolus, et castam. Iam leuauit signum crucis in nationibus, et protestatur dicens: Qui non baiulat crucem suam quotidie non est me dignus . Crucem uero baiulat, qui corde et corpore castus carnis  curam in desideriis nequaquam facit. Quomodo igitur crucem baiulat qui carnem suam a concupiscentiis non crucifigit? Apostolus enim cultores uentris, non portitores, sed inimicos eiusdem crucis appellat. Nos parentes nostri, sicut Abraham obtulit Isaac, et Anna Samuelem, Deo in sacrificium obtulerunt. Nos templum Dei quod esse ipsi debuimus uiolantes, et oblationem eius commaculantes idem nosmetipsos, in fermentum conuersi sumus. Naaman Syrus in tantam habuit reuerentiam locum in quo nomen Dei inuocabatur, ut de Isrel terram cum burdonibus portaret. Nos in atriis ecclesie consistentes, in terram sanctorum, iuxta quod propheta plangit, iniqua gerimus: In terra sanctorum, inquit, iniqua gessit . Sed sequitur: Ideo  non uidebit gloriam Domini . uox ad Moysen: Locus, ait, in quo tu stas, terra sancta est . Qui etiam non est ausus respicere contra ignem, et ecce plus est in altare, ad quod nos impure et irreuerenter accedimus. Nam ignis ille non erat Deus, sed creatura, ex qua uox Dei resonaret; hic uero corpus Christi est, in quo habitat omnis plenitudo diuinitatis. uerum quia de sacri loci reuerentia sese occasio prebet, dicendum uidetur quid ante hos annos in Carrilocensi monasterio contigit. Quidam uassus nomine Richerius ibi metu inimicorum confugerat, qui in cella, que ecclesie adheret, nocte dormiens cum uxorem suam cognoscere uellet, ita sicut canis eidem inhesit, ut nullatenus ab ea diuelli posset. Cum igitur se ita teneri sensisset, succlamauit,  rumor subitus increpuit. Accurrerunt omnes. Illi tam metu quam uerecundia uehementer confusi sunt. Monachos uocari fecere, quanta potuerunt munera loco sancto dederunt. Cum diu esset a monachis oratum, sibi redditi sunt. Filium eius, et fratres ego noui; ab his qui interfuerunt hoc audiui. Sicut autem ipsa res edocet, complexus coniugum, quia licitus erat, temporaliter punitus est ob illicitam illius sacri loci presumptionem, ubi gerebatur. At uero incestorum in sanctis locis patratus ob hoc in presenti minime plerumque plectitur, quia tantum est, ut non transitoria, sed eterna ultione feriri debeat. Econtra uero quantum sacrati loci reuerentia prosit, hoc satis ualet exemplo peruideri. Quidam  rex Longobardorum, sicut in eiusdem gentis historia legitur, in cemeterio cuiusdam ecclesie sancti Ioannis sepeliri se fecit, hereticus tamen perseuerauit. Cuius tumulum quidam fur effringens, ornamenta cum quibus, ut rex, sepultus fuerat, asportauit: eidem uero sanctus Ioannes per uisionem dixit: Cur ausus es corpus ipsius hominis contingere? fuerit licet non recte credens, tamen mihi se commendauit. Quia ergo hoc facere presumpsisti, nunquam in meam basilicam deinceps ingressum habebis. Quod ita factum est: Quotiescunque enim uoluisset beati Ioannis oratorium ingredi, statim uelut a ualidissimo pugili guttur ei feriretur, sic subito retro ruebat impulsus. Si ergo reuerentia sancti loci contra uiolatorem sepulcri illius heretici sanctus Ioannes ita indignatus  est, quantum putas et Deus et sancti eius irascuntur aduersus quemdam qui sancta loca quolibet modo commaculat? Totus mundus sancta Scriptura, que nos peccare prohibet, illustratur. Totus Dei testibus, qui hanc obseruauerunt, plenus est: de quibus, ut supra dicitur, ait Iob: Instauras testes tuos contra me . Scilicet quia tot in iudicio testimonium contra nos dabunt, quot legem Dei, quam nos contemnimus, sine precepti etiam constrictione seruauerunt. Igitur tot cause frenare nos debuerant, uidelicet et fedus imitande castitatis, quod cum suis militibus filius uirginis tanquam dux et preuius iniit, et conditio portande crucis, et consecratio, qua uel a parentibus, uel a nobis Deo initiamur, et professio sancti propositi, sed et locorum  reuerentia sacratorum, et uicinitas tante maiestatis, que in altaris mysterio continetur, nec non et Scripturarum auctoritas diuinarum, atque tantorum et ante legem et post legem exempla sanctorum.

XII. Constat autem etiam nunc post redemptionis gratiam illa sententia, qua dicitur, quia omnis caro prona est ad malum . Licet enim filius uirginis ad hoc apparuerit, ut opera diaboli destrueret, et libidinem, quam patriarcha Iacob, filium plangens, feram pessimam uocat, a suis dilectoribus truncauerit: adeo tamen adhuc in siluis nostrarum cogitationum eadem bestia seuit et fremit, ut uix reperias qui naufragium pudoris tutus euadat. At uero cum ipse filius uirginis respicit terram cordis nostri, et facit eam tremere, et dicit fluctui cogitationum  carnalium tanquam mari: Huc usque procedes, et hic confringes tumentes fluctus tuos : resipiscit quisquis illuminari meruerit, et eternam gehennam, quam in agonio [matrimonio] uoluptatis comparat, sollicite contremiscit. Sed si considerauerit quod Apostolus fornicationem iubet fugere, et quod iehsu ab eo, quem sanauerat, non possit in turba reperiri, et quod sanaturus alium de turba seorsum hunc apprehenderit, et ob hoc a turba uitiorum et pessimis complicibus, tanquam a Sodoma cum Loth profugere uoluerit, et aliorsum, quo forte peccanti libertas aliquatenus refrenetur, secedere uoluerit: mox omnes quasi diaboli satellites contradicunt, loci sui desertorem appellant, cum tamen  si pro temporali honore quolibet adipiscendo quouis discedere uoluerit, fauent omnes, et adhortationem, uel etiam munerum adminicula prebent; et non desertorem, sed sue humilitati prouisorem censent. Et certe locus fidelium paradisus est, uel quilibet alius, quo tutius uia, qua ad paradisum reditur, teneri potest. Quem locum toties deserimus, quoties peccamus. De illa desertione nemo queritur; ista uero ob id opponitur, quia dum presentia corporalis in illo tali diligitur, quantum eius anima peccando supernis oculis absentetur, omnino non curatur. Nec mirum si Aegyptii filios Isrel ne Deo seruire possint impediunt. Sane postquam communis Dominus, cui prorsus ubique seruitur, Phariseos redarguit, eo quod nec ipsi intrent, nec alios intrare  sinant: saltem hac increpatione cerciti suas contradictiones debuerant isti refrenare, et uel Aegyptios imitari, qui diuine formidinis pauore concussi, non solum dimiserunt Isrel, sed etiam ornamenta prestiterunt. Quod quidem et isti dehortatores facere solent, illis duntaxat qui pro aliquo temporali commodo discedunt, quos, ut supra dictum est, non desertores putant, sed sue salutis prouisores. Scriptum quippe est: uos qui in Austro habitatis occurrite sitienti cum panibus . Ac si diceretur, eos qui caritatis ardore feruetis, ei, qui Dominum fontem uiuum querere nititur, adiutorium prebete. uerum si Iacob ad patrem redire cupiens obstinationem Laban reditum eius impedire molientis deprehendit, oportet ut hanc clanculo fugiens,  uel humano consilio frustretur. Hoc est enim prudentem esse sicut serpentem, qui uulneri caput maxime subiicit; si te eo subducas, ubi caput, quod Christus est, conseruare possis. A domesticis tuis, inquit, caue . Si ergo dixerint: Necessarius es confratribus uel propinquis tuis: respondebis: Bonum est uisitare pupillos, ita tamen ut immaculatum te custodias ab hoc seculo. Et Apostolus Iesum sequi iussus, nec patrem sepeliri permittitur quidem. In libro septimo Collationum Ioseph eremita sufficienter edisserit quod ille fidem sue professionis rectius seruat, qui se ad eum locum contulerit, quo Dominice fidei precepta plenius adimplere potuerit. Et reuera quale esset, si quis naufragium dehortaretur, ne uel tabulam arriperet,  uel si ramum truncauerit, quem forte manu de gurgite emergens apprehenderit, uel certe si ei qui ceciderit suadeat, ut postquam semel corruit, ibi deinceps iaceat, cum Psalmista dicat: Nunquid qui cadit, non adiiciet, ut resurgat?  Et utinam saltem tali horrore locum ubi anima corruit exsecraremur, tamque pertinaciter ab eius lapsu resurgere conaremur, ut uidelicet illum uitaremus ubi corpore labimur. Hoc contra eos dictum sit, qui desertores appellant illos, qui locum, ubi peccandi libertas est, derelinquentes, tuti Deo famulari desiderant.

XIII. Sed ut ad filias Sion delicatas redeamus, que in Isaia propter mollitiem non filii, sed filie nominantur,  et erecto collo compositoque gradu incedere notantur: Durum est, inquiunt, quod iubetur, fragiles sumus, qui et paganorum irruptionibus, et multis aliis angustati pressuris, nequaquam ualemus seruare propositum: sed si fragiles sumus, humiles per hoc esse decet. Nam quid superbit terra et cinis? Si oppressi, comessationes et indumenta pretiosa unde suppetunt? An uestis, cui Deus natiuum dedit colorem, non ualet frigus arcere nisi tingatur? Aut sine concubitu non potest uiuere homo? sed forte intolerabilem quis causatur ardorem. Et ubi est illud? Non patietur uos tentari super id quod potestis?  Respondeat sanctus Hieronymus excusationibus in peccatis. Dicit enim in epistola ad Demetriadem: Neque enim alia causa facit  difficultatem bene uidendi, quam longa consuetudo peccandi que nos ita tenet addictos, ut quamdam uim nature uideatur habere. Miramur cum non nobis desidiosis, sine labore, quasi ab alio sanctitas conferatur, qui nullam boni consuetudinem fecimus. Malum namque uetus impugnat uoluntatem nouam; quidquid primum in te institueris, hoc manebit. Quapropter usus inoleuit ut pueri uel puelle spiritalibus studiis manciparentur, priusquam secularibus blanditiis illicerentur. Sed proh dolor! iniquitate iam superabundante, res in contrarium uersa est: schola uirtutum facta est amphitheatrum uitiorum. Ibi uitia discuntur magis, ubi dissuesci debuerant. Quid, quod tergiuersamur, et nature fragilitatem opponimus Deo, quasi nesciat  ille quales nos fecit, et oblitus nostre humane fragilitatis imposuerit homini mandata que ferre non possit? O cecam insaniam et profanam temeritatem! Dupliciter quippe Deum uidemur incusare. Neque enim iustus qui posse dedit, impossibile aliquid imperare potest; neque qui pius est, hominem condemnaret pro his que uitare non potest. Et quomodo staret quod ipse perhibet: Iugum meum suaue est?  Hanc itaque iusto iniquitatem, nec pio crudelitatem ascribamus.

XIu. Quid autem sit, quod plerique nec resistendo uitiis contraire possunt, Psalmista requisitus insinuat, nam quasi de sola matre uitiorum sollicitus  ait: ueniat mihi pes superbie . Et quod ipsa totius ruine causa et occasio sit subdendo manifestat, dicens ibi idem: In superbia ceciderunt, qui operantur iniquitatem . Qui igitur operatur iniquitatem foris, prius per superbiam corruit intus. Quo contra electi de Deo dicunt: Qui docet nos super iumenta, et super uolucres celi erudit nos , quia uidelicet dum eo inspirante cogitant quid sunt, nec eos fragilitas carnis uelut iumenta deiicit, nec in superbia spiritus quasi uolucres eleuat. Qui enim carne labitur in luxuriam, more iumenti prosternitur: qui mente extollitur, quasi alta petit ut auis. Si enim pie spiritus sub Domino premitur, ut supra dictum, illicite caro super spiritum non eleuatur. Quod si  ille auctorem superbiendo contemnit, iure et a subdita carne contemnetur. Ergo uirus libidinis de radice, et de merito nascitur elationis. Quod cum ita sit, tunc anima per originem culpe more iumentorum in luxuriam cadit, cum superbiendo more uolucrum ultra quod debuit eleuat. Hinc est enim quod uel is qui stare uidebatur cadit, uel is qui lapsus est, resurgere nequit. Hinc est itaque quod longa continentia repente soluitur, et plerumque uirginitas in senili etate uitiatur. Sic elatio nimirum debet fieri: ut qui se superbiendo ante oculos Dei extollunt, usque ad iumentorum similitudinem foris deuoluantur? Qui ergo uitiis resistere cupit, sub potenti manu Dei humilietur.

Xu. Annon in luxuriosis iumentorum similitudo  est? Annon sic equus et mulus intellectu carent, qui sperant, uel potius sperare se fingunt, quod carnis concubitus ad sanitatem proficiat corporis? cum propheta dicat: Sana me, Domine, et sanabor . Domino sperans non infirmabor . Quod ita de sanitate mentis intelligitur, ut tamen de sanitate carnis non negetur. Et enim econtra nichil ita carnem debilitat ut luxuria, unde Hieronymus ait: Cito senescunt que iuxta uiros sunt. Qui destinati apud gentiles erant uel ad brauium currere uel in theatro luctari: ne polluti per somnium uiribus eneruarentur, plumbeas laminas circa inguines adhibebant. Sed istis, ut propheta ait, fornicationis amor abstulit cor; quippe qui nec hoc ipsum intelligunt per sacram Scripturam  quod pagani nouerant per experimentum. Christus namque iubet ut pro salute anime tradatur corpus, isti econtra pro salute corporis tradunt animam. Cum quidem hoc magis detrimentum sit ipsius corporis. Nec mirum si is, qui diligit iniquitatem, odit animam suam; aut si is, cuius deus uenter est, et qui sequitur auaritiam, que est idolorum seruitus, salutem carnis cum Dei contemptu tanquam idololatra requirit. Qui peruerso ordine colunt carnem, que non prodest, quicunque et negligunt spiritum, qui uiuificatur, reuera uani et mendaces filii hominum, populus Gomorrhe, ut ait Isaias, cultores uestium; cum Deus per Ezechielem queratur, quod in superbia ornamentis ipsius utantur. Qui etiam,  sicut Iosephus Iudeos ante excidium fecisse commemorat, uestimentis exoticis induuntur. Nam de his Hegesippus refert, quia tunc femineis utebantur, et mutilabant sibi barbas, atque suas facies more meretricum dealbabant. Hi uero priscum imitantes morem, et nouellas quasdam species in habitu assumentes, eodem se spiritu libidinis afflatos esse docent; cum Deus comminetur quia uisitabit super omnem qui indutus est ueste peregrina.

XuI. Sed erubescamus aliquando uile subsellium libidinis esse: nouemus nobis nouale, ut ait propheta, quia tempus querendi Dominum est, resistamus diabolo, et fugiet a nobis. Audiamus beatum Hieronymum, qui breuitatem huius uite arguens dicit: Esto, uita nostra mille annis tendatur, ad  extremum totius etatis diem ueniamus. Cum ergo ultima hora uenerit, quid proderit continuate uoluptatis fructus, que statim ut cessauerit uidebitur non fuisse? Quid nunc apud inferos ardenti, uel quotidiane delicie, uel byssus et purpura prosunt? Inquit propheta: In tribus et quatuor impietatibus nonne aduersabor? sceleratum est male cogitare, iuxta illud: ue qui cogitat inutile . Sed ignoscitur. Sceleratius uero, quod male cogitaueris, uelle perficere. Sed et hoc ignoscitur. Iam sane sceleratissimum est, opere peccatum perpetrare. Tamen et huic tali benignus iudex manum porrigit, et ad penitentiam exhortatur. Quod si peccator penitere noluerit, iam Dominus cogitur aduersari, et pro magna pena sue peccatorem dimittere uoluntati.  Adam enim semel peccauit, et mortuus est; uideamus quid fecerit. Contra mandatum de fructu arboris edit. Tu ergo si in aliquo contempseris, si pepercit Ade, parcet tibi; summo illi magis parcendum fuerat, qui adhuc rudis et nouellus erat, et nullius ante peccantis, et propter peccatum suum morientis retrahebatur exemplo. Tibi uero, quisquis eiusmodi es post legem, post prophetas, post Euangelium, post apostolos, si delinquere uolueris, quomodo indulgeri possit, ignoro. Achar apud Iericho de interdictis spoliis aliquid furatus est, et super omnem Isrel talis ira incubuit, ut stare contra hostes suos nullatenus posset etiam furti nescius, donec anathema lapidaretur. Et hi qui res Ecclesie uel pauperum tantopere deuastant, quales triumphos  de paganis exspectant? Hos nimirum propter impudentem rapacitatem lupos uespertinos propheta appellat. Illum unum, qui apud Corinthios fornicatus fuerat, Apostolus inter fideles orare non patitur, ne impura uox eius puras reliquorum uoces diuinis auribus, tanquam rauca, sordidaret. Et quomodo conuentus ille suas preces Deo placere presumit, inter quos, occulte uel publice simili reatu, non iam unus, sed multi fedantur? Nam predictus Apostolus dicit quod irritam quis faciens legem Moysi sine retractatione puniretur, sicut in illo contigit, qui Sabbato ligna colligebat. Et quanto magis, inquit, putatis mereri deteriora supplicia, qui Filium Dei conculcauerit? et item, uoluntarie post cognitionem ueritatis  peccantibus, iam non relinquitur hostia pro peccatis.

XuII. Neque enim hoc dicimus, ut eos si conuerti uoluerint desperemus. Quia igitur diuina misericordia presto est, nostre conuersionis horam semper exspectat, que tantopere parata est ad recipiendum, quantum, o utinam! parati essemus ad conuertendum. Sed et de his qui dicuntur non satis confidimus, quod illi furfures istorum uerborum curent, qui candidissimum etiam sancti Euangelii panem fastidiunt. Dicimus tamen eo quod dolentibus quoddam consolationis genus est, si causas doloris sui delatrare permittuntur, eo quod scriptum est: Maledictus qui prohibet gladium suum a sanguine : id est uocem suam ab increpatione peccati. Dicimus ergo quod possumus, ut nos de prauorum peruersitate saltem aliquid dolere monstremus. An non merito dolendum est, quod Christianitas, que quanto prouectior est, tanto magis roborari debuit: sic econtra ab statu rectitudinis incuruatur, ut eius religio cuncta defecisse uideatur? Omnes enim festini et precipites ad malum currimus, et ut Ioannes in primo libro de compunctione dicit: Non per unum, sed per omnes actus nostros ad ignem gehenne festinamus, et tantus diuinorum preceptorum contemptus irrepsit, ut non solum per mala quelibet opera Deum offendere non metuamus: sed hoc ipsum quod de eius mandatis facere uidemur, magis pro uana gloria quam pro  illo geramus . . . . . . . . . . . . . . . . . . . . . . . . . . . . . . . . . . . . . . . . . . .  destrueret; nos econtra et factis, et uocibus et ipso gestu corporis, quo semper interioris hominis affectus per exteriorem produntur, ipsam reedificamus. Ipsi quippe uelut empta mancipia subiacemus, et ceruices nostras ab eius ludibriis per Dominicam crucem ereptas, ita nunc eidem subiugamus, ut illi de ipsis bonis operibus seruiamus, adeo ut quod dicere pudet, ipsum illud sancti Euangelii uerbum, quo dicitur: Omnis qui se exaltat humiliabitur , cum quadam iactantia legamus. Siquidem beatus Augustinus in libro Confessionum perhibet quia penaliter peccat, qui in diuinis responsoriis modulatione magis quam sensu uerborum delectatur. Sanctus quoque Hieronymus in epistola  ad Ephesios disserit, quod non sunt in Ecclesia guttur, et uoces dulci ac theatrali modulatione colende, quia Deo non uoce sed corde cantandum sit. Nos uero econtra modulatione magis humanas aures quam diuinas pensamus: cum ad hoc institutus sit psallendi usus, ut sicut Dauid citharizando nequam spiritum compescebat in Saul, ita cantores modulando quelibet diabolica desideria de cordibus audientium expellant.

XuIII. Supra dictum est quia de fragilitate causamur, et ob hoc quasi per condescensionem carnes ad esum presumimus. Sed predictus Hieronymus in libro contra Iouinianum perhibet quod esus carnium usque ad diluuium ignotus fuit. Postea uero dentibus murmurantium neruos, et uirulentas carnes commemorat  iniectas, cum datione uidelicet legis quam implere nullus potuit; quando et repudium ad duritiam cordis permissum est. Apostolus docet, quod Deus Pater in Christo Iesu recapitulare omnia proposuit, et ad principium retrahere: ut ipse in Apocalypsi: Ego sum, inquit, alpha et omega , id est initium et finis. Postquam ergo Christus uenit in finem temporum, et omega reuocauit ad alpha, et extremitatem retraxit ad principium. Postea nec repudium nobis dare permittitur, nec comedere carnes, dicente Apostolo: Bonum est non comedere carnes nec bibere uinum ; sed de uino ad Timotheum scribens ait: Modico uino utere  propter stomachum tuum . Modicum uidelicet, et propter stomachum: quoniam ipse Hieronymus ait in epistola ad Ephesios: Sicut non possumus Deo et mammone seruire , sic nequimus spiritu pariter impleri et uino . uinum ergo concedit, sed modicum. De carnibus nunquam tale reperies. In autem Moralium libro 30 dicitur quia plerique certaminis ordinem ignorantes, edomare gulam negligunt, et cetera uitia expugnare nituntur. Sed dum uenter non restringitur, simul cuncte uirtutes per carnis concupiscentiam obruuntur. Hinc est quod non alius quilibet muros Ierusalem, sed princeps coquorum destruxit: quia uenter, dum non restringitur, uirtutes anime perdit. Ea igitur sumenda sunt que nature necessitas  querit, non que uoluptas gule suggerit, quia sicut item in Pastorali scribitur: Toties primi hominis lapsus iteratur, quoties quedam alimenta saluti anime contraria per carnis concupiscentiam sumuntur.

XIX. Compositus uero incessus cum a religione, tum etiam ab honestate multum abhorret. Sicut enim os iuxta uocem Domini ex cordis abundantia loquitur, sic exterioris hominis motus ex qualitate Interioris formantur. Hinc enim scriptum est: Amictus corporis, et risus dentium, et incessus hominis, enuntiant de eo . Nature quippe nil fucatum placet, sed potius quantum Auctori eiusdem nature displiceat, ipse testatur, dicens per Prophetam: Pro eo quod eleuate sunt filie Sion, et  erecto ambulauerunt collo, et nutibus oculorum ibant, et plaudebant, et ambulabant, et pedibus suis composito gradu incedebant, decaluabit Dominus uerticem filiarum Sion, et Dominus crinem earum nudabit , et cetera usque illud: Et erit pro suaui odore fetor, et pro zona funiculus, et pro crispante crine caluitium, et pro fascia pectorali cilicium . Sanctus Ambrosius in libro Officiorum dicit de duobus clericis qui inordinate incedebant, quod tempore processionis retro se faciebat eos incedere, quia uidelicet usum malum quem corrigere in eis non poterat, uidere non patiebatur: quorum unus postea sicut ipse refert publice lapsus, atque de suo gradu deiectus est. Gregorius quoque Nazianzenus in secundo contra paganos libro ita  de Iuliano apostata refert: Mihi, inquit, olim eiusdem Iuliani mores comperti sunt, dum hunc ab Athenis clarius agnouissem. Consideraui enim uirum, et non frustra. uates enim egregius est qui bene considerat. Erat igitur in eo inconstantia morum, incessus uberior, ceruix inflexibilis, humeri iactabiles, oculi huc illucque discurrentes, pedes impatientes, nares spirantes contemptum, risus incontinens, et quasi subbulliens. Sed quid per uniuersa discurro? Hunc ante opera uidi, et dixi: O quale malum nutrit respublica Romanorum?

XX. Sane tria hec uitia, per que maligno hosti maxime, et religionis professores, et insuper omne humanum genus succumbit, quam sint pauenda  mortalibus non solum ueteris ac Noui Testamenti sententie, sed ipsa quoque manifestant exempla. Nam ille qui est principium uiarum Dei, primus per superbiam corruit. Unde et Saluator, ne discipuli de accepta signorum potestate superbirent, prolapsum angelum eis ad memoriam reuocat, dicens: uidebam Satanam sicut fulgur de celo cadentem . De quo etiam beato Iob Deus tam mira in quibus fuit, et que amisit insinuat, ut territo homini ostendat quid ipse, si superbiat, de elationis sue culpa passurus sit, si feriendo illi parcere noluit, quem creando in gloria tante claritatis eleuauit. Consideret ergo homo quid elatus in terra mereatur, si et prelatus angelis angelus prosternitur? Unde et bene per prophetam dicit: Inebriatus  est in celo gladius meus , ac si aperte diceret; qua ira feriam superbos terre perpendite, si ipsos etiam quos in celo iuxta me condidi percutere pro elationis uitio non perperci. Per hanc ergo Satanas corruit, per hanc unumque hominem se spernentem sternit. Hec si in corde recepta fuerit, non solum quibuslibet uitiis hominem tradit: sed de ipsis quoque uirtutibus, quas forte egerit, sibi hanc seruire facit, dum de his uanam gloriam querit. Alios autem ex temporalibus rebus, alios ex spiritualibus tentat. Nam alius intumescit auro, alius eloquio, alius infimis rebus, alius celestibus. Una eademque res tamen ante Dei oculos agitur; quamuis in diuersorum cordibus diuerso, ne cognosci ualeat, amictu pallietur, nisi forte quia tunc periculosior  est, cum de uirtutibus pullulat, quoniam in eo qui sanctus creditur nullus hanc arguere presumit. Ditioribus autem, uel diuitiis, uel uirtutibus ob hoc durius dominatur, quia apud illos eo maiorem intumescendi materiam habet, quo in eis maiori potestate, aut laudabiliori sanctitate fulcitur.

XXI. His uero indiciis deprehenditur, quem possederit, semper hunc ad inferendas contumelias facit precipitem, ad sufferendas uero pigrum. Hinc in ea re quam sponte non appetit, nullis exhortationibus flecti patitur. Ad hoc autem quod latenter desiderat querit per similitudinem ut cogatur, et ipse se ingerit, si contingat ut a nullo inuitetur. Semper aliena opera despicit, semper sua miratur, singulariter se cuncta agere credit, et si nullus collaudauerit,  ipse tamen suas laudes aut tacitus, aut etiam per ostentationis uocem clamat. In tristitia uero siue in letitia pene semper modum excedit, clamosus in uoce, in silentio nimius, uerbis et habitu compositus, actione dissipatus. Humilitatis speciem interdum assumit; sed uel oculorum nutu, uel sermone, qualis intus sit post paululum innotescit, qui sepe magna gerit, si hec iuxta suum arbitrium agere permittatur. At contra humiles semper pauidi, semperque suspecti, hoc habent proprium ut semper opera sua paruipendant. Unde et in iudicio cum ipse iudex eos laudauerit dicens: uenite, benedicti Patris mei, etc. , ipsi consuetam adhuc humilitatem retinentes respondebunt: Domine, quando ista uel  illa fecimus ? Cum econtra superbi etiam Deo increpante excusare se nituntur. Humiles itaque cum humilitate, quasi sub quodam tegmine sese abscondent, et a diuina nimia aduersione contra superbiam principaliter pugnant, et quasi contra uehementes ictus oculum in suo corpore magis custodiunt, dum studiosius in se humilitatem tuentes semper se inter uirtutes timent. Quia uero Redemptor noster corda regit humilium, et ipse ad beatum Iob dicit, quod Leuiathan rex sit superborum, consideret quisque utrum humilitatem an superbiam habeat. Facile ueluti quodam indicio reperiet, sub quo rege militat, quoniam omnino manifestissimum signum reproborum superbia est, et econtra humilitas electorum. Itaque superbia abominatio est, humilitas  sacrificium. Nam de illa dicitur: Abominabilis est apud Deum omnis qui exaltat cor suum . De ista uero: Sacrificium Deo spiritus contribulatus . Quanto autem quique pauperiores sunt, tanto in illam abominationem rarius incurrunt, at uero istud sacrificium diuites uix inueniunt.

XXII. De quinque modis gule quos ob prolixitatem omittimus, in libro Moralium XXIX magna subtilitate disputatur. Hic tamen suggerendum uidetur, ut quisque cogitet quale peccatum sit pro quo Adam cum omni stirpe sua de paradiso eiectus est: pro quo populus in deserto usque ad idololatriam uenit, dicente Apostolo: Sedit populus manducare et bibere, et surrexerunt ludere . Et item de concupitis carnibus: Adhuc esce eorum erant in ore ipsorum  , et que sequuntur. Pro quo et cum Madianitis mechati sunt. Pro quo et Esau primogenita sua perdidit. Pro quo Sodoma ad fornicationis lapsum proruit, Deo testante, qui ait: Hec fuit iniquitas sororis tue Sodome, saturitas panis . Cuius uitii culpam perfidie comparat Apostolus dicens, quod cultores uentris et inimici sint sancte crucis, et deus ipsorum sit uenter eorum. Quem uidelicet uentrem et escas Deum asserit destructorem dicens: Esca uentri, et uenter escis, Deus autem et hunc et has destruet . Et quid multis necesse est? Ipse Creator et cognitor humane nature Christus, ut ostenderet ubi cuncta uitia pullulant, uel ubi recidi debeant, hoc solum ueluti precipue necessarium  iubet. uidete ne grauentur corda uestra in crapula et ebrietate. Que duo si reciduntur, cetera facile superantur. Et certe quis absque parcimonia se presumit inter electos haberi, cum ipse uas electionis Paulus ideo corpus suum castigat, ne reprobus fiat? Nam et Iob dicit, quia sapientia non inuenietur in terra suauiter uiuentium . Et ipsa Sapientia testatur, quia neminem diligit Deus nisi eum qui cum ipsa habitat . Ergo non se palpent, qui suauiter uiuunt, ne forte si apud eos non inueniatur sapientia, non diligantur a Deo.

XXIII. At uero de luxuria suggestrice eiusdem gule quis aliquid loqui ualeat, quod illi non despuantur, qui eius flammis insaniunt? quandoquidem  hi nec patriarcharum, nec prophetarum, nec apostolorum, sed nec omnium sanctorum ab origine mundi de religione loquentium uoces curant. Quin et ipsum filium uirginis ita contemnunt, ut in atriis eius ipso uidente fornicentur, et in ipsis diuersoriis, que ad hoc deuotione fidelium constructa sunt ut castitas in septis locis totius seruaretur, ita fluxu libidinis redundant, ut non sit Marie locus ubi puerum Iesum reclinet. Nec mirum sane si mancipia libidinis non formident, quia sicut ait propheta: Fornicatio aufert cor . Non enim est timor Dei ante oculos eorum, quorum guttur est ut sepulcrum patens. Quibus tamen aliquid rationis adhuc inest, oporteret ut pondus tanti sceleris, uel ex rebus in seculo gestis, uel ex sanctorum dictis pensarent,  de quibus pauca, si forte audire dignentur, commemoremus. Ut itaque Deus futuris huius seculi etatibus ostenderet quod maxime per hoc uitium exacerbaretur, mox ut filii Seth filiabus Cain sese commiscuerunt, et se perhibuit penitere quod hominem fecisset, et omni creature diluuium comminatus est. Nam licet Adam peccante terram maledixerit et Cain fratricidium iaculo maledictionis mulctauerit, non tamen dolore cordis, aut penitudine sicut hic tactus asseritur, neque generali exitio mundum perire decreuit, neque pro qualicunque alio scelere tanta animaduersione sese ultus est, quam pro isto, cum illa famosissima conflagratione quinque ciuitates igne et sulphure etiam ante legem consumpsit. Cuius fama facti libris quoque gentilium celebratur. Nam  et adhuc omnia que ibi gignuntur plena cineribus, teste Orosio, reperiuntur. Quare autem uel igne qui exurit, uel sulphure quod fetet, luxuria puniatur, in Dialogo sancti Gregorii plenius edocemur. Quo nimirum facto Deus omnes in futurum generationes erudire noluit, ut scirent quantopere fugiendum sit istud flagitium post fidei cognitionem, quod ille tanta animaduersione puniuit etiam ante legis prohibitionem. Sane cum ad gratiam reconciliationis genus humanum reducere decreuisset, mox Abrahe quem fidei primordiis initiabat ad indicium recidende libidinis circumcidi precepit; ita tunc demonstrans quia necesse est ut omnes qui ad eum pertinent, a uitiis et concupiscentiis mucrone crucis se circumcidant. Illum uero qui post redemptionis gratiam  primus in reatu fornicationis deprehensus est Apostolus illico Satane tradidit, qui et alios, quos forte Satanas ob alia quelibet flagitia uexabat, eripere solitus erat. Propter hoc tamen scelus hunc eidem Satane mancipauit, qui utique uel nouitate nuper suscepte religionis, uel ignorantia necdum experte constrictionis poterat utcunque excusare.

XXIu. uersum ut aliquid sub argumento dicamus, quare iustus iudex Deus infantem legitimo matrimonio et absoluto tempore conceptum, etiam si priusquam peccare possit, moritur, cur eternaliter condemnet? Sed dum proprio reatu minime punitur, manifestum est illud fieri propter illud peccatum  quod fit hora conceptionis. Si ergo tanta est culpa in coniugali concubitu, ut infans pro illa sola puniri debeat, quanta in stupro est uel in pollutione, que ad solam libidinem explendam patratur? Merito igitur protestatur Apostolus, quia fornicatores et adulteros iudicabit Deus. Liquet certe quod minores cause per minores iudices soleant iudicari, sed cum aliquod tale negotium obrepserit, quod per se nullatenus expedire ualeant, id ad principis notitiam referunt. Ut igitur quantus sit iste reatus monstraretur, ad solius Dei iudicium referri perhibetur. Sub hoc sensu est intelligendum etiam illud, quod idem Apostolus ait: Nihil mihi conscius sum, sed non in hoc iustificatus sum . Nam cur se iustificare non audeat, quamuis nichil mali post baptisma  sibi conscius sit, manifestat subdens: Qui autem iudicat me Dominus est ; ac si diceret: Non equalis, sed cuius ire resistere nemo potest. Porro ad enormitatem tanti uitii demonstrandam, idem ipse Apostolus subdit: Omne peccatum quodcunque fecerit homo, extra corpus est; qui autem fornicatur, in corpus suum peccat . Cor namque nostrum, de quo Dominus peccata exire perhibet, intra corpus est. Hoc ergo non ob hoc dicit Apostolus, ut sola fornicatio intra corpus sit; sed ut ostenderet quia quantum grauior est aliis peccatis, tantum distat morbus interior ab ulceribus que in cute sunt. Nonne et hoc Deus approbat, qui fortitudinem diaboli in hoc uitio constare perhibuit dicens, ut supradictum est ad beatum Iob: Fortitudo eius in  lumbis eius ; hinc etiam est quod predictus Apostolus contra cetera quidem uitia pugnare nos in cominus iubet, fornicationem uero fugere hortatur; nimirum suadens, ut si quis preliator frequenti hostium congressione uictoriosus, si armatum talem incurrat aliquando, cui congredi nullatenus audens ab eo per fugam declinet: ita quilibet Christianus etiam si alia uitia superauerit, ab occasionibus tamen libidinis longe se faciat, ne si minimo digito ligetur totus tradatur.

XXu. Hec fortissimum Samson sola uicit, hec sanctissimum Dauid non preteriit, sapientissimum Salomonem penitus suffocauit, cum, sicut scriptum est, potestatem sui corporis non haberet. Hec Amon filium Dauid in sororem precipitauit. Quis ergo iam  de uirtutum carismate confidat? Si hec lapides relinquat, de stipulis quid fiet? Que idcirco periculosior est, quia citius mentes eneruat, quoniam magis delectat. Idcirco autem tam districte punitur, quia facile domari potest: quod uidelicet ex hoc apparet, quia quantolibet ardore mechus insaniat, ab aliquo tamen uisus mox se refrenat, qui utique uel tantam reuerentiam diuinis obtutibus prestare debuerat. Sed insania uincitur, et Hieronymus in  Iel dicit: In eo cordis oculos hec eadem libido excecans, ita sensum eius inebriat, ut propter ignominiosam corporis partem pretiosam animam in seruiles blanditias inclinet, et in presenti turpem infamiam, in futuro autem damnationem perpetuam deliberet incurrere, dum insano pruritu uel puncto temporis abutatur. Neque enim ineuitabili necessitate hominem constringit, ut alia uitia plerumque faciunt, sicut fames. Quod Salomon ostendit dicens: Non grandis culpa est, cum quis furatur: furatur enim ut esurientem impleat animam, attamen reddit septuplum . Qui autem adulter est, perdet animam suam, et opprobrium illius non delebitur. Quoniam talis quisque propter solam superbiam peccat. Nonnulli uero quedam bona faciunt, ut in  hoc uitio impune uolutentur. Quibus in sequentibus Salomon obuiat, dicens de zelo Dei: Non acquiescet cuiusquam precibus, nec suscipiet pro redemptione dona plurima . Hinc in Iob: Non credat frustra errore deceptus, quod aliquo pretio redimendus sit . Quoties post culpam eleemosynam tribuimus, quasi pro eadem culpa pretium damus, iuxta illud: Sicut aqua exstinguit ignem, ita eleemosyna exstinguit peccatum . Unde Daniel ad Nabuchodonosor: Peccata, inquit, tua eleemosynis redime . Et domnus Martinus perhibet antiqua delicta melioris uite conuersatione purgari. Sed sicut in libro XXII Moralium disputatur: qui ita eleemosynam tribuit, ut culpam non dimittat, animam non redimit, quam a  uitiis non compescit.

XXuI. Hoc ille eremita suo facto probat, qui cum multis uirtutibus cum quodam filio suo collega deseruisset, hec illi per diabolum iniecta cogitatio est, ut quandocunque libidine titillaretur, sic semen de tritu genitalis membri egerere deberet, tanquam flegma de naribus proiiceret. Qui ob id et demonibus moriens uidente socio traditus est, cum quidem isdem socius reatum eius ignorans, sed exercitia uirtutum recolens, pene desperauit dicens: O quis poterit saluus esse, quando iste periit! Cui mox angelus astans dixit: Ne turberis, iste enim licet multa fecerit, tamen per illud uitium, quod Apostolus uocat immunditiam, cuncta fedauit. De quo ait propheta: Manus uestre sanguine plene sunt . Si quidem  tale aliquid nostro tempore contigit, quod ne sui nouitate uilescat, considerandum est, quia ille facit nouissima qui facit antiqua. Et peta dicit:

Rursus ab antiquis ueniunt miracula causis.
Quidam itaque presbyter  in pago Abricantino, nepos Ioannis prepositi  de monte sancti Michelis, de continentia desperauerat. Hic per nouem uices Romam adiit, a beato scilicet Petro impunitatem sceleris, quasi propter frequentem loci uisitationem  sperans promereri. Quamuis enim peccatum deserere nollet, tamen uehementer timebat: quoniam iste est mos prauorum, ut licet in culpa superbiant, licet praua foras audacter faciant, in corde tamen trepidare coguntur, ut ipse timor sit apertus testis damnationis. Unde Adam post culpam ad latibulum fugit, et timens multum timuit, quia Deo dure respondit. Hic ergo timens quasi religionis obsequium deferebat: sed ut Deus ostenderet, quod satisfactionem nisi pro his peccatis que deseruntur non recipit, cum rediret nona uice, et quasi securior concubitum repeteret, ita diuino iudicio miser interiit, ut cum semen funderet, animam pariter exhalaret, sicut infelix mulier perhibuit. Hoc quoque in Sichem expressum est, qui uidelicet Dinam, quam corruperat,  retinere maluit, ultionem stupri nec circumcisus euasit.

XXuII. Forte queritur, cur ea que terrorem incutiunt, sine consolationis uerbis continuentur. Sed de his nunc sermo est qui diuine preceptioni resistentes timorem Domini dereliquerunt: languorem anime incurrunt, nec tamen compuncti. Oportet enim ut in eis putredo uulneris prius timoris ferro secetur, ne iugiter defluente sanie peccati suauitas unguenti reiiciatur. Omnes enim Scripture comminationes contra peccatores iaculantur, sed quo usque resipiscant. Et econtra uniuerse eiusdem Scripture consolationes, ex ea hora qua forte resipuerint, eis blandiuntur. Ferrum namque, ut in epistola Ioannis Augustinus ait, corium transforat,  ut linum intrare possit. Et ita necesse est ut timor mentem transfigat, iuxta illud: Confige timore tuo carnes meas , quatenus facto foramine, quasi per ferrum caritas, que permansura est, succedat. Porro mos prauorum est, ut nichil audire uelint, per quod eorum terrena letitia perturbetur, sed illos libenter auscultant qui placentia loquuntur. De quibus Apostolus: Coaceruabunt, inquit, magistros prurientes auribus . Et propheta ex eorum uoce: Loquimini nobis placentia . Sed Domino et magistris, et auditoribus terribiliter comminatur, dicens per prophetam: Et qui beatificant, et qui beatificantur, erunt precipitati ; diligentibus quippe legem pax multa, et econtra non est pax impiis, dicit  Dominus. Quisquis ergo comminationibus Scripturarum, etiam auditu non uult terreri, quantomagis debet earumdem comminationum experientiam formidare? Quisquis autem uult securus esse, audiat monentem Dominum: Diuerte a malo, et fac bonum , ut fiat illud: Qui autem me audierit absque terrore quiescet . Econtra per Isaiam: Quod si non audieritis me, gladius meus deuorabit uos . Sane quam gratum sit Deo, si comminationem Scripturarum reuerenter audiamus, uel quam iniuriosum sit ei, si contemnamus, in facto Iosie regis, et Ioachim demonstrat. Quorum Iosias audito legis uolumine intremuit. Cui et illico Deus mandauit, dicens: Pro eo quod audisti  uerba uoluminis, et perterritum est cor tuum, et ego audiui, ait Dominus, idcirco colligam te in pace . Ioachim uero qui non solum non timuit, sed etiam uolumen Ieremie combussit, diuinam inuectionem promeruit, qua ei dictum est: Non erit ex eo qui sedeat super solium Dauid, sed cadauer eius proiicietur .

XXuIII. Et de hoc quidem quod uel per hec tria uitia, uel per cetera que enumerare pudet, a Christo apostatare uidentur, ualde dolendum est: sed multo plus de hoc quod illud sacrosanctum mysterium Dominici uidelicet corporis temerare presumunt. Hoc enim beneficium maius est inter omnia bona, que hominibus concessa sunt, et hoc est quod Deus maiori caritate mortalibus indulsit, quia in hoc mysterio  salus mundi tota consistit. Et certe dum indigne tractatur, per hoc maxime diuina quotidie maiestas iniuriatur. De hoc ergo dolendum est, de hoc omnimodis ingemiscendum, ut si emendare non possumus, uel dolendi affectum nobis inesse reclamando monstremus ne forte uox Christi nos arguat, dicens: Sustinui qui semel contristaretur, et non fuit . Quod denique mysterium primordiis Ecclesie non tam frequenter ut nunc celebrabatur: tamen quanto rarius, tanto religiosius agebatur. Tempore namque priorum patrum illis iniungebatur, ut Eusebii refert historia, sacrificandi officium, qui naturali simplicitate fulgebant, iuxta illud: Cum simplicibus sermocinatio Dei . Quod mysterium qui participare debebant, discalceatis pedibus  accedebant; propter illud quod Moysi et Iosue preceptum est. Sanctus quoque Pachomius pistoribus precepit, ut cum oblationes coquerent, salutaria meditarentur, nichil uane loquentes. Cum ergo hoc in monasterio Tabennense quadam uice uiolaretur, statim Pachomio diuinitus reuelatum est, qui protinus Theodorum mittens negligentiam hanc uelut diuini precepti transgressionem emendari fecit. At nunc ualde quidem, ualde frequentius, sed quod nimis dolendum est, negligentius frequentatur. Quam scilicet negligentiam et ipsa ecclesie facies, et ipsa uasa altaris, sed et linteamina, seu quelibet cetera, que ad usum Dominice seruitutis pertinent, manifeste demonstrant. Non necesse est singula singulatim prodere: satis patet que studiosius sacerdotes  colunt que sua sunt, an que altaris. Sed nimirum cum caritas que est plenitudo legis penitus tota iam refrigescit, quomodo in sacrificando continuatio tanta perseuerat, nisi quia malignus hostis in hoc sacrificantibus contradicit, in quo magis eos grauari nouit? Neque enim Iudam uetuit Eucaristiam sumere. Sciuit enim quia sicut a deuotis per illius mysterii perceptionem eius fraus compescitur, sic in his qui eam indigni percipiunt licentius grassatur. Contra eos etenim qui exteriorem ecclesie cultum negligunt, Dominus per Malachiam queritur, dicens: O uos sacerdotes, qui despicitis nomen meum, offertis super altare meum panem pollutum, et dicitis: Mensa Domini polluta est . Polluunt  sacerdotes panem, id est corpus Christi, ut Hieronymus exponit, qui indigni accedunt ad altare. Mensam uero despectam licet uerbis non dicant, tamen cum exteriorem ei cultum non ornant, eam etiam laicis despectabilem faciunt quoniam carnalium sensus deesse putant sanctimoniam diuine uirtutis, ubi deesse uident ornatum ambitionis. Unde et congruit eis quod item dicitur: uos recessitis de uia, et scandalizastis plurimos: propter quod et ego dedi uos contemptibiles esse . Denique quod loca sancta uel ministri Ecclesie nunc in contemptu sunt, maxime ipsorum ministrorum culpa est. Quod ex his apparet, quoniam ipsi laici qui eos despiciunt, si quem forte repererint quem religiosum credant, non mediocriter uenerari solent. Qui enim ad altare sacrificare  Deo uolunt, ipsi prius per mortificationem uitiorum Dei sacrificium esse debent: alioquin magis temerarii, quam cultores eiusdem mysterii deputantur. Quod per Ieremiam ostenditur, per quem talibus exprobrat Deus dicens: Holocotaumata uestra addite uictimis uestris, et comedite carnes . uestra, inquit, non mea, quia non sum locutus cum patribus uestris, et non precepi eis de uerbo holocautomatum et uictimarum, sed hoc precepi eis dicens: Audite uocem meam, et ambulate in uia omni quam mandaui uobis . Et Isaias: Quis quesiuit hec de manibus uestris, ne afferatis sacrificium frustra ? Et deinde: Lauamini, mundi estote . Et cetera. Quibus uerbis ostenditur, quod ille ad sui perniciem sacrificat,  qui prius in uia mandatorum Dei non ambulat, et qui sue cogitationis malum ab eius oculis non aufert. Hinc Dauid in psalmo penitentie dicit: Si uoluisses, sacrificium dedissem . Quale uero sacrificium prius offerre debeamus, ut deinceps altaris sacrificium recto ordine celebrare possimus, manifestat dicens: Sacrificium Deo spiritus contribulatus , ac si diceret: Altaris sacrificio non delectaris, nisi prius sacrificio contriti cordis placatus fueris. Est ecclesia beate Gualburgis in hac uicina nobis regione, in qua miracula fiunt. Contigit autem, sicut domnus abbas Berno refert, ut eiusdem sancte Gualburgis reliquie super altare per aliquot dies manerent. Sed mox miracula cessauerunt. Tandem uero ipsa uirgo cuidam ex infirmis  apparens: Idcirco, inquit, non sanamini, quia reliquie mee sunt super altare Domini, ubi maiestas diuini myterii debet solummodo celebrari. Quod cum ille custodibus referret tulerunt capsam, et protinus miracula fieri ceperunt. Si ergo ob illius mysterii reuerentiam, nec ipsa sua pignora sancti uolunt proprius uicinari, quid censendum est de immunditiis?

XXIX. Est autem domus spiritalis unusquisque homo fidelis, quam uidelicet domum sacerdotes predicando mundare deberent a sordibus uitiorum. Sed hoc iam ita in negligentiam uenit, ut uel ex toto taceant, uel pro muneribus iudicent, uel orent. Unde per Micheam dicitur: Sacerdotes eius in muneribus  iudicant, et in mercede docent, et in pecunia diuinant . Et Malachias: Non seruatis uias meas et accipitis faciem ; qui multa iam contra sacerdotes dixerat. Sed ut Hieronymus exponit, idcirco de acceptione persone ponitur ultimum, quia maius est peccatum. Unde Psalmista: Cur facies peccatorum sumitis ? Et Iacob hoc plenius peccatum arguit, quod qui fecerit audiat quid Deus per Malachiam talibus comminetur. Ait enim: Nonne mihi uoluntas in uobis, et manu non suscipiam de manu uestra, sed proiiciam uos, et disperdam magistrum et discipulum, et maledicam benedictionibus uestris? . Quod tunc fit, cum sacerdos pro tali presumpserit offerre, qui peccare non cessat. Quod sic Hieronymus in hoc  loco dicit, hoc solum esse remedium peccatori non facere que fecit. Hinc scriptum est: Sacrificium salutare attendere mandatis, et discedere ab omni iniquitate , et deprecatio pro peccatis recedere ab iniustitia. Et supra: Qui conseruat uerbum, multiplicat orationem . Contra fautores uero criminosorum propheta dicit: ue qui consuunt puluillos sub omni cubitu . Quod ille facit, qui alicui ad mundi amorem, quasi ad lectum declinanti, correptionis duritiam subtrahit; et ut in errore molliter iaceat nulla hunc asperitatis contradictione pulsat. Sed hec rectores, qui semeipsos diligunt, his proculdubio exhibent, a quibus se noceri posse in studio glorie temporalis timent. In ea uia, que a Tiberinensi monasterio ducit ad  forum, est ecclesia S. Petri que dicitur ad Salas: in cuius uicinio manebat ante hoc triennium quidam latro, qui duos itinerantes, quos hospitio susceperat, spoliare uolens, nocte interficere tentauit; sed illi preualentes interfecerunt eum: cumque ad ecclesiam sepeliendus deferretur, sacerdos pro eo missam celebrare cepit. Cum ergo ad uerba consecrationis Dominica uenire deberet, terribilis sonitus in tecto ecclesie percrebuit, et altare, sicut hucusque paret, usque ad radicem scissum est: sicque sacerdos cum omnibus ingenti pauore perculsus fugit, et pro apostata sacrificare cessauit. Hoc contra eos dictum sit, qui pro sceleratis ob gratiam eorum se oraturos pollicentur.

XXX. Sed quid hoc de exterioribus dicimus, cum  plerique sic in semetipsis negligentes existant, ut foris in habitu immutentur, et intus per nonnulla grauia peccata a Christi corpore separentur? Et tamen sacrificare non cessant. Dum enim quibusdam indumentis uel ex parte, uel ex toto laicalibus utuntur, illis merito comparandi sunt, qui in libro de Ciuitate Dei appellantur cynici: et non sancto Ioseph, qui talarem tunicam legitur a patre percepisse. Quos et Ieremias deplorat, dicens: Quomodo mutatus est color optimus?  Color optimus est habitus pretendens religionem cunctis amabilem. Qui color tunc immutatur, cum quedam indumenta studio iactantie quesita opinionem utentis apud laicos uilescere faciunt. Qui autem adheret meretrici,  unum corpus efficitur , et iam non membrum Christi, sed Antichristi est. De quo per Danielem dicitur, quia erit in concupiscentiis feminarum . Ut enim Paschasius in libro de corpore Domini dicit: Quisquis uel membra meretricis fit, hic utique elapsus de corpore Christi est, et idcirco non licet ei corpus Christi contingere. Nam qui debeant ipse Christus ostendit, dicens: Qui manducat carnem meam et bibit meum sanguinem, in me manet, et ego in eo . Ac si diceret: Nisi prius in me maneat, carnem meam manducare non potest, neque sanguinem meum bibere. Quid ergo manducat peccator, et quid bibit? Non utique utiliter sibi carnem et sanguinem, sed iudicium, licet uideatur cum ceteris altaris sacramenta  percipere. Et quare? Quia nos se probat prius utrum in corpore Christi sit, an non. Deinde quia non diiudicat, uidelicet ut discernat corpus Domini: quid est quantum, quia sacramentum, qualisque uirtus sacramenti, quia diuinum ac spiritale est. Unde in primordio huius celebritatis Christus iudicium male accipientibus comminatur, dum continuo post buccellam de manu eius perceptam diabolus Iudam peruasit: ubi mox ostenditur futurum in Ecclesia iudicium. Si quis ergo lapsus de corpore Christi, factus membrum meretricis uel diaboli, presumpserit hoc sacrosanctum corpus contingere, nec dubium quin ob id iudicium excipiat, et cum Iuda culpe societur obnoxius, tam quia corruit, quam quia ex conscientia damnatus, ausus est sine penitentia  et correctionis uenia sancta mysteria temerare. Item ex eodem libro legimus, quia Deus dedit filiis Isrel panem de celo, habentem omne delectamentum, sed non in pluribus eorum beneplacitum fuit Deo , ut testatur Apostolus. Nam populus ille carnalis manna fastidiuit, quia inibi non nisi carnalia quesiuit. Illi itaque mortui sunt, in quibus non beneplacitum fuit Deo. Quicunque uero inter eos spirituales fuerunt, mori non potuerunt, quia spiritaliter comederunt; quia eis esca illa celestis saporem et delectamentum immortalitatis prebuit. Itaque similiter nunc in Ecclesia cibus iste quibusdam uita est, quibusdam uero supplicium. Unde, o homo, disce quia Deus spiritus est, et ideo  intellige quia cibus iste non carnaliter, sed spiritaliter, et cogitandus et sumendus est, quia neque ab alio quam ab ipso Christo consecratur, neque ab alio quam ab ipso porrigitur. Et quidem sacerdos uisibilis astat, per cuius manus consecrari et tribui uidetur, sed Christus qui illum et consecrat et tribuit, cui et remedium cuique ad remedium tribuatur, diuinitus discernit. Nam is qui cum Iuda contemptu et uitio reus tenetur, cum Iuda utique condemnatur: et qui cum Petro ac ceteris fideliter participatur, cum ipso utique et ceteris apostolis in corpore et anima consecratur. Hoc ergo iudicium in natale calicis mox excipitur, ut doceatur quid contemptoribus immineat, si damnati a conscientia pedem a mensa Domini non retraxerint. Hinc Deus  per Moysem: Dic, inquit, ad filios Aaron, et ad posteros eorum: Omnis qui accesserit de stirpe uestra ad ea que consecrata sunt, in qua est immunditia, peribit coram Deo. Ego sum Dominus . Et certe illa nichil aliud erant quam umbra istorum. Si ergo ad umbram non licebat immundum accedere, quantominus ad ipsam ueritatem? Ex qua in finem prohibitionis conclusit, dicens: Ego Dominus. Ac si dicat. Ego scrutans corda, ego ipse sacerdos, qui discerno qualis unusquisque accedat. Hinc Ambrosius in primo Officiorum: Castificabatur, inquit, populus per biduum, aut triduum, et lauabant uestimenta sua, et non aliter ad hostiam accedere permittebatur. Sed si in figura tanta populo obseruantia iubebatur, quanta in ipsa ueritate sacerdotibus tenenda  est? Disce igitur, o sacerdos et leuita, quid sit lauare uestimenta, ne inquinato corpore quo anima uestitur, maiestatem tanti mysterii temerare presumas. Hinc in Regum uolumine dicitur: Si peccauerit uir in uirum, placari ei potest Deus: si autem in Deum peccauerit, quis orabit pro eo ? Tunc enim de negligentia sacrificiorum licet tepide Heli filios suos corripiebat. Quod tale est ac si diceret: Qui Deum totius creature conditorem contemnens indignus ad eius iniuriam communicare presumit, quem intercessorem habebit? Talis profecto nec Dei reueretur presentiam, nec presentiam formidat astantium angelorum.

XXXI. Nec ideo securitas subrepat, eo quod indigne sumentibus diuina patientia ad tempus parcit,  quia certe illi magis punientur, qui in presenti correptione iudicantur indigni. Si quidem in exordio Ecclesie necesse fuit, ut ad rem demonstrandam plerique transgressores corporali etiam pena plecterentur. Unde Apostolus ad Corinthios: Ideo, inquit, inter uos multi infirmi, et imbecilles, et dormiunt multi , somno uidelicet mortis. Ab angelis quippe qui ad hoc positi sunt etiam nunc perimerentur; sicut in predicto libro Paschasius testatur, quicunque uel semel indigne communicant, nisi bonitas Christi, cuius iudicio pendent omnia, gladium suspenderet, et temporalem mortem quibusdam ut peniteant remoueret. Alioquin nunc plage etiam et infirmitates nunquam tantum crebrescerent, si  omnes illud mysterium sicut oportet perciperent. Resipiscentibus uero duplex in penitentia debet esse luctus, uel quia peccauerunt, uel quia celeste donum ad iudicium male presumpserunt. Quod sane delictum nullo alio nisi Christo interueniente donabitur. Unde in lege ab his qui in sanctificatis delinquunt, aries per quem Christus intelligitur offerri iubetur: ut apud Deum Patrem Deus homo pontifex in eternum interpellare pro eo fideliter credatur. Atque ipsum per se moribus et uita quotidie re indictum operit. Alioquin qui in Deum peccat, quis orabit pro eo? Quamuis enim quisque multum sit ex aliis peccatis indignus, tamen ex isto magis grauatur, si sancta contingit immundus. Quod exemplo Iude monstratur, qui licet corde nutauerit, tamen  ante perceptionem illius mysterii cum apostolis erat, et a Domino monebatur. Post perceptionem uero traditus Satane continuo exiuit foras. Ob hoc itaque quisquis illud indigne se percepisse meminit, duplicem, ut diximus, debet habere luctum, ut exacta penitentia possit denuo sancta participare. Namque penitentibus iussum est ut hedus tollatur cum agno, ut si quis post lauacrum ceciderit, et cum stantibus agnum comedere non potuerit, uel hedum comedat, qui semper pro penitentibus mactatur. Non quod Christus hedus sit, sed pro diuersitate meritorum aut agnus, aut hedus unicuique fit. Hinc item iubetur, ut qui in primo mense, id est in ea gratia quam in baptismo percepit, Pascha facere non poterit; saltem in secundo mense illud faciat, id est in penitentia,  que post naufragium secunda tabula est, hedum indulgentie percipiat.

XXXII. Hec, et alia multo plura Paschasius ex dictis Patrum ad reuerentiam sancti mysterii commendandam, atque maiestat emeius demonstrandam, conscripsit. Que si quis licet sciolus legerit, tanta credo discet, ut de hoc mysterio parum se eatenus cognouisse putet. uerum isto tempore quod nimis dolendum est, ita sacrosanctum istud mysterium in contemptu illudimus, tanquam non sit Pater qui honorem Filii sui Iesu querat et iudicet. Ita ueritas prostrata est, ut sicut in Daniele dicitur, abominationem in templo Dei fieri uideamus. Ceterum pro eiusdem mysterii reuerentia commendanda quedam, si placet, exempla proferamus. Dicit sanctus Gregorius  Turonensis in libris Miraculorum de quodam presbytero, cui in Dominica solemnitate propter suam personam concessum fuerat ut missam celebraret, qui statim ut ad communicandi horam peruenit, mox epilepsia comprehensus corruit spumans sacramque particulam ab ore proiiciens, qui ipsa nocte, sicut plerique testati sunt, ebrius fuerat. Item ipse de quodam infami diacono, quia dum capsam cum corpore Domini deferret, de manibus elapsa est, et per erem super altare reuersa. Sanctus uero Hieronymus in uitas Patrum de beato Eulogio dicit, quoniam cum uideret quosdam ex monachis uolentes accedere ad communionem retinuit eos, dicens: Tu habuisti hac nocte fornicationis desiderium; tu uero  dixisti, Nihil interest siue iustus siue peccator ad sacramentum accedat, et alius dubitationem habuit in corde dicens: Quid enim me sanctificare communio potest? Hos ergo singulos remouebat a communione sacramenti, donec paululum per penitentiam et lacrymas purificarentur. Item idem refert de sancto Macario, quod eo tempore cum fratres ad suscipiendam eucaristiam accessissent, uiderit in quorumdam manibus preuenientes Aethiopes carbones deponere, corpus autem Domini quod sacerdos dare uidebatur redire ad altare: aliis uero angelum Domini cum manu sacerdotis sacram particulam dare fugientibus predictis Aethiopibus. Item ipse de sancto Piamone perhibet, quia quodam tempore cum sacrificaret uidit angelum Dei stantem  iuxta altare, et quorumdam monachorum qui accedebant nomina scribentem in libro quem tenebat, et quorumdam non scribentem. Quos cum senior notasset, unumquemque seorsum disquisiuit, et inuenit in singulis mortale peccatum. Quos ad penitentiam exhortatos tandiu cum eis fleuit, donec aliquando uideret eos cum ceteris ascribi.

XXXIII. Inter omnia tamen peccata maxime discordia et luxuria grauant. Nam de discordia Dominus ipse ait: Si offers munus tuum ad altare, et recordatus fueris quia frater tuus habet aliquid aduersum te, relinque ibi munus tuum ante altare, et uade prius reconciliari fratri tuo . De quo sicut S. Gregorius fatetur, pensandum est,  quanta culpa sit discordia, propter quod illud munus respuitur, quo omnis alia culpa solui consueuit. De luxuria uero per hoc apparet, quia nulli tam periculose hoc mysterium contingunt quam luxuriosi. Quod in discretione uirtutum quibus participes eius mysterii pollere debent, primo loco ponitur. Renes uestros accingetis, quorum scrutator est Deus, et ubi uirtus Satane est. Quo contra Zacarias castitatem participantium admirans, atque ipsas huius mysterii species designans, ait: Et quid bonum est Dei, et quid pulchrum eius nisi frumentum electorum, et uinum germinans uirgines ? Liquet autem plerosque ueluti sues immundas ad hoc sine preiudicio reatus sui accedere, ista pedibus calcare. uerentur enim humanis coram obtutibus magis  suam uerecundiam portare, quam coram maiestate diuina et omnium sanctorum presentia temeritatis offensam incurrere. Quibus profecto cordis induratio cum nec se corrigunt, nec Dei uisitantur pietatis uerbere, iam pena peccati est et contemptus superbie. Si enim de Bethsamitis septuaginta seniores, et quinquaginta millia plebis percussi sunt, eo quod uiderent arcam Dei, multo magis isti, nisi resipuerint, eternaliter plectendi sunt, sicut ipse testatur per Moysem: Omnis qui accesserit ad ea que sanctificata sunt, in quo est immunditia, peribit coram Domino . Quid ergo si pena differtur, nonne hec designata sunt in thesauris Dei? Considerat enim nouissima eorum, et reddet ultionem hostibus suis. Nec pretereundum quod  quidam ita diabolicis illusionibus falluntur, ut credant quod quamuis in peccatis suis iaceant, illius tamen sacrosancti cibi ac potus perceptione purgentur: contra quos per prophetam dicitur: Dilectus meus in domo mea operatus est male . Nunquid carnes sancte mundabunt illum? Et item alius de his qui plorant quidem, sed lacrymas suas pollutione maculant, ait: Operiebatis lacrymis altare meum, sed non respiciam ad sacrificium, non accipiam placabile quid de manu uestra . Quisquis ergo in sordibus est, det honorem Deo, et non presumat eo concepto ad eius sacramentum impudenter accedere, donec, ut dictum est, lauet per penitentiam maculas immunditie,  si quoquo modo demum ualeat tante reconciliari gratie licet offense.

XXXIu. Nec pretereundum quod quidam sibi male conscii, dum continere se negligunt, a sancto mysterio cessare malunt, et melius quidem est ut cessent, sed non uiuunt, quia nisi manducaueritis carnem filii hominis, non habebitis uitam . Quid enim indignis officio cessare expediat non solum ratione auctoritatis diuine, sed etiam exemplis plerumque monstratur. Ex quibus aliquid commemoremus. Testatus est mihi Bego canonicus sancti Martini de quodam sacerdote, qui cum die Dominico de uenatu redierit, et missam celebrare presumpserit, mox ut ad horam consecrationis uentum est, illas uoces quas post canes emittere solebat,  inclamare super sanctum altare cepit. Sed et alius Leo nomine uenandi consuetudinem habebat: qui tamem amens factus est, et per multa loca sanctorum deductus, tandem reperto sensu noster monachus factus est: et ut ipse uidi, in tantum usque ad finem religiose conuersatus est, ut frequenter cum solus oraret capillos sibi detrahere soleret. Quod etiam ille a sancto Benedicto curatus suo demonstrat interitu. Qui cum postposita eius prohibitione sacrum hoc officium suscipere presumpsisset, mox demoni traditus est et usque ad mortem uexatus. Nonnulli uero uanitatis studio dediti, auratis et accuratis uestibus et uasis pretiosi metalli ad hoc sanctum mysterium celebrandum delectantur.  Qui bene quidem facerent, si corda sua pariter in  diuinis oculis ornarent, ut quidam Patrum ait, quia in hoc sancto opere, non uestimenta, sed corda mutanda sunt. Nam, ut beatus Hieronymus in epistola ad Rusticum protestatur, nichil illo ditius qui corpus Domini canistro uimineo, sanguinem autem uase uitreo portat, sicut sancti episcopi Cesarius Arelalensis, et Eusebius Tolosanus, sed et Ambrosius Mediolanensis, qui pro redemptione captiuorum suas ecclesias ita nudauerunt, ut ipsa initiata uasa, fracta uidelicet pro eis uenundarent: ualde congruum estimantes, ut quorum anime per illud mysterium, quod in calice fit, ab eterna captiuitate saluantur, eorum corpora, si necesse, sit a temporali captiuitate distracto calice redimantur. Hi ergo bene immolant, qui auaritiam de templo eiiciunt.  Qui autem pulchritudine uasorum uel uestium studet, ad solius Dei laudem id faciat. Meminisse tamen debet, quod propheta de ministrorum munditia magis sollicitus erat, qui non dixit: Mundate uasa Domini, sed, mundamini qui fertis uasa Domini . Nonnulli uero, ut de nostro ordine dicamus, quibus nec passum pedis, nec ipsam suam uoluntatem in potestate sua habere permittitur, de propriis cistellis sumptuosum ad myteria peragenda producunt apparatum, quem contra consuetudinem sanctionemque sanctorum Patrum de iniquo mammona acquirunt, et quasi ad ornatum ecclesie relicturi possident. Quorum unus ille per cuius occasionem  . uizeliacum nuper monasterium est in  cineres redactum, cum, sicut audiuimus, de candela  quam ad cistellam suam aperiendam deportarat, ignis tecto irrepsit. Contra hanc stultam deuotionem, imo auaritiam, Ioannes dicit: Nihil amplius quam quod uobis constitutum est, faciatis . Et certe nulla hoc regula iubet, sed magis nudam crucem esse clamat a nudo sequendam. Quibus bene congruit illud propheticum: uenite in Bethel, et impie agite, et immolate de fermentato . Cain sacrificium obtulerat Deo, sed quia fermento malitie respersum fuerat, idcirco non est gratum. His itaque quo pacto licet quasi ad ornatum ecclesie relinquere, quod non licet habere uel possidere? Immolat autem, sed de fermentato, qui aliquid offert quod Deus dedignatur. Hinc ipse per prophetam testatur quod odio habet rapinam in  holocaustum. Hinc rex Saul reprobatus, eo quod sub immolandi specie reseruauit de Amalech ea que iussus fuerat trucidare. Sed isti, ut quidam Patrum dicit, magis uolunt habere suas cistellas, non recogitantes miseri quia perdunt suas animas.

XXXu. Hunc ergo religionis defectum diabolus, licet pater mendacii sit, uos miseros incursuros beato Pachomio predixit. Aliquando enim apparuit ei in habitu mulieris, excedens omnem humanam pulchritudinem, ita ut forma eius ac compositio et uisus exponi non possit. Quam esse phantasiam uidens, preces fundebat ad Dominum, ut ui maiestatis eius euanesceret. Interim autem illa propius astans ait ei: Quid superflue laboras? Potestatem accepi a Domino  tentare quos uolo. Et Pachomius ad eam: Quid uis, inquit, esse? et illa: Ego sum, ait, diaboli uirtus, et caligine mortifere uoluntatis mortales inuoluo; sed tuis uel tibi appropinquare propter Christum, qui humanatus est, non possum. Sed nunquid ita erit semper? ueniet etenim tempus post obitum tuum, quando prout libuerit, inter eos quos nunc tuis orationibus munis debacchabor. Et Pachomius:  Et quid scis si meliores erunt, qui illos corroborent? nam tu prescire omnino nichil preuales quod est solius Dei. At illa: Plura tamen, ait, futura ex precedentibus cognosco. Et uir sanctus ad eam: Et quomodo, inquit? Illa uero ait: Omnis rei principium tendit ad augmentum, dehinc ad detrimentum deuergit. Sic ergo et in hac uestra professione, ut coniicio, fiet. Nam inter uitia sua signis, et uariis uirtutibus roborata succreuit; cum autem senescere ceperit, aut temporis diurnitate lacescens, aut negligentia teporis deficiens a propriis incrementis minuetur. Tunc igitur aduersus huiusmodi potero preualere. Quod ita fieri nostra satis effrenata prauitas ostendit. Pachomius uero post hec de uisione sollicitus instanter orabat, ut ei Dominus declararet  quis status monachorum post se futurus esset. Qui per uisionem ad se factam edoctus est, quod monasteria quidem multipliciter dilatarentur, et nonnulli pie et continenter uiuerent, sed plurimi negligerent, suamque salutem penitus perderent; maxima uero per negligentes prepositos mala succrescerent, et bona defectum incurrerent. Quibus primatum tenentibus necesse est iurgia generari: et quis presit ambitiosa lite contendere, et reprobari bonos, ac malos eligi. Unde nec aliqua bonis uiris resistendi fiducia suberit, sed omnia pene, que regulis diuinis subnixa sunt, humanis commutabuntur illecebris. Tunc Pachomius exclamans ad Dominum ait: Heu me, quia frustra laboraui! Si enim tam peruersi futuri sunt qui fratribus preerunt, eorum subditi  quales erunt? Et cum affectuosissime, sicut illuc scribitur, Dominum interpellaret, apparuit ei mirabili fulgore portans coronam spineam, eique inter cetera dixit: Confortare, Pachomi, quia posteritas tua usque in finem seculi non deficiet. Et quisquis inter eos qui futuri sunt pie ac continenter uixerit, tamen dico tibi, requiem sortietur.

XXXuI. Sciendum sane, quia sicut quedam uerba  tam in Nouo quam in ueteri Testamento reperiuntur, que heretici male intelligentes ad exstruendum errorem suum retorquere nisi sunt: ita et in sancta regula fit, cum per quedam eius uerba renuite et refuge eius fortitudines suas excusare moliuntur. Regula, inquiunt, iubet, ut nichil habeat monachus quod abbas non dederit, aut permiserit; abbates uero nostri tales sunt ut nostra non curent, et ob id permittunt nos habere que indigemus: non igitur contra facimus, si quid ex eorum permissione habemus. Sed si rationi ac ueritati consentire uellent, facile respondetur: scilicet quoniam primo quidem sciendum est, quia sicut in Moralium libro XXu disputatur, quod secundum merita subiectorum tribuuntur persone regentium, et sic pro qualitate subditorum  acta disponuntur illorum, ut sepe qui uidentur boni accepto regimine permutentur, ut Saul: et qui etiam boni uidentur et sunt, pro malo grege delinquere permittantur. In hoc apparet quia uindictam populus suscipit. Hinc Psalmista: Obscurentur oculi eorum ne uideant . Ac si dicat, quia in uia Dei per superbiam exorbitant, tales diuino examine prelatos accipiant, qui ueritatis lucem non habeant, quatenus hi qui illos uelut corpus oculos male preuidentes sequuntur, per eorum ducatum offendant, et iniquitatis onere incuruati omnem statum rectitudinis perdant. Deinde uero et illud constat, quia nichil ultra permittere possunt, nisi quantum S. Benedictus ad sustentandam nature necessitatem permisit. Et ille cui dicimus:  Abba Pater , cum discipulos quasi agnos in medio luporum misit, permisit quidem pro temporis necessitate aliquid ferre, nec tamen aliud quam peram et sacculum. Nouerint ergo isti, qui sub hac occasione cupiditati, gule, et libidini se mancipant, quia non proderunt eis excusationes in peccatis; sed fiet et prelatis et subditis hoc quod, ut supra diximus, per Malachiam Deus comminatur dicens: Disperdam magistrum et discipulum, et maledicam benedictionibus uestris . Benedicunt sacerdotes cum adulando Christi misericordiam reis promittunt: sed benedictionibus eorum Dominus maledicit, quia sicut alibi dicitur: Qui beatificant et qui beatificantur erunt precipitati . Nam si ob negligentiam  prepositorum solummodo, et non magis ob cupidinem suam propria haberent, non alios cibos, non alias uestes, quam regulariter constitutas presumerent. Prelati denique si quid extra constitutionem Dei uel Patrum preceperint: mox precipiendi auctoritatem amittunt, et tunc in ea re nullatenus obediendum est eis. Exemplo uidelicet apostolorum, quibus Magister dixerat de Phariseis et Scribis: Omnia quecunque dixerint uobis, seruate et facite . Postea uero precipientibus eis ne loquerentur in nomine Iesu, respondit Petrus: Obedire oportet Deo magis quam hominibus . Ceterum quam plures inter eos existunt, qui etiam sub malis prepositis bene uiuunt, qui quamuis extra  communem sancte regule uitam uel ordinem degere quasi captiui coguntur; Danielem tamen et tres pueros, qui in Babylone continenter uixerunt, imitantes, fornacem uitiorum feliciter euadunt. De ecclesiasticis uiris, qui secularium facta mutantes uelut a Babyloniis Hierosolymite captiuantur, et de tribus uitiis per que status religionis maxime confunditur, plura iam, et forte uerbosius quam oportet, posita sunt. Ceterum quod tue, uenerabilis pater, lacryme testantur, ita iam defecit spiritus, et diminute sunt ueritates, ut sicut Isaias illacrymat, facti uideamur sicut a principio, quando Deus non dominabatur nostri. An non ita est? dum inter propinquos feralia succedunt odia? dum iurgia nascuntur infensa? dum usque ad sanguinem  seuit inexplicabilis et ceca malitia? dum bonis inuident praui, liberalibus cupidi, quietissimis turbulenti, studiosis inertes, placidis implacabiles, tranquillis immites, modestis temerarii, sapientibus stulti, simplicibus callidi, mittissimis quoque furiosi? Sed melius eorum insanias apostolica tuba redarguit. Nam cum nouissimorum pericula temporum gentium Doctor exprimeret, intulit dicens: Erunt enim homines seipsos amantes, cupidi, elati, superbi, blasphemi, parentibus non obedientes, ingrati, scelesti, sine affectione, sine pace, criminatores, incontinentes, immites, sine benignitate, proditores, proterui, timidi, uoluptatum amatores magis quam Dei . Hic beatissimus Paulus quod superius diffuse protulit mira breuitate collegit, ostendens  eos ideo tales fore, quia uoluptatum amatores existerent, quia uitiosissimis cupiditatibus se subiugarent. Hinc enim cuncta mala proueniunt. Dum Deus contemnitur, uoluptates amantur. Hinc est quod, ut Sapientia dicit: Omnia commista sunt apud eos: sanguis, homicidium, fictio, periurium, tumultus honorum, Domini immemoratio . Hinc et Osee querimoniam faciens dicit: Non est ueritas, et non est misericordia, et non est scientia in terra. Maledictum, et mendacium, et homicidium, furtum, et adulterium inundauerunt, et sanguis sanguinem tetigit . Et populi, sicut hi qui contradicunt sacerdoti, de quibus una Apostoli sententia est, quoniam non solum qui talia agunt, sed et qui consentiunt facientibus digni sunt morte  .

XXXuII. Dicit Isaias: Angeli pacis amare flebunt . Quisquis ergo de istis est, et non de illis, de quibus dicitur: Columba seducta, non habens cor , et quibus dicitur: Quare non magis luctum habuistis?  Lugendum est ei presentis uite tempus, in quo sunt ita omnia confusa, ut ueritatis quidem nec uestigium usquam uideas, nequitie uero atque luxurie cuncta esse repleta prospicias, nec aliquid iuste recteque seruari: humiles et inualidos, atque pauperiores uideas, a superbis et potentibus diuitibusque comprimi, affligi atque iniuste Iedi; honestum uero quemquam et quietum multis lesionibus perturbari: econtra unumquemque  pessimum potentia cumulari, terribilem fieri, et tumido successu in malis augeri, quibus nec iudicum metus, nec reuerentia sacre auctoritatis preualere potest, nec eorum perniciem ullatenus cohibere. Sed quid de iudicibus dicimus? Nam et ipsi, qui ad hec reprimenda constituti fuerant, grauiores tempestates et perniciosiores in miseros exercent. Hec autem iniqua atque iniusta inequalitas non solum in urbibus, sed et in agris; et non solum in terra, sed et in mari committitur et exercetur. Et primoribus quidem propheta dicit: Nonne uestrum est iudicium scire?  Et item alius dicit: Forsitan stulti sunt et ignorantes uiam Domini? Ibo igitur ad optimates: ipsi enim cognouerunt iudicium Dei sui, et ecce hi magis confregerunt iugum.  Nunquid super his non uisitabo, dicit Dominus?  uisitabit certe, et sicut Malachias dicit, erit testis uelox maleficis, adulteris, et periuris, et calummiatoribus. Et, sicut Amos dicit, non erit eis fuga; sed si ascenderint ad celum, inde detrahet eos, et si celauerint se in profundum maris, ibi mandabit serpenti, et mordebit eos. Quisquis igitur considerat uel causam eorum, qui gratiam Dei in uacuum recipientes, et ad diabolicam seruitutem redeuntes pereunt, uel miserias eorum, qui innumerabiliter afflicti, aut in murmurationem aut in desperationem excedentes, et temporalia et mansura damna incurrunt, satis est unde contristetur, et lugeat. Qui autem super his contristari possunt, Deum dupliciter qui super miserias filiorum Isrel legitur  doluisse, super perituram Hierusalem fleuisse.

XXXuIII. Ob hoc autem iniquitas undatius ebullit, ut Isaias ait, quia ueritas in obliuione erit, et longe iustitia stat; quia, sicut iam diximus, tempora periculosa uenerunt, et fine suo mundus urgetur. Qui finis cum ex ipso suo ordine pendeat, peruersiores tamen quosque inuenturus est, qui et illius ruinis digne comprimantur et ex illorum meritis uersa uice eiusdem ordo rerum confundatur. Est quoque et alia ratio, quia pro eo quod homines post reuelatam gratiam dilexerunt magis tenebras quam lucem, et uocati sunt, ut ait propheta, et non responderunt, et que noluit Dominus elegerunt, et cognoscentes Deum non sicut Deum glorificauerunt, propter hoc tradet illos Deus in desideria cordis sui,  sicut de quibusdam Apostolus dicit: Ut impleant peccata sua semper, et qui in sordibus est, sordescat adhuc . Et quia illuminati iusta agere neglexerunt, iuste cecati adhuc faciant unde amplius puniri mereantur. Ad quod uidelicet agendum, et immissiones per angelos malos iuxta Psalmistam, Dominus semitam ire sue facit, ut cor prioribus meritis aggrauatum iuste permittat etiam subsequentibus malignorum spirituum persuasionibus falli. Unde in Apocalypsi dicitur: Cum completi fuerint mille anni, soluetur Satanas . Quia uidelicet uel ad utilitatem electorum, uel ad detrimentum reproborum tanto acrius quam antea fecisset, in totis uiribus suis se in finem seculi  exercere permittitur, quanto soluta bestia uiolentior est quam ligata. Tunc enim fit tanto feruentior ad seuitiam, quanto se uiciniorem sentit ad penam. Considerat namque quod iuxta sit, ut licentiam nequissime libertatis amittat; et quanto breuitate temporis angustatur, tanto multiplicitate crudelitatis expanditur. Sicut de illo uoce angelica dicitur ad Ioannem: ue terre, et mari, quia descendit diabolus ad uos habens iram magnam, sciens quod modicum tempus habet . Tunc ergo in magne ire furorem se dilatat; ne qui in beatitudine stare non potuit, in damnationis sue foueam cum paucis ruit. Tunc quidquid nequiter ualuerit callidus exquirit. Hec itaque tempora iam uenisse, iamque malignum hostem mysterium iniquitatis operari  per hoc manifeste patet, quod omnis ordo religionis aut Christianitatis immutatus est, nec impietas iam erubescere saltem dignatur, sed iniquorum multiplicitate roborata caput ubique locorum extulisse uideatur

XXXIX. Qui autem sint quos suis ditionibus isdem hostis mancipat, per hoc ostenditur, quod rex esse super omnes filios superbie perhibetur. Superbia uero et multos in secularibus studiis, et multos in gradu religionis positos prosternit. De istis namque scriptum est: Misit caudam suam draco, et traxit tertiam partem stellarum . Quod est extrema persuasione multos terrenis amoribus inuoluere, qui studio uite celestis uidentur inherere. Sane de illis alias: Circumdabunt eum, inquit, salices  torrentis . Salices infructuose arbores sunt, sed torrente rigantur. Torrens hiemalibus pluuiis intumescit, sed estate siccatur. Per salices ergo seculares quique significantur a bonis uirtutum fructibus alieni. Per torrentem uero mortalis gloria, que caducis honoribus tanquam hiemalibus pluuiis inflatur, sed uite huius termino annulatur. Malignum itaque spiritum salices torrentis circumdant, quoniam hi, quos in suis cogitationibus amor uite carnalis inebriat, tanto illi arctius inherent, quanto largius delectatio transitorie uoluptatis eos infundit. Qui scilicet more salicum fructus non ferunt, sed in foliis uiridescunt; quia aliquando uerba honestatis proferunt, sed nullum uite pondus ex bonis operibus ostendunt. De quibus scriptum  est: Imitatur autem illum qui sunt ex parte eius , uidelicet semper superbiendo, nunquam resipiscendo. Item de his et illud: Huic montes herbas ferunt . Per montes tumor superborum, per herbas fluxe uoluptates eorum exprimuntur. Ergo montes huic Beemoth herbas ferunt, quia semper in eis penam eterne mortis esuriens, dum ipsi se eidem ad omne uitium sternunt, dum nullum malum aut cogitando aut operando pretereunt, quia semper in eis sua desideria recognoscit, quasi semper in montibus herbas inuenit, quibus sue malitie uentrem tendat, quem tanto delectabilius quisque pascit quanto sordidius inquinatur.

 XL. Sciendum uero quod in hac peregrinatione, ubi Babylonici et Hierosolymite mistim procurrunt, et reprobi frequenter superbire, et electi humiliari soleant. Sed superbis mentibus humilitas alta est. Et idcirco cum hanc specietenus conscendere nituntur, diu in ea morari nequaquam possunt, quoniam alienum est quod apprehendere querunt, et quasi a cliuosis itineribus mox relabuntur. Nam quousque hanc abiiciant, et ad consuetam elationem redeant, quasi graue pondus in corde patiuntur. De istis ergo dicitur: Omni equidem tempore uite superbiunt impii, quia licet speciem humilitatis assumant, hoc tamen ad acquirendam inanem gloriam faciunt, et ita de ipsa ficta humilitate gloriantur, ut etiam inde superbiant, si contra superbiam subtiliter  disputare norunt. Solent quippe et electi superbire, sed non omni tempore, quia priusquam uitam finiant, cor ab elatione ad humilitatem commutant. Superbisse enim, cecidisse est. Unde et per Psalmistam dicitur: Non ueniat mihi pes superbie . Pes, inquit, non pedes: liquet enim quod nullus uno pede diu graditur. Ob id ergo quolibet alio uitio tentari permittuntur, ut humilientur; humiliati uero diaboli esse desinant, cui superbiendo militabant. Hinc per Sophoniam dicitur: At tamen, subaudis, licet ad horam superbias, timebis me et accipies disciplinam .

XLI. Quod autem inter omnia mala grauius nocet, ita pessimus peccandi usus ipsa iam consuetudine roboratus est, ut pene nullus iusto iudicio peccatum  discernere queat. Sed sicut Aaron filiis Isrel deos querentibus non restitit, sic omnes aut iniqui sunt, aut iniquitati cedunt. Quapropter illacrymans Isaias de Deo dicit: Quem docebit scientiam, et quem intelligere faciet auditum? Sacerdos et propheta nescierunt, pre ebrietate absorpti sunt a uino, nescierunt uidentem, id est Dominum, et ignorauerunt iudicium , id est discernere pondus peccati. Quin potius adulteris, quos arguere debuerant, ut ibi dicitur, sacerdotes applaudebant, et populus meus dilexit talia. Contigit ergo nobis quod illis solet, sicut Ioannes Chrysostomus dicit, qui uel phrenesin patiuntur, uel mente capti sunt, a quibus cum multa turpia et periculosa uel dicantur uel gerantur, nec  pudoris tamen aliquid nec penitudinis capiunt; quinimo et magnifici sibi ac sapientiores sanis uidentur ac sapientibus. Ita ergo, et nos cum omnia que sanitati contraria sunt geramus, nec hoc ipsum quidem quod est insanius nobis cognoscimus. At enim si in corpore parum aliquid morbi pulsauerit, statim et medicos adhibemus, et pecuniam profundimus, et omni obseruantia curam, que medicine competit, gerimus, nec prius cessatur, quam que molesta sunt mitigentur, si utcunque fieri potest. Anima uero cum quotidie uulneretur, cum per singula lanietur, uratur, participetur, et modis omnibus pereat, nec parua quidem pro ea cura nos sollicitat. Sed hec  causa est quod omnis pariter morbus obtinuit, et tanquam si eueniat, multis sub uno languentibus presto esse neminem sanum. Certum est quod omnis pariter corrumpat et absumat incuria, dum nemo est qui uel opportuna prebeat, uel importuna prohibeat. Ita et nobis accidit: dum enim nemo sanus est corde, sed omnes languemus a salute mentis, alii maiore, alii minore peste, nemo utique est qui curet. Etenim si quis utcunque adesset, qui uel precepta Christi, uel transgressiones nostras discerneret, nescio si ullos alios magis quam nos ipsos preceptis eius contrarios iudicaret.

XLII. Pro his et huiusmodi que in huius uite nostre statu, iam frigescente caritate, et abundante iniquitate, geruntur, Dominus per Amos queritur  dicens: Nunquid non ut filii Aethiopum uos estis mihi filii Isrel, ait Dominus?  Post dealbationem que fit in Selmon, ad nigredinem peccati redimus: Niue, inquit, dealbabuntur in Selmon . Et cum Scriptura dicat: uerecundos et reuerendos facite filios Isrel ab omni immunditia; quo uidelicet uerbo generaliter omnis inquinatio uel occulta uel manifesta comprehenditur, que, ut Hieronymus dicit, nominare turpissimum est; nos econtra in passione desiderii sicut gentes estuamus, et omnes, ut ait Isaias, ad auaritiam declinamus a summo usque ad minimum, ut equus emissarius hinnientes, ut merito quasi degeneres a celesti Patre audiamus: Nunquid uos non filii scelesti, semen mendax?  Et item  ipse: In indulgentia sua redemit eos, et illi ad iracundiam prouocauerunt, et afflixerunt Spiritum sanctum eius, et conuersus est eis in inimicum . Hinc quoque in persona eius Iacob dicit: Sine filiis factus sum. Ecce qualis est huius uite status, si tamen status dicendus est, qui tot casibus delictorum ad ruinam uergit, et quem tanta sue prauitatis moles ad ima demergit. Pro his et huiusmodi, que tam multiplicia sunt, ut magis defleri, quam referri possint, lugendum est his qui consolationem Iesu exspectant. O quam bonum est, uenerabilis pater, super talia contristari! Quisquis enim ille est, angelus pacis uocabitur, iuxta illud Isaie quod premisimus iam: Angeli pacis amare flebunt . Et inter electos assignari meretur, sicut per  Ezechielem dicitur: Signa Tau in frontibus uirorum lugentium . Tau littera speciem sancte crucis gerit. uidete ergo quam magnum bonum sit dolere pro malis, pro quo dolens quilibet schemate [stigmate] sancte crucis meretur insignari. Hec igitur consolatio uos interim maneat, ut dum principes Sodomorum caput extollunt, dum filii Gomorrhe luxuriant, hi qui iustum Loth imitari meruerint uidendo et audiendo mala, cum ipso crucientur, sub umbra alarum diuinarum sperantes donec transeat iniquitas.



LIBER TERTIUS.


 Libello hoc utcunque expleto, tam uobis quam domno abbati satis, ut frustra credidi, me iam fecisse putabam: sed domnus abba iussionem legationis uestre, quam semel suscepit, nimis, ut ita dicam, imperiose exigit. Nam licet promptariolum cordis mei exhaustum iam pronuntiauerim, tamen sicut precedentem libellum, ita quoque hunc sequentem aggredi cegit. Ea tamen occasione factum est, quod in precedentibus duobus libellis de afflictorum consolatione pauca dicta sint, et ad consilium pontifici dandum, cuius mentem sicut Moysi malorum prauitas exacerbat, ego sane qui nec precepto resistere, nec alia nisi ea que uos melius nostis, possum referre, facio quidem quod ualeo: sed dum uestra uobis tam prolixe refero, fastidium  generare pertimesco. Cui tamen ductus uerborum forte displicuerit, comparet illum protelatis prauorum nequitiis, qui supra dorsa pusilli gregis Christi fabricantes prolongant iniquitatem suam, eisque potius indignentur qui trahentes peccatum, ut Isaias dicit, in funiculis uanitatis , exigunt ut contra se tanta dicantur. uos ergo preuidere debuistis cui et quid iuberetis, dicta hec ueluti quoddam uas modo transfusum considerate, et superflua queque tanquam guttulas uasi deformiter adherentes lima discretionis recidite. Ut acidis frugibus quedam matura leguntur, ita in isto calamo, cum plurima, que merito reprobentur, forte inueneritis, pauca saltem utilitatis quiddam gerentia reperietis.

 I. Inter illa mirifica que ad exprimendos ordines Ecclesie Deus ad beatum Iob loquitur, quedam animalia figuraliter nominans, ibices quoque pariter interponit. Ibices autem quedam quadrupedia sunt et morantur in petris. Que uidelicet ibices si quando de altis cacuminibus saxorum ruunt, sese in suis carnibus illesas suscipiunt, ita ut iacturam sui casus non sentiant. Per ibices igitur quique boni uiri et cauti designantur, qui in petris habitant; quia secundum Patrum exempla uiuere student. Qui et cornua habent, uidelicet Scripturas duorum Testamentorum, de quibus est illud: Cornua in manibus eius . Hi uelut ibices cum ceciderunt, non colliduntur: quia si quid eis ruine temporalis accesserit, scripture duorum Testamentorum quasi  duorum cornuum exceptioni innitentes euadunt, et ne in perturbatione deficiant, Scripturarum solatio se sustentant. Sicut Paulus, qui in mundi huius aduersitate deiectus dicebat: Quecunque scripta sunt, ad nostram doctrinam scripta sunt, ut per patientiam et consolationem Scripturarum spem habeamus . Hec ad legendi studium dicta sint, nunc ea, que animo preposita sunt, aggrediamur.  Uniuersam Christi familiam, id est omnem electorum collectionem, qui uel in clericali, uel in laicali ordine, aut in diuitiis, aut paupertate degentes, eidem Christo, uidelicet humili regi, humili corde militant, per Iudam, id est per domum Dauid, supra diximus designari. Per decem uero tribus, que licet de genere patriarcharum, sicut et tribus Iuda, descenderint, tamen a Dei cultura discedentes uitulos in Samaria coluerunt, illos Christianos figurari qui mysteriis quidem fidei regenerantur, sed auaritiam, que est idolorum seruitus, colentes, aut aliis quibuslibet desideriis male inherentes, Deum, quem uocibus confitentur, factis negant: per Assyrios autem quaslibet gentes exprimi, qui Deum non coluerunt. Igitur et tunc ille decem tribus ab alienigenis  afflicte fuerunt. Sic et modo peruersi Christiani paganorum exterminio subiiciuntur, et sic domus Iuda, que decem predictas tribus in malis actibus frequenter secuta fuerat, tam ab ipsis decem tribubus, quam ab alienigenis uehementer legitur oppressa tunc fuisse. Sic et nunc boni quilibet Christiani, pro eo quod malos frequenter imitantur, et a paganis, et ab ipsis malis Christianis plerumque cruciantur. Per illos igitur quibus omnia in figura contingebant, hoc satis ostenditur, quod filios Ecclesie non solum a paganis, sed etiam ab ipsis suis contribulibus multa oporteat pati.

II. Hec sane captiuitas, que foris ingeritur, tanto leuius toleranda est, quanto et animarum saluti probatur accommodata. Ceterum est alia uastatio, uidelicet  spiritalis, qua non rebus sed uirtutibus spoliamur; que tanto uehementior est, quanto et occultius perstringit. Quam scilicet uastationem illa captiuitas specialiter designat, qua tribus Iuda in Babylonem translata est. De illa namque scribitur, quia rex Babylonis regem Ioachim captiuauit, et de Iuda principes et fabros et inclusores et sacerdotem primum, et sacerdotem secundum, et ianitores, et eunuchum unum, et quinque uiros qui steterunt coram rege, et Sophar qui probabat tirones. Rex igitur Babylonis Ioachim rege captiuato Mathaniam, qui interpretatur, mimus, pro eo instituit, et uocauit eum Sedeciam, quod est iustus Domini: quia, ut Hieronymus ait in Ecclesiaste, diabolus, qui est rex confusionis,  id agit, ut sapientes et religiosi uiri quasi uiles premantur, ne in populis appareant, quod est Ioachim regem, ne appareat, absentasse, et hi qui serui sunt uitiorum per aliquod munus locum sanctitatis obtineant, quod est per Nabuchodonosor Mathaniam in Sedeciam uerti. Hinc Salomon: uidi, inquit, seruos in equis . Hinc namque illa Simoniaca heresis, quam princeps apostolorum in ipso auctore, et beatus Gregorius in sequacibus  eius terribili anathemate multauit. Hic ergo Mathanias undecim annis regnauit, qui numerus pro eo quod denarium excedit, decalogi transgressionem signat. Itaque sub tali rege captiuantur de Iuda principes, quia uidelicet his in Ecclesie principatu insidiante diabolo constitutis, ita in toto grege fraus ipsius diaboli debacchatur, ut principes, id est illos qui boni operis agilitate ceteros preire debuerant, per quodlibet uitium sibi substernat: et fabros captiuat, id est illos qui spicula uerborum in igne diuini zeli conficere debuerant, atque alios ad spiritale certamen armare, talentum ingenii cegit in terrenis actibus implicare. Et inclusores, id est eos qui muros uirtutum per aliquod uitium interruptos cemento predicationis resarcire debuerant, ab studio corrigendi  cessare facit. Et sacerdotem primum, id est episcopos, et sacerdotem secundum, id est alios inferioris gradus, qui tanto facilius in preceps ruunt, quanto eosdem episcopos, qui sibi ad imitandum prelati sunt, quasi licite sequuntur. Et ianitores, id est eos, qui habentes clauem scientie reliquos introducere debuerant, ita subuertit, ut nec ipsi intrent, nec alios intrare sinant. Et eunuchum unum, id est abstinentes. Unus dicitur, ob singularem continentiam, et eunuchus ob professam castitatem: quos ita plerumque fallit, ut de ipsis uirtutibus non Deo, sed hominibus placere gestiant. Tollit et quinque uiros, qui steterant coram rege, id est illos, qui ad sanctum altaris ministerium deputati seruientes quasi presentiores Deo assistunt,  quinque sensibus corporis seruire facit. Et Sophar qui probabat tirones, id est magistros puerorum uel conuersorum, quos ad hoc in suo discipulatu suscipiunt, ut eos in dissipans Domini erudiant. Sed e contra magistri aut per immaturam libertatem, aut etiam per malum exemplum, illos corrumpunt et dissipant. Unde et Sophar dissipans interpretatur. Hos igitur omnes rex Babylonis tunc historialiter de Iuda captiuauit, et quosdam interfecit, quosdam uero in Babylonem duxit, quia nunc rex confusionis diabolus multos qui in Ecclesia statum religionis fulcire debuerant, aut per se, aut per exempla carnalium a religione detorquet. Et sicut ille quosdam interfecit, sic iste irreuocabiliter nonnullos peccati gladio trucidat. Illi uero, quos captiuauit, eos  significant qui miseriis huius uite tanquam in aliena patria subiiciuntur, ut resipiscant. Unde propheta talium cuiuslibet pristinam repromittens iustitie libertatem, dicit: Usque ad Babylonem uenies, et ibi liberaberis .

III. Hec uitiorum uastitas, ex cuius merito exterior accidit, iam sibi totum orbem subiugauit, ubique seuit, ubique grassatur: et tamen tanto minus omnes de hac se plangunt, quanto magis uniuersi manus dominio eius submiserint. Exteriorem uero cuncti fugiunt, que, ut dictum est, animarum saluti prodesse consueuit. Sed contra interiorem fuerat laborandum, et suffugium certatim querendum. Sed quis medebitur his, qui sponte uulnerantur, qui  libentius sequuntur Simonem magum, uel Ananiam, qui heresiarche huius malitie fuerunt, quam sanctos omnes qui ab exordio fidelium contra peruersitatem istam semper pugnauerunt? Malitiam dicimus, qua malignus hostis ita mentes carnalium inficit, ut ea que Dei sunt non pro Deo, sed pro lucro terreno, uel pro humanis laudibus gerant: imitantes Simonem magum, qui donum sancti Spiritus ad hoc comparare uoluit, ut aliis ad lucrum uenderet: uel ea que pro Deo relinquere debent, cupidine lenocinante, sicut Ananias, repetant. Ne enim illa uastitas fideles occuparet, ciuitati sue, que est Ecclesia, Deus Pater Filium pro muro dedit, iuxta illud: Saluator ponetur in ea murus: et patriarchas et prophetas, sicut illic sequitur, pro antemurali  , et apostolos, qui super muros eius die ac nocte stantes non taceant. Et quid plura? semper ab omnibus doctoribus propugnacula, et uerborum spicula conficiuntur, quibus a cordibus fidelium ista malitia repellatur, qua gloriam hominum diligunt magis quam Dei. Sed tamen superabundat iniquitas. Quia uero nunc hora malorum est, et potestas tenebrarum, si predicte uastitati resistere nequimus, pro his saltem, quos captiuat, doleamus, et ad ea que de exteriori captiuitate dicenda sunt redeamus.

Iu. Iudex noster dulcis et rectus est, uniuerse uie eius misericordia et iudicium, et idcirco in ipsa animaduersione sua, quam iustis pro peccatis infert, blandimentum misericordie dulcis intermiscet.  Quod etiam in prefatis gentibus demonstratum est. Quando enim ab Isreliticis Iuda captiuabatur, missus est propheta, qui principem arguit, et omnes captiuos relaxari fecit. Et cum idem Iuda in Babyloniam duceretur, Ezechielem Deus cum eis proficisci fecit, qui afflictum populum consolaretur. Ieremiam autem cum reliquis qui in Hierusalem remanserant, stare uoluit. Quos etiam in Aegyptum, licet super eius interdictum descendentes, isdem Ieremias comitatus est. Sed et nunc inter quotidianas pressuras, quibus a paganis uel a malis Christianis cingimur, nonnullos quamuis paucos constat diuinitus reseruari, quorum aut exemplis, aut uerbis, aut etiam precibus et afflicti consolentur, et afflictores reprimantur. Quod omnino mira dispensatione  fit, ut peccata per illatam afflictionem puniantur, et peccatores per indultam consolationem ad spem referantur. O ineffabilia diuine pietatis uiscera! Deus culpas insequitur, et tamen peccatores protegit. Sic filios Isrel, cum uellent post eius offensionem contra hostes ascendere, per Moysen prohibuit, dicens: Ne ascendatis, ne cadatis: non enim sum uobiscum . Iratum se indicat, et tamen ab interitu, quem merebantur, eos cauere monet. Sic plerumque paruulo suo delinquenti mater irascitur, increpat eum, et irata uerberat, ac si non diligat. Sed si hunc in preceps ire conspexerit, manum tendit, et sic diligendo retinet, ac si irata non uerberasset. Quapropter, uenerabilis Pater, superest, ut uos,  quem articulo temporis huius a Deo credimus reseruatum, ad illud apostolicum studeatis, corripere uidelicet inquietos, consolari pusillanimes, suscipere infirmos, et ita patientem esse ad omnes. Beati Gregorii quosdam raptores equanimiter toleretis: quibusdam uero sub studio seruate caritatis obuietis. Sed ne de raritate bonorum fratrum causemini, mementote quia solus erat Ezechiel, solus et Ieremias, et tamen non cessabant loqui.

u. Ut autem pontifex pontificum innitatur exemplis, par est de quibusdam sanctis episcopis, quid pertulerint, aut qualiter se in angustiis egerint, parum referre. Ac primum de patre Augustino. Sub eius namque tempore ciuitas Hipponia, cui preerat, per quatuordecim menses, a barbaris obsessa est.  Quia uero eisdem predicandi facultas ei non erat, cepiscopos, et quoslibet alios qui tum forte ad urbem confugerant, ad tolerantiam instruebat, orans iugiter Deum quatenus aut ciuitatem liberaret, aut se de seculo uocare dignaretur. Qui non post multum effectum sue precis adeptus est. Tertio siquidem obsidionis mense decubuit, qui inter cetera quibus exitum communiebat, septem psalmos penitentiales flendo decantabat. Ait enim post perceptum baptismum, et laudatos Christianos, et sacerdotes absque digna et competenti penitentia non debere de corpore exire. Hic non solum clericos, sed etiam laicos ab omni iuramento compescebat. Loquacitatem uero, et detractionem, que in conuiuiis abundare solet, ita comprimebat ut hos uersus in sua  mensa scriberet:

Quisquis amat dictis absentum rodere uitam,
   Hanc mensam indignam nouerit esse sui.
uestes uero eius, et calceamenta, uel lectualia, ex moderato et competenti habitu erant, nec nitida aut speciosa nimium uel abiecta plurimum.

uI. Libet quoque uerba B. Gregorii, uel querimonias eius ad medium deferre. Nam quando ultimas Ezechielis partes aggressus est, nuntiatum ei fuerat quod Agistulfus [Agilulfus, uel Aigulfus] rex Langobardorum ad obsidendam Romam iam Padum transiens summopere festinaret. Ait enim: Nemo autem me reprehendat, si post hanc allocutionem cessauero, quia, sicut omnes cernitis, tribulationes nostre creuerunt, undique circonfossi sumus, imminens  periculum timemus. Alii detruncatis ad nos manibus ueniunt, alii capti, alii interempti nuntiantur. Et iam cogor ab expositione linguam retinere, quia tedet animam uite mee. Iam in me nullus sacri eloquii studium requirat, quia uersa est in luctum cithara mea. Et qui cogor quotidie amara bibere, quomodo possum dulcia propinare? Quid igitur restat, nisi ut inter flagella, que ex nostris meritis patimur, gratias agamus? Qui, ut ostendatur quantum etiam inter suos ob domesticam curam angustaretur, dicamus quid in primis eiusdem prophetie homeliis, cum de speculatore loqueretur, ait: Quisquis, inquit, speculator ponitur, in altum debet stare, et subditorum opera transcendere, quatenus  tanto plus eis prodesse per prouidentiam possit, quanto terrenis rebus animum non supponit. Ac deinde: O quam mihi dura sunt ista que loquor, quia me ipsum loquendo ferio! sed dicam, dicam ut etiam per me sermo Dei sonet contra me. Cogor namque modo ecclesiarum, modo monasteriorum causas discutere, singulorum uitam actusque pensare, modo quedam ciuium negotia sustinere, modo irruentibus barbarorum gladiis timere, modo raptores quosdam equanimiter perpeti, modo eis sub studio seruate caritatis obuiare. Quis ergo aut qualis speculator ego sum, qui adhuc tot rerum perturbationis depressus, in infirmitatis ualle iaceo? Tacemus de illo famoso ac mirifico Moralium libro quem ualde infirmus patrauit.

 uII. Si ergo tantum ac talem uirum tot flagella manebant, quippe quem etiam ipse Mauricius imperator, qui eum inuitum ordinari fecerat, uehementer urgebat, quid mirum si pontifices nostri temporis affliguntur? Sane quia mentionem tanti patroni fecimus, dicendum paucis quantopere suo pudori sueque fame consuluerit. Sic namque in illa Romana uita, cuius supra meminimus, scriptum habetur. Mox ut summum pontificium sortitus est, superstitiosum uniuersalis uocabulum refutauit, primumque se seruum seruorum Dei in suis epistolis nominauit, et mediocribus indumentis ad sue humilitatis indicium in pontificalibus utebatur. Etenim aduertens se ideo summum pontificem a Deo constitutum, ut, iuxta illud propheticum, radicem uitiorum euelleret, uirtutesque  plantaret, omnes consuetudines quas contra apostolicam traditionem nouiter pullulasse cognouerat, sub anathematis interminatione damnauit. Tum uero a suo cubiculo non solum iuuenculos, sed et omnes seculares excludens, clericorum quosque uel monachorum prudentissimos sibi familiares consiliariosque delegit. Cum quibus die nocteque uersatus, nichil monastice perfectionis, nichil pontificalis institutionis, licet super gentes et regna constitutus, amisit. uidebantur itaque passim cum eruditissimis clericis religiosi monachi adherere pontifici, et in diuersis professionibus uniformis uidebatur honestas, tantaque censura mores ministrorum excolebat, ut eorum nullus barbarum uel quid inconsuetum religioni sermone uel habitu preferre  presumeret, et qui forte sanctimonia uel sapientia caruisset, subsistendi coram pontifice fiduciam non haberet. Quo facto redarguitur illa quorumdam lasciuia, qui talibus cohabitare malunt, qui tam effrenata libertate uel loquendo leuiter, uel agendo coram eis, quos magis uereri debuerant, potiuntur: ut ipsos etiam ab statu grauitatis emollitos ad sue leuitatis lenocinium incuruent, ita ut nec in memoria quidem sermo discipline habeatur, contra illam superni inspectoris querimoniam, qua dicit: Attendi et auscultaui, nemo quod bonum est loquitur: ita perstrepunt, ut si pauper, imo Christus in paupere clamauerit, uix audiri possit. Nonne tunc uidebitur illud fieri quod Isaias illacrymat, dicens:  Tibia et lyra in conuiuiis uestris, et opus Domini non respicitis?  Predictus uero papa Gregorius ita pauperibus seruiebat, ut quaslibet ciborum species eis suo tempore ministraret. E quibus pauperibus dum unum in quodam recessu uespillones mortuum reperissent, Gregorius estimans eum stipis inopia perisse, per aliquot dies a missarum celebratione quasi penitendo cessauit. Qui sui apostolatus gloriam ita omnino uilipendebat, ut angelus ad quemdam eremitam, qui unum catum pro releuando secum habebat, tedio de eodem Gregorio testaretur, dicens: Maiorem dilectionem habes tu in hoc tuo cato, quam Gregorius in omni imperio Romano. Tante autem humilitatis fuit, ut cum ei quidam peregrinus in solemni apparatu procedenti ad benedicendum  prosternere uellet, ipse eidem peregrino prior de equo metaneam faceret. Crimina semel audita nullatenus indiscussa preteribat. Subdiaconum ordinari uetuit, nisi continentiam a coniugio profiteretur, nullumque altius progredi permisit, nisi cuius castitas in subdiaconatu probata fuisset.

uIII. Ioannes Eleymonos mox ut ordinatus est, omnes dominos suos qui erant in Alexandria uiritim iussit describi, quatenus eis sufficienter stipem pro numero daret. Cui ministri: Quinam sunt, inquiunt, o patriarcha, domini tui? At ille: Illi, inquit, quos uos mendicos appellatis. Qui etiam certo tempore per singulos dies in uestibulo domus residebat, ut quisquis uellet ad eum sine  prohibitione causam suam perferre posset. Dicebat enim quia sicut nos petitores nostros, sic Deus nos petentes exaudit. Quidam ex tributariis nepotem eius turpiter lacessiuit; qui cum de eo uindictam expeteret, ille pectus eius deosculans dixit: Fili, si nepos meus es, me imitare; iussitque ut ei totius anni debitum relaxaretur. Eidem namque Ioanni Misericordia in specie pulcherrime mulieris apparuit, qui dehinc eleemosynis tantopere deditus est, ut ob hoc Eleymonos, id est misericors, uocitetur. Sanctus Ambrosius nullo excessu fidem sic dicit grauari, quam si innocentem pauperem sacerdos arguat, et diuitem reum excuset. Et qui non defendit inopem, si ualet, similis est ledenti. Item: His, inquit, fauemus a quibus  uicem speramus; sed infirmis consulere magis conuenit, pro quibus Christus remunerator est. Item in eodem: Grandis culpa est, si, te nesciente, fidelis egeat, quia hec est lex nature ut alter alteri tanquam pars corporis partem conferat. Qui non tribuit fratri, nec feris comparandus est, que suis fetibus tribuunt. Nihil tam contra naturam quam ledere alterum tui causa, quod tamen si causa Dei est fides perpenderet. In tua causa silere tibi licet, in causa Dei dissimulare peccatum est non leue. Si quid autem uitii in fratre cognoueris, corripe; et si se ledi putet, etsi animum eius correptio uulneret, tu tamen ne uerearis; quia, ut scriptum est: Meliora sunt  amici uulnera quam adulantium oscula . Licet ergo inferior sit amicus, tamen si res poposcerit, ut obiurget, audiatur quasi par et equalis. De cubiculariis uero sic: Decorum, inquit, illud est, ut adiungamur probatissimis quibusque, et senioribus, quorum usus tutior est. Nihil enim pulchrius quam boni testimonii uiros testes habere. Qui cum sapientibus graditur, sapiens erit: et econtra inimici hominis domestici eius. Quos uidelicet ministros ita castificabat, ut nec uerecundiora membra nec eorum usus his quibus a rusticis appellari solent nominibus nuncuparentur. Beatus quoque Paulinus, Nolane ciuitatis episcopus, cum a barbaris propter thesaurum insinuandum extimuisset tormentari, rogabat Dominum,  dicens: O Domine, non crucier propter aurum, quia non diligo aurum. Hoc beatus Augustinus in libro de Ciuitate Dei fatetur. Hec de sanctis pontificibus dicta sint, ut non recens quid uel nouum nostri temporis episcopo uideatur, si talia siue certe multo leuiora pertulerit.

IX. Nec piget quedam de apologia sancti Gregorii Nazianzeni uerba referre: Si quis, inquit, in rectore morbus uitiorum est, his qui ad obtemperandum ei presto sunt multo facilius transfunditur, quam si aliquid uirtutis in eo uiderint. Quapropter necesse est, ut qui alios instituendos atque curandos presumimus, ne inueniamur ipsi sine disciplina, et excatentes ulceribus uitiorum. Sed neque satis est malum non esse doctorem. Quod  utique culpatur in his qui docentur, nisi et omnibus bonis actibus predicti sint, nec uitam suam mansurent ex comparatione imperfectorum, si digna loco et gradu suo gerant, ut prouectus eorum possit illicere ceteros ad studia uirtutum, eorumque tam exemplo quam exhortatione uitia purgare, propositum ad meliora conuertere, summumque eorum studium sit illos uincere, qui se carnaliter amant contra salutem suam dimicantes, et uitia sua quantum possunt celantes, odientes eos qui arguunt, et eorum sermonem contemnentes, et nunquam, quod peius est, peccata sua publice defendentes: insuper etiam alios ne corrigantur excusantes, atque tuentes. Et equidem quando mali prelatos ipsos non ledant, quin etiam uenerentur, quia tamen  eis obuiare pro iustitia negligunt, interdum uero persequuntur eos. Quod insidiante diabolo fit, ut cum ipsi concutiuntur a uacillantium sustentatione pigrescant. Sed, ut scriptum est, qui Deum timet, nichil negligit , et ob id cuius mentem uera caritas possidet, si iustitia que diligit in aliis feritur, ipse nichilominus eadem percussione confoditur. Quod si et ipse appetitur, in dolore tribulationis sue curam non deserit utilitatis aliene. Nam quasi magnus quidam medicus percussus, qui cum ipse scissuras uulneris toleret, aliis medicamenta sanitatis proferat: ita et iste licet in se aduersa sentiat, aliis tamen necessaria docendo preuidet. ualde autem leuius est aut docere cum  nichil toleres, aut tolerare cum docere non indigeas. Sed necesse est sancti uiri sese ad utraque solerter extendant, sic nimirum utrobique circumspecti, quatenus et audaces ante se uerborum iaculis confodiant, et debiles quasi positos post se scuto consolationis uel ab illorum impetu uel a murmurationis uulnere defendant. Sicut miles castrorum Dei Paulus, qui cum tanta ac talia pateretur, que nec ipse referre, nec nos enumerare sufficimus, disputabat tamen cum Grecis, et reuincebat Iudeos. Nam propter alterum horum dicit: Grauati sumus supra modum, ut tederet nos uiuere. Propter alterum uero, si, inquit, ad bestias pugnaui Ephesi . Qui tamen plus de infirmorum pusillanimitate, quam de proprio dolore sollicitus,  aiebat: Nemo moueatur in uinculis istis . Et item: Obsecro uos ne deficiatis in tribulationibus meis . Utrumque Iob egerat, qui dicere poterat: Auris audiens beatificabat me , quod utique ad predicationem pertinet, eo quod liberaret pauperem uociferantem. Quod pertinet ad tuitionem. Quod autem predicator etiamsi ipse a malis non impediatur, tamen pro aliorum causa debet eis obsistere, uox illa Dei demonstrat, quia sub typo predicatorum de equo dicitur: in occursum pergit armatis . Quapropter in quantum causa exigit, in quantum locus admittit, debet rector pro subditis suis semetipsum obiicere. Nec timeat, si necesse est, eorum inimicitiis pro fraterna pace obuiare, nec per  audientium duritiam a corrigendi studio cessandum esse, ut docet Eliseus, qui in persona Christi contra Ioas regem quasi contra negligentem prepositum irascitur, eo quod terram, id est peccatorem, cui dicitur: Terra es , non amplius quam ter percusserit. Ait enim, quia si quinquies aut septies percussisset, plenam uictoriam caperet; quia si rector dicere poterit: Annuntiaui iustitiam tuam , quamuis ipsi contemnant, plena tamen mercede donabitur.

X. Non autem, ut iam diximus, recens uideatur, quod mater Ecclesia, uel rectores eius, aut familia non solum a paganis, sed etiam a suis filiis tanta nostro tempore patitur. Quandoquidem apud predictos Patres, qui sapientia et uirtutibus signisque fulgebant,  tantopere persecutio grassata sit. Nam quisquis eis Patribus in fide et gradu succedit, necesse est ut quasi plebs ad speciem matris empta Patres suos eadem patiendo sequatur. Quod autem quisque doctor sibi primum, tum subditis spiritaliter sollicitus sit, uerbis Apostoli monstratur, qui de Thessalonicensibus ait: uos testes estis, et Deus, quoniam sancte et iuste fuimus, subaudi, apud uos, et scitis qualiter unumquemque uestrum tanquam pater filios suos deprecantes uos et consolantes testificati, ut digne ambuletis Deo . Qui paulo ante premiserat: Facti sumus paruuli in medio uestrum, et tanquam si nutrix foueat filios suos, ita desiderantes uos cupide uolebamus tradere uobis non solum  Euangelium, sed etiam animas nostras . uerum non sine quadam uerecundia huiusmodi uerba proferimus, que prolata tangere uidentur. Sed si quid aut in relatis superius exemplis, aut in qualibet sententia durum ad imitandum uel mordaciter sonare uidetur, illos tantummodo suggillat, qui ferre iugum Christi recusant. De nobis enim confidimus, quia non uultis imitari Nabal, cui, ut scriptum est, nemo ualebat loqui, sed apostolum Petrum, qui cum esset princeps apostolorum, et a beato Paulo condiscipulo suo se reprehensibilem nominari publice didicisset, non indignaretur, sed eumdem Paulum nichilominus de sibi data publice sapientia laudasset. Dicamus igitur et hoc quod intortis moribus quorumdam minime concordat, et  quod illos, qui sibi solliciti sunt, cautiores reddat. Scio enim nec corporis quidem maculas in sacerdotibus per legem pretermitti, sed perscrutari et requiri omnia, ne aliquod uitium sacerdos habeat, cui et mors comminatur si absque tintinnabulis, quod est sonus predicationis, incesserit. Sed quisquis ille est, qui me tanquam presumptorem forte succedentium nominauerit, reminiscendum ei est quod Moyses concilium Iethro non despexerit, qui etiam uexatus dicitur propter eos qui exacerbabant spiritum eius. Quam scilicet uexationem multa magis quilibet prelatus incurret, si culpas delinquentium non redarguit, Hinc ad Ezechiel dicitur: Fili hominis, noli exasperans esse . Sicut enim mali Deum exacerbant mala quelibet agendo,  sic et boni qui malis prelati sunt, bona reticendo. Nisi enim propheta, cum ad loquenda uerba mittebatur, obediret, omnipotentem Dominum, sicut populus de peruerso opere, sic de suo silentio exasperasset. Malis itaque culpa est peruersa agere, bonis recta reticere. In hoc ergo cum malis etiam boni Deum simul exasperant, quia cum peruersa non increpant, eis per suum silentium proficiendi licentiam prestant. Nam plerique sic imprudentes sunt, ut uel malum non cognoscant, quod committunt, uel tanto minores culpas suas estiment, quanto minor eas inuectio castigat. Isti igitur si recta non audiunt, in suis prauitatibus iacentes, per ignorantiam securi sunt.

XI. Sunt autem plerique qui uerba Dei nec  aure corporis audire dignantur, quos malignus hostis ita possidet, ut eos nullo confessos predicationis iaculo derelinquat: sicut a Deo ad beatum Iob de eodem hoste dicitur: Non fugabit eum uir sagittarius . Sagitte sunt uerba Domini, ut est illud: Sagitte tue acute . Arcus uero qui ex cornu fit et corda, uetus Testamentum propter rigoris duritiam, et Nouum propter misericordie flexibilitatem significat: quia quisquis ab illo plene capitur, uerba predicantium iam audire dedignatur. Unde peccatis precedentibus irascens Dominus, his quos iusto iudicio deserit per prophetam dicit: Immittam in uobis serpentes regulos, quibus non est incantatio ; id est  talibus demonibus uos tradam, qui nulla predicantium exhortatione quasi incantantium carminibus a uobis excutiantur.

XII. Alii subdole seducuntur, pro eo quod Dominus dicit: Seruus sciens uoluntatem domini sui, et non faciens, uapulabit multis ; putantes ignorantiam impunitatem esse peccati. Quibus hoc intimandum est, quia aliud est nescire, aliud est nolle: hoc namque tarditatis est, illud superbie. Tales igitur excusationem non habent, quia, si uellent, scire poterant. Contra quos nimirum in Iob de Deo dicitur: Qui in manu omnium signat, ut nouerint singuli opera sua ; homo quippe sic rationabilis est conditus, ut quod egerit ignorare non possit. Naturali enim lege scire compellitur, seu  prauum seu rectum sit quod operatur. Nam a iusto iudice tunc pro factis suis aut punitur aut remuneratur, si non potuit scire quod fecit. Ipsi etenim qui erudiri contemnunt, sibi testes sunt, quia sciunt discere quod agunt. Alioquin cur de quibusdam factis tanquam de bene gestis in ostentatione gloriantur? et rursus cur in aliquibus suis actibus uideri erubescunt? unde quidam sapiens dicit: Cum sit timida nequitia conscientie dat testimonium condemnationi, quia dum timor conscientiam arguit, ipse sibi testimonium perhibet, quia scit malum esse quod sciri formidat. Fugiant ergo iniqui humanos oculos, semetipsos certe fugere non possunt. In peccatum enim quod committunt prius contra se iudicium rationis inueniunt, et post ad districtionem  eterni iudicis perducuntur. Et hoc est forte quod per Psalmistam dicitur: Abyssus abyssum inuocat . Abysso enim abyssum inuocare est de iudicio ad iudicium peruenire. Eant igitur predicatores sancti, redarguant facta peccantium, auditores autem praui contemnant uerba istorum, defendant quantum uoluerint prauitates suas, atque impudenter gestas impudentius defendendo multiplicent. Certe ipsi sibi in conscientia testes sunt, quia excusabiles non sunt.

XIII. Quidam uero non solum admonitionis uerba contemnunt, sed etiam contra admonitores uehementer scandalizantur. Et quia scandalum ualde periculosum est, idcirco boni uiri frequenter malunt tacere, quam malos loquendo scandalizare. Qui tamen  nec tacendo securi sunt propter illud: Si non annuntiaueris iniquo iniquitatem suam, sanguinem eius de manu tua requiram . Ex qua re nobis considerandum est, quia in quantum sine peccato possumus, uitare proximorum scandalum debemus; si autem de ueritate scandalum sumitur, utilius permittitur nasci scandalum, quam ueritas relinquatur. Quod ueritatis magister suo facto probat, qui in quorumdam cordibus scandalum ne gigneretur, tributum quod non debuit dedit: et rursum generari scandalum contra ueritatem in quorumdam cordibus uidens, eos in suo scandalo remanere permiserit dicens: Sinite illos, ceci sunt, duces cecorum . Hoc in libro uII Ezechielis.  Item in libro X: Ne timeas, inquit, quia Dominus exasperans est ; timeri enim homo debuerat, si ipse auctorem omnium ut homo timuisset. Qui enim ut supra diximus, Deum non timet, homo non est. Nam qui rationis sensum ad timorem Dei non habuit, tanto minus timendus est, quanto hoc quod esse debuit non est. Debent autem in metu haberi isti qui membra sunt omnipotentis Dei, et si ipsi contristantur, Deus qui in ipsis habitat offenditur, et ipsi in terra reprehendere solent quod Deus redarguit e celo. Mali uero, ut diximus, timendi non sunt. Unde rursus eidem prophete dicitur: Ne timeas eos, et quia tales derogare solent, adiunctum est, neque sermones eorum , quia increduli et subuersores sunt tecum. Qui tanto in suis derogationibus timendi  non sunt, quanto non placere Deo probantur. Stultum enim ualde est, si illis placere querimus, quos non placere Deo scimus. Nemo enim potest in una eademque re Deo simul et eius hostibus gratus existere. Amicum ergo Dei se denegat, qui eius inimico placet. Unde et sancti uiri eos ad sua odia excitare non metuunt, quos Deum non diligere cognoscunt. Horum itaque derogatio uite nostre probatio est, quia nisi aliquid boni haberemus, malis non displiceremus. Sciendum uero est, quia linguas detrahentium sicut nostro studio non debemus excitare ne ipsi pereant, ita per suam malitiam excitatas debemus equanimiter tolerare, ut nobis meritum crescat. Aliquando autem etiam compescere, ne, dum de nobis mala disseminant, eorum qui audire nos ad  bona poterant, corda innocentum corrumpant. Hinc est enim quod Ioannes obtrectatoris sui linguam redarguit, dicens: Is qui amat primatum gerere in eis diotrepes non recipit nos. Propter hoc si uenero commoneam eius opera que facit uerbis malignis, garriens in nos. Quantum ergo ex nobis est, ut Hieronymus ad Galatas dicit, nullius inimicitiam commouere debemus. Quod si loquentes ueritatem aliquos meruerimus inimicos, non tamen nos inimici sumus eorum, quoniam illi inimici sunt ueritatis. Unde et ipsa ueritas dicit ad Abraham: Inimicus ero inimicis tuis . Quod utique non fieret si Abraham per culpam suam inimicitias eorum meruisset. Item ipse Hieronymus in eadem epistola ad Galatas: Si fieri potest ut pariter et Deo et hominibus  placeamus, placendum est hominibus. Si autem aliter non placeamus hominibus nisi Deo displiceamus, Deo magis quam hominibus placere debemus.

XIu. Sed dum hoc dicimus, illud nos uehementius contristat, quia mentes prauorum tanto obstinatius summa odiunt, quanto arctius infimis inheserunt: quibus neque hoc sufficit ut ipsi pereant, sed adhuc, quod est deterius, cum quoslibet argui conspiciunt, corripientis increpationibus obuiant, ne saltem alii corrigantur. Unde bene et de capite eorum dicitur: Protegunt umbre umbram eius . Umbre quippe sunt diaboli omnes iniqui, qui dum imitationi iniquitatis eius inseruiunt, quasi ab eius corpore  imaginis speciem trahunt. Umbre umbram protegunt, quia peccatores quique, in quo sibi male sunt conscii, in eo et alium peccantem defendunt. Quod hoc nimirum studio faciunt, ne dum culpa, in qua et ipsi obligati sunt, in aliis corrigitur, ad ipsos quandoque ueniat. Quos enim similis reatus sociat concordi pertinacia, etiam defensio peruersa constipat, ut de facinoribus suis alterna se inuicem defensione tueantur. Se igitur tegunt dum alios protegunt, quia suam uitam preuident impeti, unde alios considerant libera correptione confundi. Sicque fit ut summa criminum dum defenditur augeatur, et uniuscuiusque nequitia eo sit ad perpetrandum facilis, quo difficilis ad puniendum. Scelera quippe peccantium tanto maiora incrementa percipiunt, quanto  per defensionem potentium diu inulta tolerantur.

Xu. Quicunque uero uerba Dei audire nolunt ipso contemptu non esse ex parte Dei se produnt. Sed quantumlibet calcitrent, admonendi tamen sunt, ne sanguis eorum de manu pastoris requiratur: Si, inquit, tu annuntiaueris impio, et ille non fuerit conuersus, ipse in iniquitate sua morietur: tu autem animam tuam liberasti . Tunc enim, sicut in expositione huius uerbi dicitur, subiectus moritur sine te, quando in actione mortis contradictorem habuerit te. Nam morti, cui non contradixeris, adiungeris. Hoc ergo rector faciat, ne moriente subdito moriatur, malis uidelicet actibus contradicat, ut scriptum est: Discurre, festina,  suscita amicum tuum . Si uero speculatore tacente impius moritur, constat quidem quia dignus non fuit ut ad Deum sermo fieret: ille tamen eum occidit, qui hunc tacendo morti prodidit. Hinc enim beatus Gregorius subdit: Pensandum est quantum connexa sint peccata subditorum atque prepositorum. Quod enim nos digni pastores non sumus, ex uestra culpa est; et quod uos ad iniquitatem defluitis, ex nostro hoc reatu est, quod obsistentes in culpa non habetis. uobis ergo et nobis parcitis, si a prauo opere cessatis. uobis et nobis parcimus, quando hoc quod displicet non tacemus. Sed nos alienas mortes nostris peccatis addidimus, et tot occidimus, quot mori quotidie tacentes uidemus. Nullum quippe, sicut isdem doctor perhibet, tale sacrificium  Deo est, sicut est zelus animarum. Hoc zelo quia Phinees unum adulterum pugione transfixit, iram Dei protinus ab omni populo remouit. Hunc quia Heli non habuit, tandem iram Dei contra se inexstinguibiliter accendit. Ut autem in hac difficultate audiendi, qua doctores contemnuntur, Deus eos consolaretur, cum Ezechielem prophetam ad filios Isrel mitteret, sermoni suo frequenter interponit: Si forte audiat, et, si forte quiescant . In quo aduerbio dubitatiuo notandum est, quia propheta et mittitur, et audientium duritia designatur: per quos uidelicet innuitur, quia nec tacere debet is qui predicandi officium suscepit, nec pro auditorum duritia contristari. Si enim ipse Deus uerba  sua difficile pronuntiat audiri, cur doctor contristetur si in admonitione sua contemnatur?

XuI. Prauorum sane duritia nimis obcalluit. Sicut unicuique talium Deus per prophetam dicit: Scio quia durus es tu, et neruus feriens ceruix tua . Quod dum uos perpenditis, timeo molestum uobis fieri, quia tantum ad incitandum predicandi officium exaggeramus: et idcirco uellem ut alius aliquis exitus in hac necessitate patuisset. Nam scio prophetam dixisse: In salicibus in medio eius suspendimus organa nostra , id est, inter ualde obstinatos, uidelicet quia sicut salices fructum boni operis non ferunt, uerba predicationis reticemus. Hinc ipse ait: Obmutui et silui a bonis, et humiliatus sum . Et Ieremias cum  se minime audiri conspiceret, silentium appetit dicens: Non recordabor eius neque loquar ultra in nomine illius . Sed ueri predicatores dum conspiciunt quod ipsis non corripientibus iniquorum facinora crescunt, uim quamdam in corde sustinent, donec in aperte correptionis uocem erumpant. Unde et alter ex eisdem prophetis, cum propter incorrigibiles tacens diceret: Silui a bonis ; zelo caritatis illico exardescens subdidit: Et dolor meus renouatus est . Concaluit cor meum intra me, et in meditatione mea exardescet ignis. Alter uero cum diceret: Non loquar ultra nomine illius ; mox eodem igne succensus adiunxit: Et factus est sermo eius in corde meo quasi ignis estuans in ossibus meis, et defeci ferre non sustinens  . Audiui enim contumelias multorum. Sic ergo zelus caritatis in sanctis uiris dum reprimitur augetur, qui nimirum ita sese consolantur, ut in uoce erumpentes quod corrigere non ualent saltem increpare non cessent. Superest tamen ut, sicut dicit Prosper, qui uerba despiciunt, opera bona in doctore uideant, que uenerentur; et si contigerit ut a potentioribus uel ab alienigenis contemnatur, sibi uel suis predicator canat dicens, cum Iosue: Ego autem et domus mea sequimur Dominum . Nam et ipsos fideles plus per exempla quam per uerba proficere certum est, et utraque sibi necessario coniungitur, ut quod loquendo quis predicat faciendo confirmet.

 XuII. Apud eos autem qui uerba predicationis utcunque patiuntur audire, illud commemorandum est quod Deus ad prophetam dicit: Si iudicas eos, fili hominis, si iudicas eos, iniquitates patrum suorum ostende eis . Et iterum: Fili hominis, ad gentes apostatrices mitto te, ad filios Isrel; patres eorum preuaricati sunt pactum meum , etc., quousque subiungit: Si forte uel ipsi audiant hoc . Sane quod eos apostatrices appellat illis maxime congruit qui per monasticam professionem ad secularia desideria relabuntur. De quibus scriptum est: ue peccatori ingredienti duabus uiis . Apostata namque retrocedens interpretatur. Qui uero manum suam in aratro miserit, si retro respexerit, utique apostatare  conuincitur, ut nullatenus regno Dei aptus, ipso Deo testante, pronuntietur. Et in nona in Ezechielem homelia perhibetur, quia sicut apostata est qui de fide recedit a Deo, ita qui ad peruersum opus post professam relationem redit ab omnipotente Deo, apostata absque ulla dubitatione deputatur, etiamsi fidem tenere uideatur. An non est apostasia, de habitu uel uictu traditiones patrum contemnere, cum Deus terminos patrum transgredi interdixerit, despectaque uictus qualitate uel quantitate per beatum Benedictum prefixa, sanguineas dapes cum filiis Isrel desiderare? Manna et mensuram gomor despicientes et ollas carnium desiderantes corde reuerti ad Aegyptum redarguuntur. An non est apostasia, humilem uestitum spernere et decorem uestimenti  querere, cum angelus apostata perfectus decore superbiens in tartarum ruerit? Et an uentrem colere non est apostasia, cum flens Paulus protestetur quod ligurgitones inimici sancte crucis sunt, et uentrem pro Deo habeant? Nobis, inquam, hec apostasie uerba conueniunt, quandoquidem religionis habitum per tot retro annorum curricula retentum lasciuientes quique inter nos et petulantes in hac nostra etate mutare ausi sunt.

XuIII. Quid isti in die iudicii dicent, uel quales apparebunt, usque ad quos religio decurrit, et in quorum manibus collapsa est? De occultis suis ipsi uiderint, de quibus dicere pudet. Hoc tamen unum constat, quoniam ob id exterius mutantur  indumenta, quia interius mutata sunt corda. Dixerat Deus per Ieremiam: uidete si factum est huiuscemodi, si mutauit gens deos suos, et certe non sunt dii. Populus uero meus mutauit gloriam suam . Et in sequentibus: Confregisti iugum meum, et dixisti: Non seruiam . Nonne et istis hoc conuenit? Nam ut ita comparatum sit, omnes qui ad usum huius uite quaslibet artes exercent, sic eas utique gerunt, sicut a magistris didicerunt, et illis utensilibus utuntur, que illi actui, cui intensi sunt, conueniunt, ut naute, sutores, uel fabri. At nos soli monachi instrumenta bonorum operum, que sanctus Benedictus ad percipiendam celestem uitam construxit, abiicimus, solique nostre professionis desertores, lineas, quas Deus per magistros  nobis ostendit, nunc ad dextram, nunc ad sinistram transgredimur, nec bonorum operum instrumentis, sicut a magistris tradita sunt, uti dignamur. Quamuis autem crudelitas cordis in talibus occalluit, que multo obstinatior atque ad corrigendum difficilior sit quam laicorum: tamen admonendi sunt et ipsi, quoniam quoad uixerint mutari in melius possunt. Sicut beatus Gregorius uenantium ex monacho patricium commonebat, dicens: uelis nolis, locuturus sum tibi, quia aut te cupio saluari, aut de tua morte me eripi. Culpam ergo tuam, et districtionem futuri Iudicis dum uales exhorresce, ne illam tunc amaram sentias, cum nullis eam fletibus iam euadas. Pensa quid facturus est Deus de peruerso  opere, si quosdam in iubicio suo reprobat de otioso sermone. Scis qua morte Ananias multatus est, qui pecunias quas Deo uouerat partim subtraxit. Si igitur morte dignus fuit, qui nummos abstulit, pensa quibus dignus sit, qui seipsum per professionis sue obliuionem Deo substraxit. Ecce facti tui tristitia adductus merens loquor, et fateor, supernam misericordiam admiror, eo quod te superbientem uidet, et tolerat: effugere uitam conspicit, et tamen adhuc ad uitam reseruat. Cum uero isdem uenantius in grauissimam egritudinem incideret, Gregorius audiens Ioanni episcopo rescripsit, dicens: Fraternitatis uestre scripta suscepi, que mihi de dulcissimi filii mei domni uenantii egritudine loquebantur, qua audita lacryme mihi per gemitus erumpebant.  uestra igitur sanctitas magnam ei curam adhibeat, exhortando uidelicet, rogando, terribile Dei iudicium proponendo, ineffabilem eius misericordiam promittendo, ut uel in extremo ad debitum propositum redeat, ne ei tantus in iudicio reatus obsistat. Et considerandum quod hunc beatus Gregorius domnum pro blandimento uocat. Quod si nunc uerba Dei uereri neglexerint, fiet eis illud beati Iob quod de iniquo dicit: Cum reddiderit ei Deus uicem, tunc sciet: uidebunt oculi eius interfectionem suam, et de furore Omnipotentis bibet . Dissimulat impius rectractare mala que fecit, sed tunc sciet quid fecit, cum de furore Omnipotentis bibere ceperit: tunc oculos intelligentie reserabunt, quos nunc superbia claudit.

 XIX. Proh dolor! postquam princeps huius mundi foras abiectus est, per nos iterum intromissus, mysterium iniquitatis operatur in filiis diffidentie facientibus uoluntates carnis, et in studiis suis seipsos abominabiles facientibus, presertim cum princeps apostolorum preteritum tempus ad uoluntatem eorum consummandam sufficere dicat: Qui ambulauerunt, inquit, in luxuriis et uinolentiis , etc. Et cum doctor gentium nos contestaretur dicens: Testificor in Domino Iesu, ut iam non ambuletis sicut gentes, que tradiderunt semetipsas impudicitie. uos autem non sic didicistis Christum . Sed nos, ut uideo, in eadem luxurie confessione concurrentes, reddemus rationem, ut predictus Petrus subiungit, ei qui paratus est iudicare. Licet  uero iam tempus aduenerit, quo sufficientibus ad insinuanda Dei iudicia preteritis miraculis peccatores raro feriri soleant: de nostro tamen ordine nonnullos euidenti ultione plexos non ignoramus. Nam quidam apud Senones Hucbertus nomine duas sibi mulieres nocte uidit astantes, quas non eas, que uenire solebant, uidens, phantasias intellexit. Accurrunt qui aderant, sed nemo mulieres nisi ipse uidebat: fugit ergo in ecclesiam, sed hanc quoque phantasticis mulieribus plenam reperit: inter quas una quasi regina sedens iussit illum apprehendi et uerberari. Cum ille codicem sancti Euangelii arripiens uolebat se signare, nec poterat, illa uero dicebat: Tarde est, iam mihi traditus es. Sonantibus signis  uicini accurrunt. Ille collapsus in terram uerberabatur, proinde uociferans dicebat quid uideret, quid sentiret. Cum hoc diu fieret, et phantasie discessissent, hi qui foris erant discedentem turbam mulierum per pontem egredi conspexerunt; ille post paululum obiit. Hoc abba Gorlantius refert. Quisquis ergo dulcedine meretricis et amplexu delectatur, huius amaritudinem absinthii animo proponat.

XX. Heduensis cenobii prepositus quamcunque occasionem reperire poterat, carnibus inhianter uescebatur. Quod scilicet uitium cum nullatenus fratres emendare possent, ipse cum quadam uice carnes comedere uellet, offa, qua os impleuerat, strangulatus obiit. Alius quoque de cenobio Durensi progressus ad quamdam uillam, petiit ab hospite  suo carnes. Cum ille respondisset: Ecce iam coquuntur; Accelera, inquit, in spito aliquid coquere citius. At ille parabat carnes in spito, sed monachus estuans partem de spito precidit, et super carbones iactauit: quam uidelicet torridam cineribus excussit, et ori ingessit, sed mox cum presenti uoracitate uitam finiuit. Quidam de Cormarrino  , quem ego et leuitates eius ipse noueram, cum letissimus sero se cubitum collocasset, tempore nocturni officii defunctus repertus est. Quod et abbati Iammoni contigisse uel ipsi uos scitis. Sed et alius quidem sancti Martini canonicus domini Oberti archiclauis, camerarius scilicet, a demone arreptus tandiu uexatus est quousque spiritum exhalauit.

XXI. Due sanctimoniales de monasterio puellarum,  quod iuxta nostrum Balma situm est, ante hoc triennium ad secularem uitam regresse sunt. Quarum iunior intumescente brachio uitam post paululum finiuit. Maior uero cuidam scelesto se coniunxit, et partum ita monstruosum peperit ut longius collum haberet quam sit una ulna. Sed cum se iterum prostituisset, concepit quidem, sed edere partum non potuit quousque dirupto uentre interiit. Fuerant enim usque ad tempus illud quo exierant bene conuersate. Ad hoc autem egredi permisse sunt, ut de rebus parentum, qui forte nuper obierant, aliquid monasterio reportarent. Sed hac occasione seculum pergustantes oblite sunt Deum. Ex quo apparet quam periculosa sit peccandi licentia. Quod et Alipius amicus sancti Augustini lapsu suo  probat, qui cum hortaretur a quibusdam amicis theatrum adire, detestatus est uidere huiusmodi lusum tanquam profanum. At illi hunc manibus trahebant. Ille claudens oculos, nec contrahentibus reniti ualens, iurabat non se ibi quidquam uisurum. Sed cum subito cachinnus in theatro increpuisset, oblitus est, et oculos aperuit. Cum illico ita cor eius illectum est, ut uix post multum tempus ab huiusmodi ludo posset ab Augustino remorari. Quisquis  ergo non uult uri, exsilientem igniculum non sinat super cutem suam, licet paululum, remorari. Nec pretereundum est, quod in predito cenobio cuidam puelle morienti malignus hostis apparuit, que uehementer intremiscens, recordata est quod unam aculam sine licentia haberet, quam de loco, ubi hanc esse dixit, sorores detulerunt, sed demon non recessit. Illa uero aliquid proprium se adhuc habere cognoscens pro quo malignus hostis instaret, tandem recordata. Tum, ait, filum sericum ad spondam habeo, quo uix reperto et allato, mox diabolus recessit, et puella quasi subridens migrauit. Ista forsitan parua et indigna relatu iudicabuntur; sed si Deus, qui, ut dictum est, facit magna et inscrutabilia, ista nostro tempore facere dignatus  est, quam magnipendimus, quia nec talibus digni fueramus?

XXII. Si somnio fides adhibenda est, uisionem quam Guido monachus de Solemniaco uidit non piget referre. Namque uidebatur illi quod Ganzlinum, qui paulo ante migrauerat in ecclesia, et blauinea cuculla uestitus in feretro custodiebatur, ante quemdam abbatem ueneranda canitie prostratum conspiceret ueniam postulantem; sed predictus abbas dedignabatur propter blauineam cucullam, qua indutus erat, dicens, quia non cognosceret eum, nec ueniam illi esset daturus, quousque regularem uestem acciperet. Tunc uero predictus Ganzlinus surrexit, et ad eumdem Guidonem tremens et ualde confusus cucurrit. Nec nos discredimus. Nam ipse  Ganzlinus cum fratribus celle Dolensis nuper fuerat, a quibus ea uoluntate rediit, ut uestem protinus mutaret, nichilque proprium exinde haberet. Credendum est igitur, quia Deus, qui iudicat fines terre, id est ultima hominis opera, hunc pro bona uoluntate in qua obiit, ad indulgentiam recepisset, talique indicio ad incitandum alios monstrare uoluisset. Ista uero signa de proximo retulimus, ut qui prisca non formidant, uel recentia pertimescant. Nam illi quos per carnem strangulatos, et hi quos per luxuriam demoni traditos diximus, ob hoc in presenti puniti sunt, ut qui penam, que eos sequitur, considerare negligunt, uel de ea qua perempti sunt compungantur. Nam quis absque metu audiat quod demon per unam acum et unum filum  puelle obitum calumniabatur, nisi forte is cui propheta dicit: Columba seducta, non habens cor?  Et unde dicitur, quia non timuerunt, nec homines fuerunt? Si enim Ananias et Saphira propter auaritiam percussi sunt, cum ita persecutiones et innumere necessitates nouellam Christianitatem cingebant, qua pena plectendi sunt, qui dicta et exempla antiquorum nouerunt, et absque ingenti necessitate plusquam constitutum est usurpauere?  De uestitus autem qualitate uel immutatione ipsi seculares contra monachos indignantur, quia semper illa superbia detestabilior est, que ibi se ostendit, ubi maior humilitas regnare debuerat. Eis igitur, qui in humilitatis habitu iactantiam coloris querunt, illud propheticum congruit: Frons mulieris meretricis facta est tibi . Quibus nimirum satius fuerat, ut uoluntatem Dei magis quam suam facientes, Elie et Ioannis imitarentur exemplum, potius quam diuitis, qui purpura indutus et bysso a Christo redarguitur, et Herodis qui in ueste fulgenti ab angelo legitur percussus interiisse.

XXIII. Occasione illius uerbi, quo Deus ad prophetam loquens filios Isrel apostatrices gentes uocat, occasionem sumpsimus, qua contra nos miseros, non  monachos ut falso nominamur, sed sarabaitas  , id est renuitas, qui iugum regularis discipline renuimus ista diceremus. Sed quid fiet cum iam nec patriarcharum exempla, nec prophetarum mysteria, nec apostolorum spicula, nec quorumlibet sanctorum Patrum uerba, quin etiam nec sancti Euangelii tonitrua cordis nostri duritiem emollire ualeant? Ita omnis religio in contemptu est, ita cuique libitus dominatur, ut illud peticum nobis conuenire uideatur:

Cetera sunt cure, Deus est obliuio solus.
Hoc tamen quod prophete post illud uerbum superius dictum Deus subiunxit, si forte et deinde uel ipsi audiant, magnopere pensandum est quantam uim habeat. Si forte etenim dubitatiuum aduerbium est, quod id uidelicet uerbum Dei idcirco sermoni  suo interserit, ut paucos esse significet qui correptionem eius recepturi sunt. Sed et predicatores suos consolatur, et exhortatur; ut cum meminerint quod ipse Deus in suis sermonibus se contemnendum insinuet, et tamen ad contemptores suos loqui non cessat, non contristentur iidem sancti predicatores dum contemnuntur, sed nec omnino a correptionis officio ullatenus cessent. Nam et hoc quod addit uel ipse, magnum pondus habet, eisque nimirum congruit qui predecessores suos recolunt punitos: qui tamen eos imitari non desinunt, et euestigio tribulationes sicut ipsi patiuntur, uel ipsi, inquit, id est qui predecessorum suorum exemplum in adiutorium correptionis habere poterant, qui et afflicti,  obsessi, conclusi, omnia que in hoc mundo habuerunt bona perdiderunt, urbes erutas, euersa castra, depopulatos agros, suffossas ecclesias uident: et tamen eosdem predecessores suos ad iniquitates sequuntur, nec ab eorum elatione mutantur, aut recedunt, propter quam eos toties plecti conspexerunt.

XXIu. Potentiores quidem tanto cautius alloquendi sunt, quanto et laxiorem uitam ducere permittuntur, et ipsi sua potentia ueluti quadam superbiendi materia ne se humilient incitentur. His ergo uerba Gregorii Nazianzeni, que in Ieremia loquitur  ita proferantur. Ad uos mihi sermo conuertitur. Quid ergo dicetis? putasne patiemini, ut non secundum personam, sed ueraciter agam uobiscum? An libenter accipietis quod lex Christi sacerdotali uos subiicit potestati? Dedit enim nobis potestatem multo perfectiorem tribunalibus uestris. Aut nunquid iustum est, ut a terreno celestia superentur? ergo patienter queso, accipite, libertatem nostram. Scito te, quisquis es, ouem gregis esse mei a Christo mihi summo pastore annumeratam, et a sancto Spiritu consignatam. Scito te inter sacra altaria cum ueneratione subiici manibus sacerdotis. Scito beate Trinitati cultum fidemque debere. Nolumus inequales quidem uideri, ut abiectos uidelicet doceamus, et uestre potentie credamus, aut erga illos et non  erga uos utamur libertate, quam nobis Christus in Ecclesia dedit: alioquin illis potius consulere, uos uero despicere ac negligere uideremur. Quorum itaque maiorem curam habere dignum est? tanto, inquam, maiorem, quanto ad multorum perniciem pertinet, si quid a uobis erratur, et rursus multorum saluti consulitur, in quibus iustitiam tenueritis et clementiam. Tu, o homo, qui, licet aliis prelatus sis, equalis tamen natura tibi est cum illis; memento igitur quantum Deo debitor sis, qui tibi super equales tribuit potestatem. Noli attendere quid potes agere, sed quid debes. Ipsius enim dispositione gladium portas, non ut ferias, sed ut commineris, quem utinam impollutum restituas commendatori Christo, qui idcirco potestatem diuinitus  tribuit, ut quos sancte Ecclesie auctoritas propter propriam uirtutem ab oppressione pauperum frenare non sufficit, per istorum opitulationem comminuat. Hinc Deus ad Iob: Nunquid ualet rhinoceros seruire tibi, aut confringet glebas uallium post te?  Subaudi: sicut post me, quia non hominis, sed Dei uirtus est, ut potens quilibet ad celestis discipline prouectum potentie sue culmen humiliet, et exerceat, oppressoresque humilium quasi glebas refrenet. Sed quid fiet? Nam iuxta Isaiam, qui a malo recedit prede patet. Principes socii furum diligunt munera, pupillo et uidue non iudicant, quibus per Sapientiam dicitur: O uos qui placetis uobis in turbis, data est uobis potestas a Deo,  qui interrogabit opera et cogitationes uestras, quoniam cum essetis ministri regni illius, non recte iudicastis, neque secundum uoluntatem Dei ambulastis. Horrende et cito apparebit uobis quoniam iudicium durissimum in his qui presunt fiet . Exiguo enim conceditur misericordia, et fortioribus fortior instat cruciatus.

XXu. Ne igitur, o principes, comminationes iste uos maneant, si potentes estis humiliamini sub potenti manu Dei; mementote qualia uitia uicinius potentiam comitentur. Solent enim potentes superbire, de temporalibus gaudere, et ut sit quod abundanter  expendant, uel habeant, solent aliena concupiscere. Contra superbiam namque Scriptura dicit: Quid superbit terra et cinis?  Contra temporale gaudium dicitur: Risus dolore miscebitur . Nam quomodo innocens erit cupidus, quoniam uidelicet cupiditatem Apostolus sanctus etiam idolis comparat, dicens: Auaritia, que est idolorum seruitus ; et sanctus Gregorius de hac disputans perhibet, quia quisquis auaritie subiectus est, a cultu idolorum adhuc liber non est? Iubentur quoque non sperare in incerto diuitiarum, sed in Deum bene facere, facile tribuere. Et ut suis tantum, et non alienis utantur, dicit eis Ioannes Baptista: Neminem concutiatis neque calumniam faciatis, et contenti estote stipendiis uestris  .

XXuI. Illis uero qui rapinis pauperum pascuntur seuerius obuiandum est. Nam et illi qui pauperes quidem non affligunt, sed tamen afflictoribus eorum resistere non curant, uehementer utique peccant. Isti ergo nouerint quia solatium sui adiutorii Deo subtrahunt, dum pauperes eius non defendunt. Sicut enim in suis grauatur, ita et in ipsis refouetur. Unde scriptum est: Et in seruis suis consolabitur ; et ipse qui non est mecum aduersum me est . Et Paulus: Adiutores Dei sumus . Et propheta: Non ascendistis ex aduerso neque opposuistis murum pro Hierusalem . Raptores uero cogitent quia dum pauperes ledunt, usque ad Dei ipsius lesionem  manus extendunt. uox enim ipsius est: Quod uni ex his minimis fecistis, mihi fecistis . Cum ergo affligunt pauperes, utique Deum affligunt, sicut ipse testatur dicens: Saule, Saule, quid me persequeris?  Celum iam ascenderat, et adhuc Sauli persecutio hic sua membra tangebat. Sicut enim per bonos loquitur, dicente eodem Paulo: An experimentum queritis eius qui in me loquitur Christus?  Sic ipse in afflictione humilium laceratur, dicente Malachia: Si affliget homo Deum, quia uos configitis me, maledicti estis gens tota qui configitis me . Et non solum qui affligunt, sed etiam si nimis sua qui ditiores sunt uendiderunt, utique peccant. Unde et Amos: Audite qui conteritis pauperem, qui dicitis:  possideamus egenos, et quisquilias frumenti uendamus. Iurauit Dominus, si oblitus fuero usque ad finem, et conuertam omnia cantica uestra in planctum, et nouissima in diem amarum . Item ipse: ue qui opulenti estis optimates, capita populorum, ingredientes pompatice, qui dormitis in lectis eburneis, et lasciuitis in stratis uestris, bibentes uinum in phialis , quia uidelicet dedignantur bibere in rusticanis uasis, et quod sequitur: Iurauit Dominus in manu sua, detestor ego superbiam . Et Micheas: Nonne uerba mea bona sunt, et cum eo qui recte graditur, et e contrario populus meus in aduersarium consurrexit? uiduas eiecistis de domo, et a paruulis tulistis laudem meam .  Et item: Audite, principes, qui abominamini iudicium, et omnia recta peruertitis, abscondam faciem meam a uobis, sicut male egistis . Et ut ostenderet se esse qui in seruis suis omnia aduersa pateretur, ad beatum Iob ait: Nunquid impetus aquarum operiet te?  Subaudi, ut me, quoniam iniqui per predicationem sanctorum loquentem quidem audiunt, sed non intelligunt, et per afflictos patientem uident, sed non considerant. Quapropter audiant consilium sancti Iacobi dicentis: Agite nunc, diuites, plorate ululantes in miseriis que superuenient uobis. Diuitie uestre putrefacte sunt, et uestimenta uestra a linea comesta sunt, aurum et argentum uestrum eruginauit, et erugo eorum uobis in testimonium erit, et manducabit carnes uestras sicut  ignis . Alioquin cum hec illorum umbratilis delectatio et transitoria pauperum peruolauerit afflictio, fiet utrisque illud Isaie: Ecce serui mei comedent, et uos esurietis, ecce serui mei bibent, et uos sitietis, ecce serui mei letabuntur, et uos confundemini , et quid multa? omnis totius Scripture comminatio iaculatur in eos, nisi resipuerint.

XXuII. Non ergo letentur, et diuidant spolia, remordeantur illius uerbi memoria, quo dicitur: ue qui predaris, nonne et ipse predaberis?  et quod in Iob perhibetur, aufertur uiolentus absque manu . uidet enim raptor quos rapit, sed eos qui in morte illum rapturi sunt non uidet, aufertur itaque absque manu qui uiolentus  manu fuit, quia subito exitu urgente, inuisibiliter rapitur, qui uisibiliter rapiebat, et raptores suos non uidet, et tamen ad exitum impellitur. Nunc enim dum quisque uiolentus quos uoluerit opprimit, dum omne quod nequiter concupiscit, exercere permittitur, fit sepe ut in maiore cordis cecitate prosiliat, et quia non statim percutitur, quia pena eius in posterum differtur, nequitiam suam aut a Deo uideri non putet, aut hanc et non displicere credat. Unde et eamdem nequitiam corrigere negligit, pro qua non statim ultionem incurrit. Sed superiori uerbo de Deo subiungitur: Oculi eius super uias hominum, et omnes uias eorum considerat . Tunc enim Deus non considerare nequitiam credebatur, quando uiolentus iste omne malum quod  poterat inulte perpetrabat, et magna eius patientia quasi quedam negligentia putabatur. Sed eat nunc, et ad quamlibet uiolentiam presumendo prorumpat, uoluntatum suarum nequitias impleat, aliena rapiat, innocentum oppressione satietur, et quia necdum percutitur, uias suas a Domino aut non uideri existimet, aut, quod peius est, approbari. ueniet profecto, ueniet eterna et repentina percussio, et tunc cognoscet cuncta a Deo prospici, quando se improuiso exitu uiderit pro cunctorum retributione damnari. Tunc in pena sua oculos aperit quos diu tenuit clausos in culpa. Tunc considerare omnia uerum iudicem sentit, quando malorum suorum meritum iam euadere sentiendo non possit. Tamen quemlibet  raptorem, ut in Exameron dicitur, bene silurus ille piscis significat, qui cum iugiter alios pisces deuoret, ipse tamen capitur et uoratur. Sed raptores utinam que eos supplicia maneant, uel utcunque addiscerent. Homo ille cui dictum est: Stulte, nocte repetent animam tuam abs te: que preparasti cuius erunt?  non condemnatus quod aliena rapuerit, sed quod in multitudine diuitiarum suarum gloriatus sit. Sed neque ille purpuratus propter rapinam interiit, sed quia eleemosynam non fecit. Quales ergo sunt Christiani raptores, uel quid merentur qui fratres suos occidunt, pro quibus animas ponere iubentur? Occidunt, inquam, dum affligunt, quoniam non solum qui rapit, sed qui mercenarium defraudat, par homicide perhibetur.

 XXuIII. Cum omnis esset mundus in maligno positus, persuasum est tamen hominibus timere Deum, et non solum non diligere mundum, sed et contemnere, ut pro amore sequentis uite semetipsos ad quelibet tormenta tradiderint; nunc uero cum uniuersa ad eruditionem Christianorum pertinent et uerbis et exemplis dilucidata sunt, tamen ista simul omnia contemnuntur, ut Iudeorum peruersitatem nostris moribus inesse demonstremus. Nam erga illos adeo diuine prouidentie cura intendit, ut pre ceteris mortalibus noua quedam et magnifica uite instituta procurata sint. Omnis quippe, ut ita dicam, natura ad ministerium eruditionis eorum seruit, qui uidelicet post omnia diuine uirtutis insignia, post tantam gloriam sibi datam, quam hucusque mundus  omnis miratur, caput uituli adorauerunt, postea habentes templum, et illa quibus quotidiana sacrificia consummabant, habentes etiam prophetas alios defunctos, alios superstites, qui eos et de actibus presentibus informarent, et de antiquis Dei beneficiis commonerent, que in Aegypto fecerat cum eis, que in deserto, que etiam in terra repromissionis, cum ingressi sunt: tamen in his omnibus nichil non solum non profecerunt, sed etiam in ipso templo idola coluerunt, et nunc de gente in gentem, nunc de regno ad populum alterum transmigrantes sine lege, sine Deo, sine sacrificio relicti sunt. Nos quoque genus electum, regale sacerdotium, gens sancta, populus acquisitionis, quibus manifestatum est magnum illud pietatis sacramentum, quod manifestatum est in  carne, iustificatum in spiritu, apparuit angelis, predicatum est gentibus, creditum est mundo, assumptum in gloria: qui gustauimus, ut ait idem Apostolus, celeste donum, et illuminati sumus, habentes quoque tantam impositam nubem testium, uidelicet uniuersa ueteris ac Noui Testamenti instituta, cum deberemus deponere omne pondus et circumstans nos peccatum, et per patientiam ad propositum currere certamen, rursus ad egena elementa deuoluimur, et uentos, ut ait propheta, quasi dracones attraximus, rursus Christum crucifigentes et ostentui habentes. Quapropter omnimodis timendum est, ne fiat in nobis illud quod terribiliter Apostolus de talibus ibi commemorat. Dicendum est huiusmodi  illud Iob: Scitote esse iudicium . Et item: Statim ut se mouerit, turbabit uos, et terror illius irruet super uos . Et item: Quid facietis cum se mouerit ad iudicandum Deus? 

XXIX. Hi sane, quos presens gloria et uita nimis delectat, quorum uoce propheta dicit: Manducemus et bibamus, cras enim moriemur , dicere solent: Cur Deus diuitias huius uite creauit, si eis ad libitum uti non debemus? Sed sufficere deberet illa uis eloquii, quo dicitur: Nolite diligere mundum, neque ea que in mundo sunt: quia si quis diligit mundum, non est caritas Patris in eo , et si quis amicus eius uoluerit esse inimicus Dei constituitur . Et item: Qui  festinat ditari, non erit innocens . Quod in Esau expressum est, qui lentis edulium preoccupare gestiens, primogenita que erat suo tempore percepturus amisit. Hec ergo, et multa huiusmodi sufficere deberent, quia non potest solui Scriptura; si tamen hoc humano metitur exemplo, sciendum quia postquam a paradisi gaudiis decidimus, spiritualia, ut sunt, cogitare nullo modo ualemus. Unde factum est, ut carnales quique nulla iam nouerint, nisi ea que corporeis oculis palpando, ut ita dixerim, cognosci ualent: nec se iam ad summam curam erigere, sed in infimis consentiunt libenter iacere. Quorum mentis excecatio in tantum densata est, ut iidem, cum illa inuisibilia sentire per experimentum rei non ualent, iam dubitent  utrumne sit aliquid quod oculis corporeis non uidetur, nisi quibusdam uisibilibus exemplis eadem uisibilia quodammodo monstrarentur, iuxta illud exemplum quod beatus Gregorius in Dialogo ponit de matre, que forte pregnans ceco carcere damnata sit, et ibi pariat, et nutriat: que si filio iam intelligenti rerum mundalium species narrare uoluerit, ille qui nichil nisi tenebras uidit, audire quidem potest que mater dixerit, sed ipsas ut sunt species sine experimento intelligere nequaquam potest. Ne ergo nostra cecitas nos ab intellectu principali omnimodis excludat, placuit diuine prouidentie quedam in hoc mundo creare, que quinque sensibus corporeis placida uideantur. uidelicet quedam placent colore, quedam odore, quedam sapore, quedam  sono, quedam leui tactu: ut sicut uenatores uiso uestigio bestie iam qualis illa bestia sit experimento uestigii cognoscunt, ita nos que in hoc mundo delectant uidentes, intelligamus quanta sint celestia, si tanti momenti uidentur esse terrestria, et illa uelut iam nota concupiscentes, ista retro faciamus sicut uenatores uestigium post bestiam festinantes. Alioquin sicut uenatores frustrantur, si uestigium tantum admirantes, bestiam non quesierint; sic officiperdi nos erimus, si caducis nimium inheserimus. Hec ergo omnia que in mundo delectant, uestigia quedam sunt celestium bonorum. Non ergo istis inhiemus, sed experimento illorum bonorum, quibus merito inhiandum est. Nunquid  idcirco se debet in aquam quis mittere, quia sitim indiguit ex ea refocillare? Aut ob hoc ignis est amplexandus, quia uel ad coquendum, uel ad frigus arcendum probatur accommodus? Raptores igitur, qui pauperes in rebus temporaliter affligunt, uidentur sibi stultitie uestigium eligere, illos uero, licet nolentes, ad querenda celestia salubriter impellere.

XXX. Qua uero dementia pro transitoriis rebus et Deum offendere, et proximum grauare, et mensuram bonam perdere non trepidant, ea quoque dementia tanto se meliores putant, quanto in eisdem rebus, per quas peiores sunt, bonis et piis fratribus excellere uidentur; et putant se tanto plus habere, quanto plus uiderint posse, et cum ipsi multorum uitiorum sint serui, gaudent quibusque fratribus se  posse dominari. Sed si adeo sunt animales, ut nichil, iuxta Apostolum, spiritaliter intelligere possint, uel equalitatem nature considerare deberent. Nobilitatem quippe mundanam non natura, sed ambitio prestitit. Ad unitatem quippe commendandam, Eua de ipso Adam formata est, et Adam licet maior, tamen extra paradisum, illa in paradisum. Unde scriptum est: Nemo ex regibus aliud habuit natiuitatis initium, et unus est omnibus introitus ad uitam, et similis exitus . Et certe, ut ait Hieronymus, omnes per diuinam gratiam equales efficimur, quos natiuitas secunda regenerauit: per quam tam nobilis quam ignobilis Dei filius efficitur, et terrena nobilitas splendore celestis glorie obumbratur. An pauperiores sordidius generantur,  cum et Dauid plangit se in peccatis conceptum? An nitidius regenerantur nobiles, cum iuxta Iacobum pauperes elegit Deus, diuites in fide? Iob equalitatem pensabat, qui non contempsit subire iudicium cum seruo suo, licet esset rex. Et domnus Martinus, qui ita seruo suo uersa uice seruiebat, ut eius calceamenta detergeret. Esau, quem Dominus odio habuit, cum quadringentis uiris gradiebatur. Iacob, quem elegit, in baculo suo Iordanem transiit. Omnes libros antiquitatum considera, potentiores semper inuenies peiores. Nam, ut hoc inferam, sudoribus pauperum preparatur unde potentiores saginantur. uestes ille, et histriata tentoria, sed et exotici cibi num pauperiorum manibus preparantur? Si qua uero pulchritudo in eis est, aut suauitas, artifices  laudandi sunt, ut Betius dicit, et non hi qui eis utuntur: qui cum emendicata ab exterioribus rebus ueritate decorari gestiunt, propriam sibi non sufficere produnt. Unde Hieronymus: Offendere timet odore proprio qui placere querit alieno. Sed hi qui amplexantur uentos, et confidunt in nichili, meminisse debent quia, iuxta Iob, diuitias quas deuorauerunt euoment, et de uentre eorum extrahet eas Deus, et si duxerint in bonis dies suos, in puncto ad inferna descendent. In puncto uidelicet, quia sicut stylus dum ponitur eleuatur, sic iniquus diues presens gaudium dum tangit amittit. Nam quantislibet annis feliciter uixerit, cum ad finem uenerit, ita tempus illud longum consumitur, ac si breue fuisset.

 XXXI. Ut autem interim de sequentibus penis taceamus, nonne pro ipso defectu contemnenda magis fuerat presentis uite gloria? fuerunt ante nos et potentes, et superbi, et uoluptuosi. Sed quid illis profuit immoderata letitia, uestes et odoramenta diuerse uoluptatis, et rerum opulentia? ubi illa nunc sunt, uel ubi ipsi? accedamus ad eorum sepulcra, et quid ibi uidebimus? fetidas uermium reliquias. Probabimus uerum esse quod de impiis dicitur: Transiet ut nocturna uisio . Ut enim qui in pena qualibet positi prosperitatem, quam uigilantes desiderant, forte somniantes habere se uident, cum expergefacti fuerunt, uanum fuisse quod somniauerunt, nec sibi prodesse cognoscunt: sic amator et conquisitor huius uite, cum ab ea discedit. nichil  fuisse quod transire licet delectando potuit, et nudatus, et desertus, et annullatus addiscit. Sed utinam omnis pompa mortalium usque ad cineres et uermes solummodo euenisset! sed cogitemus horrendum iudicis tribunal, ardentem fluuium, uermes qui non morientur, ignes gehenne, fletus et stridorem dentium, et pre oculis habeamus quasi iam ad hec uentum sit, pertimescamus quasi iam presens, quod etsi tardet, futurum est tamen. Adhuc autem super his que diximus est multo grauius malum excludi a perennibus bonis, que preparata sunt sanctis. Omnes enim superat cruciatus, remoueri ab illa gloria, quam habueris in potestate fruendi, maxime a conspectu Christi foras eiici, cum uiderimus alios etiam, cum quibus hanc uitam ducimus,  intromitti. Crede mihi, ut in increpatione lapsi dicitur, hoc est quod gehennam superat, quod omnibus penis grauius torquet. Demus, si placet, ad fruendum deliciis centum annos, et si mauis, decies tantum. Sed que erit ex his compensatio ad eternitatem? Sed qui in eis passibiliter inherent delirare nos credunt. Attamen ignorare non possunt, quia delicie quidem uelut umbra pertranseunt, et uelociter fugiunt, pene uero perpetuo manent. Quod si equale tempus et idem spatium esset, pene esset aliquis ita stultus, et ita demens, ut eligeret pro uno die deliciarum unum diem penarum, cum soleat dolor unius hore, et quilibet corporis cruciatus, in obliuionem mittere omne preteritum tempus uoluptate transactum. Hoc enim  prouidit Deus, ut hec uita laboris quidem esset, sed tamen ipsa breuis uita, ut labores cito finiantur, meritorum premia sine fine durent, ut qui Deum timet, sicut scriptum est, cito sit securus; temerarii uero uoluptates, quas ei preponunt, uelociter amittant, et mercedem, quam oportet, eternaliter incurrant. Non igitur eligamus inter fallaces uoluptates quasi unius hore delectabile somnium uidere, ne nos contingat inter ueras miserias eternos cruciatus subire.

XXXII. Insinuandum igitur eis est ut caute considerent quid sit homo, et ante qualem iudicem stabit. Intueantur illius potentiam, pensent suam infirmitatem, enumerent mala proprii operis, et contra hoc  exaggerent bona illius largitatis. Considerent quam districte mala, quam subtiliter bona discutiat, quam districtus contra hec utraque ueniet. uersetur in mente quantus ille sit tanti iudicii aduentus, que tunc illa sit hominum angelorumque frequentia, quanta illa sit uerecundia in conspectu totius humani generis, omniumque angelorum et archangelorum confundi; quanta ui contra reprobos ardentia pugnent elementa, et ipse iudex, cui superne uirtutes obsequuntur, quanta ui uniuerse magnitudinis cordium secreta illuminet, et omnes culpas ante omnium oculos reduxerit. Postremo quam terribilis illa sententia prodeat, qua reprobi damnabuntur, et que sint gehenne pene cum graui amaritudinis obscuritate pensent, qui post confusionem cruciatus  maneat, cum reatus animum immortaliter morientem et gehenna carnem indeficientem consummauerit deficientem. Inter hec mens ad se respiciat, et illinc districtionem iustitie, hinc meritum ponat culpe, et periturum se homo absque aliqua ambiguitate pernoscat, si remota pietate iudicetur. Conuertatur ad penitentiam, ut pro certis culpis pietas ei adsit, que per lamenta presentia eruere ab eterna pena consueuit, et que uitam nostram sic ad se conuersam iudicat, ut tamen culpas apud misericordem excuset. Libeat flere salubriter quod deflenda iucunditate commissum est. Licet enim conscientia dudum sit polluta, lacrymis tamen baptizata renouatur. Hinc scriptum est: Dominus iudicabit fines terre , quia nimirum anteactam uitam  Dominus non iudicat, quando posteriora peccatoris opera respectu superne pietatis illustrat. Hinc Moyses: Primogenita asini mutabis oue , id est, immunde uite primordia in innocentie simplicitatem conuerte. Hinc rursus dicitur: Et lumen eius super terminos terre , quia uidelicet peccator, qui merito terra appellatur, si post praua opera ad iusta conuertitur, ab actionum suarum tenebris diuino lumine separatur. Hinc Dominus ad afflictum Iob: Nunquid in nouissimis abyssi deambulasti?  Abyssus est humana mens fluctibus uitiorum tenebrosa, que dum semetipsam comprehendere non ualet, sese uelut obscura abyssus latet. In nouissimis abyssi deambulare, est  nequissimorum hominum mentes mira misericordia iuxta terminum conuertere, pressos sceleribus uisitare, iam desperatos permutare. Ad hanc namque Dauid atque Petrus lapsi referuntur, ut quorum dictis peccare prohibemur, eorum exemplis si peccauerimus ad spem uenie respiremus. Nam quis de uenia iam si peniteat desperet, quando Petrus ipsum Simonem Magum ad penitentiam hortatur?

XXXIII. Illud preterea nullatenus animo abscedat, quod siue patiantur uerbum inimici pacis et correptionis, siue non patiantur audire, pro eis ad exemplum Saluatoris nostri uel beati Pauli certatim orandum est. Idem namque Paulus nouerat quod ipsum eius cruorem sitiebant, cum eis nulla industria  salutem persuadere posset. Hoc unum et solum quod poterat prestare nitebatur, nam lacrymabatur et orationis opem adhibebat, Fratres, inquiens, uoluntas cordis mei, et obsecratio ad Deum fit pro illis ad salutem . Non itaque nos pretereat, quod inimicos exemplo eius diligere debeamus, et si non simus tales, ut iuxta Apostolum rapinam bonorum nostrorum cum gaudio suscipiamus, uel simus tales qui persequentibus nos benedicamus. Quod quidem durum superbis uidetur. Christus dicit: Pater, dimitte illis, quia nesciunt quid faciunt . Stephanus dicit: Domine, ne statuas illis hoc peccatum . Paulus ait: Optabam anathema esse ego ipse a Christo pro fratribus meis qui sunt cognati mei secundum carnem .  Moyses dicit: Si dimittis illis peccatum, dimitte: sin autem, et me dele de libro quem scripsisti . Dauid enim ait: uertatur manus tua super me et super domum patris mei . Samuel ait: Mihi absit peccare intermittendo pro uobis Deum orare . Quam igitur ueniam mereri poterimus, si tantorum seruorum de ueteri atque Nouo Testamento, et presertim ipsius Domini non imitamur exemplum. Ut enim in prima homelia de cruce et latrone Ioannes asserit, melius orare pro inimicis est, quam pro amicis. Unde Dominus: Si diligitis, inquit, eos qui uos diligunt, quam mercedem habebitis? nonne et publicani hoc faciunt? . Si ergo pro solis amicis orauerimus, nondum publicanos uincimus. Quando pro inimicis  oramus, Deum in quantum possibile est imitamur. Hinc beatus Gregorius ait, quia diuinis auribus illa maxime oratio commendatur, que pro inimicis quoque intercedere nititur. Hoc tamen quod dicimus prelatis maxime gerendum est, qui et diuina precepta plenius et melius sciunt, et teneras ac indociles subditorum mentes portare quasi nutricii uel patres debent. In hoc enim quod pro alienis peccata interueniunt, sicut in ultima Ezechielis parte homelia nona perhibetur, sua ante Dei oculos plenius detegunt, quia ea ipsa caritate iustificant se, qua mira pietate pro aliena iniquitate se in lamentis mactant. Nec laboriosum debet esse doctoribus pro conuersis peccatoribus lacrymas fundere quando et ipse qui omnia creauit homo factus, pro nostris iniquitatibus  in cruce sanguinem fudit.

XXXIu. Quoddam nuper gestum miraculum mente exciderat; quod ad predones redarguendos inserere placet. Est ecclesia S. Auentini in Aruerno super fluuium, qui uocatur Alerius. Cum iuxta hanc negotiatores cum porcis transeuntes uidissent sibi equites appropiare quosdam, timentes eos in curam ecclesie diuerterunt, unus ex equitibus dixit ad eos: Educite porcos. Cumque illi nollent, cegit eos, promittens aliquem porcum se daturum. Tunc cuidam uiro ex suis porcos ad minandum commendauit, et tractim abire cepit. Is uero qui porcos minabat aliquantulum progressus subito corruit, et coxam sibi fregit. uerum ille qui porcos minare iusserat, uulpem uie contiguam  forte conspexit, post quam uidelicet equo dimisso currere cepit. Cum subito lapsus ita subtus equum depressus est, ut illa pars selle que preminet caput eius penitus truncaret. Negotiatores, qui flendo sequebantur, receptis porcis fugerunt. Illi uero qui raptor exstiterat, non placebat uecordia sua. Hoc ego ab ipsius consobrino didici. Hec de afflictoribus pauperum dicta sunt. Nunc in existente illo uestro que possumus proferemus, quasi uidelicet obliti quod multa iam superius ad eorum solatium dixerimus. Quibus hoc primitus intimandnm est quod non fortuitu, sed diuina dispositione uel prospera uel aduersa, et cunctis et singulis disponuntur. Hinc enim scriptum est, ut supra diximus: Nihil in terris sine causa fit: hinc per Amos dicitur: Si erit malum  in ciuitate quod Dominus non fecit . Et per Isaiam: Quis dedit Iacob in direptionem?  et Isrel uastantibus: Nonne Dominus ipse cui peccauimus?  Nam de bonis, quibus utilitatis causa datur aduersitas, predictus Amos dicit: Tantummodo uos cognoui ex omnibus cognationibus terre, idcirco uisitabo super omnes iniquitates uestras . De prauis autem quibus Ieremias calicem furoris propinat, dicens: Hec dicit Dominus, bibentes bibetis, quia ecce in ciuitate, in qua inuocatum est nomen meum, ego incipiam affligere uos, quasi innocentes immunes eritis? non eritis immunes . Hec igitur considerantes murmurationis excessum inter quaslibet angustias temperabimus, sicut rex Dauid cum diceret: Obmutui, et  non aperui os meum, sed quare? quoniam tu fecisti .

XXXu. Occulto igitur iudicio fit, ut tam apud bonos quam apud malos et prospera et aduersa uarie, sicut supra dictum est, alternent. Usitatius tamen hic et bonis male est, et malis bene. Quod uidelicet idcirco forte occulto iudicio fit, quia et boni que deliquerunt hic recipiunt, ut ab eterna damnatione plenius liberentur, et mali bona, que pro hac uita faciunt, hic inueniunt, ut ad sola in posterum tormenta pertrahantur. Unde et ardenti in inferno diuiti dicitur: Memento, fili, quia recepisti bona in uita tua, et Lazarus similiter mala . At cum malis hic male est, et bonis bene, incertum ualde est utrum boni idcirco bona accipiant,  ut prouocati ad aliquid melius crescant: an iusto latentique iudicio hic suorum operum remunerationem percipiant, ut a premiis uite sequentis inanescant. Et utrum malos idcirco aduersa feriant, ut ab eternis suppliciis corrigentia defendant: an hic eorum pena incipiat, ut quandoque complenda eos ad ultima gehenne tormenta perducat. Sancti ergo uiri magis in hoc mundo prospera quam aduersa formidant. Sciunt enim, quod aduersa dum premunt, ad celestia concupiscenda, quo plena requies est, mente eos impellunt. Si uero prospera suppetunt, pauida suspicione turbantur, timentes ne exterioribus remunerati ab intimis repellantur. Et idcirco eadem prospera tanto maiori aspernatione refugiunt,  quanto plenius sciunt quod eorum dulcedo in despectum superne dulcedinis blandiatur, et quod sic sua soleant occupatione mentem ad exteriora diminuere, ut quomodo permutetur ignorent. At contra sunt nonnulli, qui uitam suam negligunt, transitoria appetunt, eterna non intelligunt, uel intellecta contemnunt nec dolorem pro his, que admiserunt, sentiunt, nec habere consilium recuperandi curant. Cumque superna non considerent, nequaquam ad ueritatis lumen, cui conditi fuerant, mentis oculos erigunt, nequaquam ad contemplationem eterne patrie desiderii aciem tendunt, sed semetipsos in his, ad que proiecti sunt, deserentes, uice patrie diligunt exsilium, quod patiuntur. Et inde est quod miseram huius uite felicitatem intantum affectent,  ut cum qualibet Dei offensione uel proximorum lesione hanc adipisci malint, quam abiecti esse in domo Dei. Si uero propter bonos ne hic in continua prosperitate positi remunerentur, siue propter malos ut hic emendentur, seu certe qualibet alia secreti iudicii causa nobis aduersitas ueniat, unum superest, ut iuxta quod Iacobum hortatur, omne gaudium existimemus, cum uarias in tentationes inciderimus. Sed enim, ut Paulus dicit: Omnis disciplina in presenti quidem non uidetur esse gaudii , sed meroris. Et idcirco frequenter ita res in contrarium uertitur, ut imperiti quilibet pro afflictione, qua meliorari debuerant, peiores fiant. Nam et in desperationem cadunt, putantes se a Deo derelictos, aut murmurationem dum  non recogitant, quia iusto iudicio tribulantur.

XXXuI. Ne igitur in hec duo, desperationem uidelicet, aut murmurationem incurrant, e contra duo maxime afflictis consideranda sunt, uidelicet misericordia et iudicium. Unde Psalmista: Misericordiam et iudicium cantabo tibi, Domine ; et item: Uniuerse uie Domini misericordia et ueritas . Que duo Conditor et iudex noster miro modo tam erga reprobos quam erga electos exercet. Electis namque misericordiam in posterum exhibet, hic tamen eos per iudicium duris afflictionibus premit. Reprobos autem hic per misericordiam tolerat, et plerumque bonis temporalibus, que desiderant, ad uotum quidem fulciri permittit: sed eos ab eternis bonis, que libero arbitrio  contemnunt, per iudicium excludit. Et prosperis quidem aut aduersis communiter, ut supra dictum est, tam mali quam boni plerumque fruuntur, sed aliter illi, aliter isti. Nam illi prosperis extolluntur, aduersis franguntur. Isti prosperis sustentantur, aduersis erudiuntur. Quod quidam sapiens ostendens ait: Necessaria uite hominum aqua, ignis, et ferrum, lac, et panis, et mel , etc. Quedam propter aduersa, quedam ponens propter prospera. De quibus etiam subiungit: Hec omnia sanctis in bona, impiis et peccatoribus in mala conuertentur . Ad hanc dispensationem intelligendam, qua diuinitus aut misericordiam aut iudicium Deus exercet, Iacobus apostolus sapientiam esse necessariam  docet, qui cum de iustorum afflictione loqueretur, subiunxit, dicens: Si quis uestrum indiget sapientia, postulet a Deo . Ergo magna sapientia est hanc dispensationem intelligere, et econtra periculosa stultitia nescire. Unde et uxor beati Iob que ei excessum murmurationis suadebat, quasi una de stultis mulieribus locuta esse redarguitur, et filiis Isrel, qui sub tribulationibus in deserto querelabantur. Moyses dicit: Popule stulte et insipiens . Consilium quippe Dei est, electos suos per temporales afflictiones ad eternum refrigerium introducere. De quo Apostolus dicit: Non enim subterfugi quin annuntiarem consilium Dei uobis . Pro quo, uidelicet consilio manifestando, caput nostrum oportuit pati, et ita intrare in gloriam  suam, ut ostenderet quod omnia membra eiusdem capitis oporteret, ut scriptum est, per multas tribulationes intrare in regnum. Ad hoc consilium, id est, ad hanc dispensationem insinuandam, qua necesse est a tempore baptismatis usque ad finem in angustiis uiuamus, filii Isrel dilati sunt, ut non statim transito mari Rubro terram repromissionis intrarent, sed per quadraginta annos in eremo demorati, nonnullis sunt afflictionibus afflicti. Qui tamen super manna, quod ad mensuram gomor per Moysen accipere iussi sunt, nauseantes murmurabant, et de hac dispensatione nichil intelligentes aut curantes, ollas carnium desiderabant. Quapropter ut de eis dicitur, non intellexerunt mirabilia Dei, sed cito defecerunt, et non sustinuerunt consilium eius. Quia uero  predicti exempli sese occasio prebuit, quod in animo serpit in uocem rursus erumpit, uidelicet de nobis miseris monachis, uel potius Sarabaitis, qui infrenes ad omne regularis discipline iugum recalcitramus. Nos, inquam, de huius mundi Aegypto per professam religionem educti, per stadium presentis uite quasi per eremum sub mortificatione crucis excurrentes, ad superne promissionis requiem festinare debuimus. Sed, proh dolor! ridiculum et angelis et hominibus spectaculum prebentes, in arrepti propositi stadio lentescimus; et sicut illi despicientes gomor et manna, et ollas carnium desiderantes corde reuersi sunt ad Aegyptum, sic et nos, et mensuram, et qualitatem uictus a Deo per beatum Benedictum prefixam fastidientes, et sanguineas dapes uelut  barbari desiderantes, ad apostasiam huius mundi relabimur consilium non sustinentes.

XXXuII. At uero neque iudiciorum, neque misericordiarum profunditas ad liquidum penetrari potest. Iudicia, inquit, Domini abyssus multa ; et item: Quis intelligit misericordias Domini?  Attamen intelligere necesse est, quia iustum est quod patimur, ut inter quaslibet angustias non murmuremus, sed dicamus: Iustus es, Domine, et rectum iudicium tuum . Et item quod alius propheta dicit: Increpationem Domini sustinebo quia peccaui . Intelligamus quoque quia, iuxta illud Iob, qui afflictus fuerit, erit in gloria . Et dicamus: Bonum  mihi quia humiliasti me . Nam si equitas iudicii consideretur, murmuratio cessabit, quia ualde iniustum est, ut reus iudicem incuset, cum digna factis eque receperit. Nos enim, ut beato Iob improbatur, multum minima exigimur quam meretur iniquitas nostra. Quod et ipse, quamuis ore iudicis incomparabiliter laudatus sit, de se fatetur, dicens: Cum expleuerit in me uoluntatem suam, adhuc multa alia presto sunt ei . Ac si diceret: Cum sublatis omnibus tam rebus quam filiis, cum et consumpta uermibus carne, me usque ad sterquilinium humiliauerit, adhuc multa in me corrigenda uisus eius deprehendit, pro quibus si parcere nollet, iuste tormentum exaggerare posset. Qui etiam postquam tanta ac talia patienter pertulit, que  omnia secula stupescunt, nequaquam de uictoria gloriatur, sed dicit: Ipse me reprehendo, et ago penitentiam . Si autem misericordia quoque perpendatur, qua benignus iudex per temporales augustias reos suos ab eterno uerbere abscondit, non putabimus nos derelictos, ut quidam facere solent, in prosperis quidem Deum benedicentes, iuxta illud: Confitebitur tibi cum benefeceris ei ; sed in aduersis deficientes iuxta illud: In miseriis non sustinent . Et: ue his qui perdiderunt sustinentiam . Sed magis amabimus iudicem, qui idcirco reos suos transitoria pena quasi uirgis flagellat, ut eos a gehenna uel a suspendio furcarum absoluat. Ut enim supradictum est, tanto patientius eger ferramentum medici  tolerat, quanto putridum esse conspicit quod secat, et quantum per ipsam sectionem salutis medelam sperat. Deus quippe internus est medicus, et peccatorum a nobis contagia secat, que inesse medullitus reprobat. Abscidit uirus putredinis ferro tribulationis, et quo uoces egri audire dissimulat, eo egritudinis finem procurat. Quod autem creatura Creatoris iudicium discutere nec debeat nec possit, Apostolus ostendit, qui cum de profunditate diuinorum iudiciorum diceret: O altitudo diuitiarum sapientie et scientie Dei, etc., addidit: O homo, tu quis es, qui respondeas Deo?  Homo quippe ab humo uocatur. Respondere ergo Deo non posse conuincitur qui homo nominatur, quia per hoc quod de humo sumptus est, superna iudicia discutere idoneus  non est. Quia igitur hec inuestigare non sufficimus, restat ut sub eius dispositionibus humiliter taceamus, ne forte si causa districtionis eius discutiatur, amplius discussa prouocetur. uitari namque uis superni consilii nequaquam potest, sed eius pondera sibi magna uirtute leuigat, qui se sub eius nutibus frenat, et hec subiecto cordis humero uolens portat.

XXXuIII. Murmurationis malum siue desperationis per hoc insidiante diabolo maxime subrepit, quod mali prosperantur, et boni comprimuntur. Ex hoc enim fit, ut uel Deum non curare de bene gestis infirmus animus suspicetur, sicut uxor beati Tobie afflicti que ei dicit manifeste: uana facta est spes tua , etc. Et Gedeon: Si Dominus nobiscum,  cur apprehenderunt nos omnia hec, uel iudicium eius non esse iustum?  Neque enim ista mediocris questio est, cur malis bene est, et bonis male: quando quidem sancti prophete querimoniam de hoc ex persona infirmorum facere uidentur. Dicit Ieremias: Quare uia impiorum prosperatur? prope es tu ori eorum, et longe a renibus eorum . Et Dauid: Mei autem pene moti sunt pedes, quia zelaui in peccatoribus pacem peccatorum uidens . Et Malachias talibus resistens: Laborare, inquit, fecistis Dominum in sermonibus uestris. Et dixistis: In quo? in eo cum diceretis: Omnis qui facit malum bonus est in conspectu Domini, et tales ei placent . Et Iob: Cur impii uiuunt?  multa que sequuntur huiusmodi.  Quod et Salomon insinuans: Hoc est, ait, pessimum inter omnia que sub celo sunt, quia eadem cunctis eueniunt iusto et impio , etc. Unde et corda filiorum hominum replentur malitia et contemptu. Scit enim diabolus hunc ordinem rerum, quod uidelicet quidam per afflictiones peruenire soleant, aut ad murmurationem, aut ad desperationem. Et ideo cum predictum Iob ad tentandum expetisset, omnem substantiam eius pessumdedit, sed et omne corpus eius afflixit: non quod eum pauperem aut egrum facere desideraret, sed ut per molestias exterius illatas eius conscientiam fatigare posset, animique uirtute nudata ut impie aliquid de diuinitate sentiret. Ad hoc enim et nuntios callide direxit, ut unus prius diceret: Sabei fecerunt  tres turmas, et tulerunt omnia, et tunc ignis Dei cecidit de celo, et tactas oues puerosque consumptis . Quasi diceret: Pensa quia frustra tot Deum hostiis placare uoluisti, cuius iram toleras, quem te in humanis aduersitatibus consolaturum sperabas: quatenus dum se foris ab hominibus ledi, et intus a Deo destitui consideraret, in contumeliam tanto audacius, quanto et desperatius erupisset. Adeo namque diabolus id posse fieri presumebat, ut non solum de quolibet aliquo, sed etiam de ipso Iob, cuius similis tunc non erat, ad Deum diceret: Tange cuncta que possidet, et tunc uidebis quod in faciem benedicat tibi . uerum sic isdem Iob contra utraque munitus perstitit. Nam contra murmurationem equitatem iudicis ad memoriam  reducit, dicens: Scio quia si uoluerit homo contendere cum Deo, non poterit respondere unum pro mille ; et item: Non respondebo si quidpiam iusti habuero, sed meum iudicem deprecabor . Contra desperationem uero holocaustorum compassionis, castitatis, humilitatisque, uel multorum talium reminiscebatur, ita ut diceret: Non reprehendit me cor meum in omni uita mea . De malorum uero prosperitate non mouebatur, quoniam finem eorum considerabat cum diceret: Ducunt in bonis dies suos, et in puncto ad infernum descendunt . Sic ero, et, nunc quilibet mente infirmi cum uident sceleratos quosque letis successibus prosperari, innocentes uero frequenter  luctu et penuria premi, sciunt quia, ut supradictum est, nichil in terra sine causa fit; quia etsi Deus causas flagelli, quo boni opprimuntur, et prosperitates, quibus mali fulciuntur, Deus non aperit, eo tamen iustas esse indicat, quo eas ipse, qui summe iustus est, fieri iubet. Nihil enim Deo placet nisi iustum; pati autem nulla nisi que Deo placuerint possumus. Iusta sunt igitur cuncta, que patimur, quia eo ordinante nobis eueniunt, qui iniuste uelle nichil potest. Ergo diuina iudicia, per que bonis aduersitas euenit, et malis prosperitas, non audaci sermone discutienda sunt, sed formidoloso silentio ueneranda. Non igitur discutias, cur ita uel non ita fit: ad finem utriusque respice. Dauid enim in disquirendo laborabat, quousque intellexit in nouissimis eorum, et uidit quod  illi qui superbia tenentur, eiiciuntur dum eleuantur, et subito in desolatione erunt. Hi uero qui iustificant cor suum et flagellantur, tota die facti sunt, nunc quidem ut iumentum, sed erunt semper cum Domino. Licet igitur multipliciter afficiaris, non desperes opera bona, si qua sunt, Deo displicuisse; quoniam, ut scriptum est, cum te consumptum putaueris, orieris ut Lucifer, et meridianus fulgor consurget tibi in uesperum.

XXXIX. Nonnulli res humanas Deum curare non estimant, quoniam fortuitis casibus fieri uidentur, auxilium uero diuinum sibi adesse diffidunt, maxime cum preces eorum non exaudiuntur. Sed in Iob dicitur: Supra omnes celos ipse considerat, et super gentes, et super omnes homines .  Hinc in Moralium libro XXu, eque Deus omnia respicit, eque cuncta disponit, ubique presens nec localiter tenetur, nec uaria curando uariatur. Sic ergo diuina iudicia intenduntur super unam animam, sicut super unam urbem; et sicut super unam gentem, sic super uniuersam generis humani multitudinem, sic summa regit ut etiam extrema non deserat, nec uniuerso deest cum disponit unum, nec uni cum disponit uniuersum. Non ergo negligit humanos actus; quippe quos hic frequenter aut punit, aut remunerat; sed, ut dictum est, ipse considerat qualiter eos uel nunc, uel in posterum determinat. Qui si nunc omne peccatum manifesta pena plecteret, nichil ultimo iudicio seruare putaretur: rursus si nullum nunc peccatum puniret, nulla esse diuina  prouidentia crederetur. Afflicti uero dum clamant si tardius exaudiuntur, dum clamor eorum quasi negligitur, spes infirmatur, et supernum adiutorium deesse creditur, quoniam tardius impetratur. Quo contra scriptum est: Neque enim frustra exaudiet Deus . Non frustra, inquit, sed utiliter. Plerique exaudiuntur ad uotum, sed non ad salutem, ut Satanas quando beatum Iob expetiit. Ad hec alii non ad uotum, sed ad salutem, ut beatus Apostolus. Hinc Psalmista: Deus meus, clamabo per diem, et non exaudies ; et deinde: Et nocte, et non ad insipientiam mihi . In nocte clamat, cuius exauditio protelatur. Spes enim, que differtur, occidit animam. Ac si ergo  diceretur: Quasi deseris me dum clamantem ad uotum non exaudis, sed dum hoc quod insipienter postulo dissimulas, melius me exaudis, quoniam opportuniora procuras. Contra hoc autem quod ea que patimur Deus non considerare putatur, cum Scriptura diceret: Neque enim frustra audit Deus, subiungitur, et Omnipotens singulorum causas intuetur . Quia uidelicet preces audit, quas audire dissimulat, et quod quisque patitur non ignorat. Qui uero pondere percussionis uel murmurare uel desperare cogitur, auctorem misericordie et nature sue Deum consideret. Hinc enim rex Dauid angustiis pressus ad spem sese recolligebat, dicens: Obmutui, et non aperui os meum; quoniam tu fecisti . Considerauit  enim, quod qui benigne eum, qui non erat, condidit, hunc profecto conditum non nisi iuste percussit. Hinc Moyses, cum murmurantes reprimeret, dixit: Generatio praua, heccine reddis Domino? subiungens: Nunquid non ipse et pater tuus, qui creauit te? etc.  Ac si diceret: Qui uos benigne condidit, nec sine causa cruciari nec perire neglecte permittit. Et item uoce desperantis in Iob, et non dixit: Ubi est qui fecit me?  Nam, ut in tertio Moralium uolumine dicitur, cuncta que hominibus fiunt, occulto Dei consilio ueniunt, et ipse disponit quantum unumquemque aut prosperitas aut aduersitas sequatur; nec electos aut immoderata prosperitas eleuet, aut nimia aduersitas grauet. Quisquis inter pressuras  desperatione frangitur, eum, a quo factus est, minime contemplatur. Nam, ut dictum est, qui quod non erat fecit, factum sine gubernatione nullatenus deserit. Hinc Ambrosius: Si quis operator negligat operis sui curam, et deserat ac destituat, et quod ipse condendum putauit, non putet quod fecerit, summa inclementia est. Sed cum ista nos desperationis procella conturbat, concussa mens citius in portum spei se collocat, si bona Dei ad memoriam reuocat, si mala que bonis eius reddidit non excuset, si perpendit quid ab eo iuste meruit quod accepit. Si igitur uel accepta a Deo bona, uel mala a se gesta afflictus consideret, nec penas quas patitur accusabit, nec a speranda misericordia lassescet, que etiam fuerat si nulla beneficia precessissent.  Alioquin quomodo stabit illud: Iuxta est Dominus his qui tribulato sunt corde , ut beatus Martinus indubitanter affirmat, qui captus a latronibus cum nil facie mutaretur, et requisitus an timeret, respondit nunquam se tam securum fuisse, quia sciret misericordiam Domini maxime in tentationibus adesse. Beatus quoque Antonius cum a malignis spiritibus ita affectus esset, ut nec uel illorum plage, uel illius constantia digne considerari posset, tandem portentis illis euanescentibus infusa celitus luce recreatus dixit: Iesu, ubi eras hucusque? et mox ad eum: Antoni, hic eram, sed exspectabam uidere patientiam tuam.

XL. Ut autem de protelatione precum adhuc aliquid  dicatur, cum afflicti clamant, ex se quidem sepe merentur audiri, sed tamen corum preces ob meritum differuntur opprimentium, ut scriptum est: Clamabunt et non exaudiet propter superbiam malorum ; ac si diceret: Reatus persecutorum prohibet ne afflicti exaudiantur. Iustus quippe et misericors Deus et suos permittit temporaliter opprimi, et uiolentorum nequitiam immaniter augeri, ut dum iustorum uita purgatione teritur, illorum nequitia compleatur. Plerumque enim fideles in tribulatione deprehensi supernum solatium etiam temporaliter in tribulatione percipiunt, ut dum illos omnipotens Deus facto aliquo miraculo liberat, uirtutem suam ipsis etiam persecutoribus innotescit, ut inde aduersarios in eternum  redimat unde suos temporaliter saluat. Unde Propheta ait: Propter inimicos meos eripe me . Quasi diceret: Propter me quidem eripi de temporali tribulatione non appeto, sed tamen eripi propter inimicos concupisco, ut dum me saluari mirabiliter uiderint, ipso miraculi uisu a sua duritia conuertantur. Nam qui inuisibilium fide non tenentur, moueri nonnunquam uisibilibus miraculis solent. Sed idcirco super afflictos diuina uirtus plerumque non agitur, quoniam, ut supra dictum est, afflictores eorum illuminari non merentur. Siue igitur propter aduersarios nostros, siue propter patientie nostre probationem tribulatio protendatur, a speranda misericordia non lassemur, quia tunc probabitur desiderium bonorum cum aliqua aduersitate  eis resistitur. Probati uero melius exaudiuntur, quam uidelicet probationem atque exauditionem inter angustias fieri Psalmista docet, dicens: Exaudiui te in abscondito tempestatis , id est, inter fluctus afflictionum probaui te apud aquam contradictionis. Ceterum, ut beatus Hieronymus in epistola ad Ephesios secunda perhibet, iuxta imbecillitatem homines postulant, que eis conducibilia uidentur. At uero quantum ad rei ipsius pertinet ueritatem, plus Deum tribuere constat quam rogatur, et preces nostras uinci affectibus, quia secundum id quod oportet orare nescimus, et sepe contra nos petimus estimantes esse pro nobis.

XLI. Placuit quippe diuine prouidentie preparare in posterum bona iustis, quibus non fruentur  iniusti, et mala impiis quibus non excrucientur boni. Ista uero temporalia bona et mala utrisque uoluit esse communia, ut nec bona cupidius appetantur, que mali quoque habere cernuntur, nec mala turpiter euitentur, quibus et boni plerumque afficiuntur. In his autem bonis prosperis uel aduersis, que nunc, ut diximus, mistim procurrunt, patientia Dei uel seueritas hac dispensatione disponitur. In prosperis namque patientia fouet bonos, et ad penitentiam inuitat malos: in aduersis uero seueritas ad patientiam erudit bonos. Interest autem plurimum qualis sit usus uel earum rerum que prospere, uel earum rerum que dicuntur aduerse. Nam bonus nec temporalibus bonis extollitur, nec  malis frangitur: malus autem idcirco aduersitate punitur, quia felicitate corrumpitur. Interest ergo plurimum qualis sit qui affligitur. Sicut enim si unguentum et cenum pari pulsu exagitentur, hoc suauiter fragrat, illud fetidum exhalat; ita manet dissimilitudo passorum etiam in similitudinem passionum. Et sicut sub igne aurum rutilat, palea fumat, et sub eadem tritura frumenta purgantur, palee comminuuntur, ita communis quelibet tribulatio bonos purificat, malos exterminat. Boni namque Deum laudant, se accusant mali, murmurant, et turbato regni statu quelibet flagitia quanto licentius, tanto frequentius effrenatiusque patrare solent. De bonis, qui peccata sua flagellis cognoscunt, et emundant, scriptum est: Si fuerint in catenis et  uinciantur funibus paupertatis, iudicabit eis opera eorum, ut reuertantur ab iniquitate . Qui iubentis Dei uerba non audiunt, uerberibus ferientis admouentur, ut ad bonam uitam uel pene trahant quos premia non mutant: In camo et freno, inquit, maxillas eorum constringe . De malis uero qui non emendantur, illic sequitur: Si non audierint, transibunt per gladium, et non consumentur stultitia , id est, tribulantur quidem, sed quia non mutat Aethiops pellem suam, fiet quod superius in eodem Iob de eis dicitur, morientur, sed non in sapientia . Grauis quippe stultitia in eis est, quos iniquitas sic obligat, ut eos a culpa nec pena compescat: qui dum correptionis flagella contemnunt, necesse est ut tanto illic grauius  iudicentur, quanto hic maioris prouidentie gratiam calcant.

XLII. Bonorum sane uel malorum diuersitas sacre Scripture uerbis notatur, cum utrisque sub nominibus matrum suarum, Babylonis uidelicet, et Hierusalem fatetur. De istis namque dicitur: Erudire Hierusalem, ne forte recedat anima mea a te . Et contra de illis: Curauimus Babylonem, et non est sanata . De istis: Castigabo te in iudicio, ne tibi uidearis innoxia . De illis: Multo labore sudatum est, et non exiuit rubigo eius ex ea . De istis: Excoquam ad purum scoriam tuam . De illis: uersi sunt mihi in scoriam, et in plumbum . De istis: Super niuem dealbabuntur .  De illis: Non mutabit Aethiops pellem suam . De istis: Sepiam uiam tuam spinis, et non apprehendes amatores tuos . De illis: Et dimisi eos secundum desideria cordis eorum . De istis: Timebis me, et accipies disciplinam . De illis: Auersi estis auersione contentiosa . De istis qui ueri Dauid filii per adoptionem facti sunt, pro magno munere uoce patris promittitur: Si dereliquerint filii eius legem meam, et in iudiciis meis non ambulauerint, et iustitias meas profanauerint, et mandata mea non custodierint, uisitabo in uirga iniquitates eorum. Misericordiam autem meam non dispergam ab eo . De illis: Non uisitabo  super filias uestras cum fuerint fornicate, et super sponsas uestras cum adulterauerint . Ista respondere tribulationibus, et conclamare cogitur: Dereliquit me Dominus, et Dominus oblitus est mei . Sed Deus consolatur eam dicens: Nunquid potest mulier obliuisci infantem suum, ut non misereatur filio uteri sui? et si illa oblita fuerit, ego tamen non obliuiscar tui . Illa dicit: Sedeo regina, et uidua non sum , sed ei uox diuina dicit: Quo pulchrior es descende . Et item: Sede in puluere, non est solium filie Chaldeorum . Sunt et alia quamplurima huiusmodi, in quibus omnibus liquido patet, quod hec, sicut in uita beati Martini legitur, sanctis omnibus, atque omnibus aliis ad  percipiendum sint communia; sed his tolerandis precipuam semper iustorum fuisse uirtutem. Dixeramus aliquid nos ad afflictorum consolationem relaturos. Sed forte quis dicet: In his uerbis que consolatio est? Sed si more sanctorum, et non secundum forensem et hebetem carnalium opinionem consolari querimus, mira quidem, sed ueraci assertione fatemur, quia non solum hec uerba, quibus ostendere nitimur, ut dulcis et rectus Dominus, misericorditer et iuste suos affligit, sed ipsa quoque tribulatio debeat pro consolatione haberi. An non est consolatio nosse, quod Deo disponente pateris, qui nos non nisi iuste percutit? An non et ipsa tribulatio consolabatur Paulum, cum diceret: Non solum autem, sed et gloriamur in tribulationibus?   Et item de se, cum nequaquam pro illa sua ineffabili tribulatione nollet exsultare: Pro me autem nichil gloriabor, nisi in infirmitatibus . Et Iob hinc apertius: Hec mihi sit consolatione affligens me dolore non parcat . Mos namque medicinalis est, ut sepe feruorem uiscerum in pruriginem cutis trahat, et plerumque inde curat interius unde exterius sauciat. Ita nonnunquam diuine dispensationis medicamine agitur, ut exterioribus doloribus internum uulnus adimatur, et flagellorum sectionibus repellatur ea, que occupare mentem poterat, interior putredo uiciorum. Caro enim nostra priusquam resurrectionis incorruptione solidetur, si nullo merore afficitur, in tentationibus effrenatur. Siue igitur pro peccatis  iam patratis ad hoc in presenti plectimur ne in futuro puniamur; siue ad hoc affligimur ne in futurum scelera suppliciis digna in reliquum perpetremus, satis est unde ipsas tribulationes gaudenter amplectamur, uel iudici nostro et medico in omnibus gratias agamus. Non enim parui momenti est quod Apostolus non solum nos in tribulatione gaudere iubet, sed omne gaudium existimare, cum in tribulationes uarias inciderimus. Quis autem nescit, quod multo sit melius duris seruitio hominibus subiici, quam blandientibus demonum spiritibus obiici? et tamen cum alto Dei iudicio iugo humane conditionis atterimur, in querelam prosilimus nimirum quia minus attendimus. Quod si nos nulla conditio seruitutis  opprimeret, fortasse mens nostra multis iniquitatibus peius libera desseruiret. Hec igitur que toleramus, ideo grauia credimus, quia considerare negligimus a quanto hoste per flagellum liberamur. Hinc Deus ad beatum Iob: Memento, inquit, belli, ultra addas loqui . Ac si hunc rei consideratione moneat, et a murmuratione compescat dicens: Si gladium aduersarii consideras, tanto te ad disciplinam patris, qui te externis cruciatibus ab interna passione liberat, exhibe tacitum, quanto te ad eiusdem hostis bella prospexeris infirmum. Alta quippe dispensatio iudiciorum Dei mira potentia preuidet, quoniam si quieti ac liberi famuli eius persisterent, tentationes aduersarii ferre non ualentes, mentis uulneribus prostrati iacerent. Ob id igitur licet  bene merentes sepe uel minis impetit, uel flagellis premit, uel quibusdam impositis oneribus grauas, uel laboriosis occupationibus implicat.

XLIII. His itaque uerbis id suasum sit quod molestias quaslibet idcirco diuina dispensatione patimur, quatenus aut preterita peccata in nobis puniantur, aut futura prohibeantur. His autem duobus consideratis, non murmurauimus, intelligentes quod benignus Iudex ab eterna pena, quam merebamur, nos per momentaneam excusare uelit, nec ullo modo uos derelictos putabimus, quippe cum ex ipsa flagelli experientia Dei prouidentiam ita nobis impendi cognouerimus, ut per hoc ipsum spes inesse possit, quod diligat quibus curam ne peccent adhibere dignatur, iuxta illud: Ego quos amo, arguo  et castigo ; siquidem omnes dum quibuslibet mentis et corporis molestiis afficimur, earumdem molestiarum causas nosse optamus, quatenus in eo quod dolemus, ex ipsa rerum accidentium notitia quoddam consolationis genus habeamus. Sed non est necesse iam ut singulis, in eo quod quisque tolerat, Deus respondeat, quia sacram Scripturam condidit, in qua unusquisque, si requirat, causam suam inueniet. Ut enim unum e pluribus proferamus, Paulus infirmitate carnis tentatus audiuit: Sufficit tibi gratia mea, nam uirtus in infirmitate perficitur . In Scriptura ergo sacra idcirco affligitur Paulus sigillatim, ne singuli nostrorum, qui non audiunt hanc consolationem,  audire eam priuatim quereremus. Hinc in Iob: Semel loquitur, et secundo idipsum non repetit ; nec ad omnia respondebit. Quasi diceret: Deus singulorum cordibus priuatim non respondet, cum fortasse causas angustie sue singuli scire querunt, sed tale eloquium construit, per quod cunctorum questionibus satisfaciat. Non itaque iam nostris cogitationibus aut afflictionibus per uoces prophetarum, aut per angelorum officia Deus respondet, quoniam uis Scripture quidquid singulis potest euenire, comprehendit. Non enim dicit figmentum figulo: Cur me fecisti sic? Sed est quod dicat seruus et creatura, quod dixit filius et Creator: Non mea uoluntas, sed tua fiat . Sciendum tamen, quia sicut beatus  Hieronymus in libro de Psalmis disputat: Si unum corpus est Christus et Ecclesia, et si sint duo in carne una, necesse est ut modo pariter in passione una, et cum transierint, sint in requie una. Nam si passiones in solo capite, quod et Christus, quare membrum eius Paulus dicit: Suppleo ea que desunt passionum Christi in carne mea . Uniuerse enim passiones Christi, qui passus est in capite, id est in se, et patitur in membris, id est in nobis, ab unoquoque nostrum ferende sunt, et hoc quod patimur quasi ad communem reipublice functionem pro possibilitate uirium nostrarum quasi canonem passionum inferentes exsoluimus quod debemus. Alioquin si extra disciplinam fuerimus, cuius, ut ait Apostolus, participes erimus? Adulteri  ergo, et non filii: et si disciplina caremus, consequens est ut hereditate careamus. In nobismetipsis namque debemus transformare quod legimus, ut cum per auditum se animus excitat, ad operandum quod audierit uita concurrat

XLIu. Quamuis itaque nesciamus pro qua culpa feriamur, et quamuis nil mali si fieri posset nobis conscii fuerimus, tamen correptionem nostram nec iniustam nec superfluam credere fas est, nec omnino tristandum quia de beato legitur Tobia, quod non sit contristatus pro cecitatis plaga, etiam cum ab infantia Deum timuerit. Ergo sit aliquis ita iustus, ut pro ceteris culpis nequaquam indigeat flagellari. Sed huic quoque illud considerandum est, quod ipso humane uite usu quotidie ueterascimus, et  exterioris hominis impulsu ab interioribus per lubricam cogitationem eximus. Nam sicut ex nichilo conditi sumus, per nos ipsos, nisi manu artificis nostri teneamur, semper ad nichilum tendimus. Tenet autem nos illa creatrix manus, cum uel ad amorem compungendo uiuificat, uel ad timorem flagellando restaurat. Quod nisi fecerit repentino lapsu, mens tota ueterascit etiam que longo uirtutis usu innouata uidebatur. Nonne scriptum est: uisitatio tua custodiuit spiritum meum?  uisitatio, inquit: citius enim spiritus uirtute nudatur, nisi aut per flagella, aut per compunctionis uisitationem ab ipsius uirtutis largitore custodiatur. Nec mirum si spiritus amaritudine, que carni contraria est custodiatur,  quando quidem sibi inuicem aduersantur. Ut enim illa molli delectatione pascitur, sic iste amaritudine uegetatur: et sicut illam dura sauciant, sic istum mollia necant. Et inde in perpetuum spiritus interit, unde suauiter ad tempus caro uiuit. Cuius curam nexus preponderat, si hic ab auctore discipline destituitur. Iam uero carnalibus intenti, nec ipsa nostra destitutione ullatenus damna sentimus. Quo enim longe nos Conditor deserit, eo mens nostra in sensibilibus obdurescit, fitque miseraboli modo tanto securior, quanto peior. ualde enim difficile est ut aliquis uel que iam commisit, uel defectum, ad quem subinde mens eius uergit, in prosperitate cognoscat. Quapropter ille qui fidelibus ex pietate pater fieri dignatus est, uidens quod apud  filios, quos ad regni celestis hereditatem uocat, periculosa negligentia subrepat, non solum donis reficit, sed etiam flagellis erudit. Si quis ergo iustus uidetur, memoretur illius sententie iam supradicte: Iustus si fuero, non leuabo caput, saturatus afflictione et miseria . Est autem et alia ratio, pro qua perfectiores, ut in primo libro de Ciuitate Dei disputatur, iure cum infirmioribus uel etiam prauis temporaliter flagellantur, quia uidelicet non eos corripiunt, metuentes ne eorum gratiam offendat, aut ne bone fame dispendium per illorum derogationes incurrant. Hanc ergo uitam cum eis amaram sentiunt, cuius amando dulcedinem transgressoribus amari esse negligunt. Que culpa maxime prelatos uel reuerendos quoslibet uiros inuoluit, qui ad hoc  in Ecclesia diuinitus constituuntur, et graui reatu tenentur. Nec ideo tamen ab huiusmodi culpa penitus alienus est, qui licet prepositus non sit, si in eis tamen, quibus uite necessitate coniungitur, multa monenda uel arguenda nouit, et negligit, deuitans eorum offensiones, propter illa quibus in hac uita non indebitis utitur, sed plus quam debuit delectatur. Flagellantur ergo simul non quia agunt malam uitam, sed quia simul amant temporalem uitam quam contemnere deberent, ut illi, si corrigi uellent, consequerentur cum eis eternam. Sane qui propterea non obiurgat, quia uel aptius tempus exspectat, uel metuit ne increpati deteriores fiant, et inualidos peius noceant, hoc non est negligentia uel cupiditatis occasio, sed consilium caritatis. Nam ut  in Moralium libro XX dicitur, sancti uiri cum uident quosdam sua uerba despicere, dum eos diuinitus intelligunt deseri, gementes conticescunt. Unde est illud: Quomodo cantabimus canticum Domini in terra aliena?  Scriptum est: Noli arguere derisorem, ne oderit te . Tacent ergo uiri sancti, non ut eorum odium timeatur, sed ne illi odiendo peiores fiant.

XLu. Ut autem de negligentioribus dicamus, nos tanto magis flagellari indigemus, quanto et multa in nobis sunt eternis ignibus digna, et quanto ad alia committenda procliuiores sumus. Quippe inter ipsas angustias multipliciter superbire solemus. Hec autem gemina nostre afflictionis utilitas in primo homine demonstratur, qui dum inter paradisi delicias  iustitiam seruare negligeret, Deus hunc foras expulsum per molestias emendauit, et coniugem, que pariter in percepto honore gloriata atque deteriorata fuerat, utili seruitute meliorem effecit. Sic et nos libertate superbos, deliciis impinguatos, et erga diuinam reuerentiam fastidiosos, iniuriis tradit, molestiis opprimit, ut anima crebris acta suppliciis, cacumen superbie derelinquat, laboribusque ac molestiis innitens, ad hoc quod delectata perdidit reparetur. Ob hoc enim, iuxta Augustinum, contra Eden positus est, uidelicet contra sedem deliciarum, ut significaret quod caro peccati in laboribus, qui deliciis sunt contrarii, esset erudienda. Cum ergo Deus uidet nos supernorum bonorum obliuisci, caducis  inhiare, secutura supplicia aut parum aut nichil formidare, quos gratuita bonitate respicere dignatur, eos utique flagello interueniente corripit, et respiciens terram facit eam tremere. Dehinc uero crescente flagello amaritudinem et districtionem eterni examinis cogimur considerare, et ad cor reducti de satisfactione cogitare. Tum uero lingua reatum loquitur, et nox quod animus paruipendebat, sponte confitetur, ut illi fratres Ioseph, quos illi non ludendo, sed argumentando sic adeo constringebat, ut attriti confiterentur: Merito hec patimur quia peccauimus in fratrem nostrum. Hinc beatus Iob: Loquar, ait, in tribulatione spiritus mei . Quidquid spiritus loquitur in diuinis auribus, locutio est: quam locutionem tribulatio  commonet, ut uox ad confessionem erumpat. Confessionem uero indulgentia sequitur, iuxta illud: Dixi, confitebor, et tu remisisti . Et cum in proprio reatu Dauid diceret, peccaui ; et Nathan illico respondit: Dominus transtulit peccatum tuum, non morieris , sicut in Moralium libro XXXII perhibetur. Qui se peccatorem intelligit, iam ex aliqua parte iustus esse inchoat, atque id quod non iustus fecerat ex eo quod est iustus accusat. Nam licet ex merito peccati percutiatur, tamen si hoc ipsum iudicium quod contra se agitur iustum credit, et non murmurat, sed amplectitur illud, diuine uoluntati in sua percussione coniungitur: et idcirco ab iniustitia sua iam eo correptus est, quo se uel iuste percussum gaudet,  uel uoluntati iudicis concordat in pena, cui discrepauit in culpa. Magna igitur afflictionis utilitas, per quam confessio reatus elicitur, que indulgentiam promeretur.

XLuI. Contra frequenter sunt filii Isrel pro peccatis afflicti, et ad Deum redire compulsi. Nam ut de ceteris uicibus taceatur, aliquando cum Deum relinquerent, et idolis seruirent, Syrie, Sidonis, Moab, et Philistin, traditi sunt in manus illarum gentium ac per decem et octo annos uehementer afflicti. Qui tandem clamantes ad Deum dixerunt: Peccauimus tibi. Quibus inter alia respondit Dominus: Non addam ut ultra uos liberem, ite et inuocate deos, quos colitis, et ipsi uos liberent . At illi: Peccauimus, inquiunt, redde tu nobis quidquid tibi placet: tantum nunc libera nos .  Mox ibi sequitur: Doluit Dominus super miserias eorum, et liberauit eos, quia hec in figura contingebant illis . Dicamus et nos econtra Domino, cum aliqua tribulatione cingimur: Fac nobis in presenti quidquid tibi placuerit, tantum in futuro liberes nos. Quia uero filiorum Isrel meminimus, adhuc aliquid magnificentius ad misericordiam Dei commendandam ac tribulationis utilitatem insinuandam, de eis audiamus quid per Ezechielem Dominus dicit: Irritauerunt me domus Isrel in deserto, et dixi ut effunderem furorem meum super eos, et consumerem eos , et que de hoc exsequitur. Que uerba, ut beatus Hieronymus in libro Iu expositionis tractans dicit, queritur quomodo  perfecerit eis quorum cadauera in solitudine corruerunt, et excepto Iesu Naue et Caleph, terram repromissionis nullus ingressus est. Ex quo intelligemus uiuere eos, nec eternis suppliciis reseruatos, nec de libro uiuentium esse deletos, nec ante faciem Domini consumptos. Si enim ex eo quod in terram repromissionis introducti non sunt, perlisse creduntur, ergo et Moyses periit, qui in terram illam introductus non est. Alioquin preces eiusdem Moysi quomodo essent exaudite, qui cum oraret ut dimitteret eis Deus peccatum suum, audire meruit: Faciam secundum uerbum tuum . Sciamus igitur Dei scientiam in filios uel famulos non perditionem esse, sed emendationem. Hucusque Hieronymus. Hinc per eumdem prophetam  dicitur: uiuo ego, dicit Dominus, non fiet cogitatio mentis uestre dicentium: Colamus ligna, et lapides, quia in manu forti et brachio extento, et in furore regnabo super uos, et subiiciam uos sceptro meo, et inducam uos in uinculis secundis . Que ergo maior utilitas, quam ut per infusum furorem prohibeantur colere lapides, et ligna, et inducantur in uinculis secundis et amicitie Dei?

XLuII. Mirum quomodo pro conseruanda morum probitate necessariam esse exteriorem disciplinam Scipio, licet paganus, intellexerat, qui Carthaginem Romanis infestam ob hoc nolebat dirui, quo posset ab eisdem Romanis teneri. Sciebat enim infirmis animis periculosam esse securitatem, et terrorem tanquam pupillis necessarium esse tutorem. Quod  reipsa probatum est. Deleta quippe Carthagine tanta mox de prosperitate mala exorta sunt, ut et seditiones, et ciuilia bella et sanguinis effusiones, et rapine tam crudeliter fierent, ut Romanus populus peius a suis ciuibus, quam a Carthaginensibus hostibus uastaretur. Hanc animorum labem, que de secundis rebus nascitur, hanc prosperitatis et honestatis euersionem isdem Scipio euenire metuebat: quando instabat ne theatrum Rome construeretur. Sciebat enim ciues facile per ciuitatem posse corrumpi, et idcirco ludendi occasionem uolebat inhiberi. Ergo si ille sic, nobis quid agendum est, qui reuelata iam gratia speculamur que eterna sunt, qui uiuere iubemur ex fide,  qui diligentibus Deum omnia nouimus in bonum cooperari, qui scimus nil fortuitis casibus geri, sed cuncta diuinitus ordinari. Si horrescit caro disciplinam, persuadeat constantiam. Sic enim cum morbos pellere cupimus, tristes quidem amarum poculum sumimus, sed certi de subsequenti salute gaudemus. Quia enim ad salutem peruenire corpus aliter non ualet, in potu bibit etiam quod tedet. Cumque amaritudini inesse uitam animus conspicit, merore turbatus hilarescit. Quod enim per flagellum et preterita peccata purgentur, et futura prohibeantur, Salomon ostendit, dicens: Liuor uulneris abstergit, mala et plage in secretioribus uentris . uentris nomine mens significatur, quia sicut uenter cibis extenditur, ita mens prauis  cogitationibus subleuata dilatatur. Plage uero in secretioribus uentris angustie sunt, que de exteriori afflictione generantur. Abstergentur igitur mala, et liuor uulneris et plage in secretioribus uentris, quia disciplina exterior culpas diluit, et extensam prauis cogitationibus mentem compunctio uel amaritudo eterne percussionis transfigit. Sanctus Hieronymus in epistola ad Rusticum, refert quemdam adolescentem in cenobio fuisse, qui nulla abstinentie uel operis magnitudine flammam poterat carnis exstinguere, quem pater monasterii seruauit hac arte. Cuidam de senioribus imperauit, ut hunc ex industria crebris iniuriis fatigaret, quem anno iam taliter expleto Pater pristinas cogitationes interrogat. At ille: uiuere, inquit,  mihi non licet, et fornicari liberet. Hic itaque lasciuia mergi poterat, si loco tribulationis non ligaretur.

XLuIII. Et quid plura? quod nonnunquam periculosa prosperitas sit, sacra Scriptura et uerbis et exemplis frequenter inculcat, ut illud: Prosperitas stultorum perdet illos . Et item: Incrassatus est dilectus, et recalcitrauit . Exempla uero multa sunt, sed ut de reprobis taceamus, quantum ipsis electis, quibus omnia cooperantur in bonum, nocere soleat, Rex Dauid ad medium deductus ostendat. Hic namque, sicut in Pastorali dicitur, Conditoris iudicio pene cunctis actibus placens, mox ut pressure pondere caruit, in tumorem  uulneris erupit, factusque est in morte uiri crudeliter rigidus, quia in appetitu femine eneruiter fuit fluxus, et qui malis ante nouerat pie parcere, in bonorum quoque nece post didicit sine obstaculo retractationis anhelare. Prius quippe ferire deprehensum presumptorem noluit, et post cum damno desudantis exercitus etiam deuotum militem exstinxit: quem profecto ab electorum numero culpa longius traheret, nisi hunc ad ueniam flagella reuocassent. Nouerant sancti uiri quam periculosa prosperitas sit, qui aduersitatem, cum forte deerat, precibus implorabant, ut predictus Dauid cum diceret: Proba me, Domine, et tenta me . Item alius: Ingrediatur putredo in ossibus meis . Et alius: In flagello positus, qui cepit ipse me conterat  . Item alius: Argue me, Domine, sed non in furore tuo . Item alius: Domine, inquit, tu propitius fuisti eis . Unde eis propitius fuerit manifestat cum dicit: Ulciscens in omnes adinuentiones eorum , id est, puniens in presenti quidquid per humanam fragilitatem peccauerunt. Nos ergo flagellis cincti quamuis ex parte carnis contristemur, tamen spiritu letemur, afflictionis utilitatem contemplantes. Alioquin ipsa natura nos instruat, quod debeamus hanc uitam in merore expendere, et in sequenti gaudium sperare. An non innuitur hoc cum paruulus quisque in hanc lucem nascens primam uocem emittit plorans; ridere uero, ut beatus Augustinus in libro Confessionum perhibet, dormiendo discit, ut quia  per somnium mors, et per risum letitia solet signari; dum infans ingrediens mundum plorat, dormiens autem ridet, hoc per ipsam nature legem demonstratur, quod ut scriptum est: Homo nascitur ad laborem , etc. Cum dederit dilectis suis somnum, ecce hereditas Domini . Et item: Timenti Dominum bene erit in extremis . Peccator quilibet in presenti felicitate extollitur, sed ut scriptum est: In nouissimo arctabuntur gressus eius . Sed timenti Dominum in nouissimis bene erit, quoniam, ut item dicitur: Os iustorum implebitur risu , et gaudium illorum nemo tollet ab eis . Quod in presenti est, inquit Apostolus, momentaneum et leue tribulationis nostre, supra modum in  sublimitate eternum glorie pondus operatur in nobis . Solus Zoroastres ante ploratum risisse fertur, pessimo siquidem prodigio. Siquidem ipse fuit magice artis inuentor. Ceterum, ut ait beatus Hieronymus, iuxta miserias huius temporis, iuxta seuientes ubique gladios, satis diues est qui pane non indiget, nimiumque potens ille, qui seruire non cogitur.

XLIX. Quisquis presentem gloriam diligit, sicut eius preceptione reficitur, sic amissione procul dubio sauciatur. At contra, quisquis degustat gaudium quod intus permanet, leue protinus estimat omne quod foris dolet. Hinc scriptum est: Non contristabit iustum, quidquid ei acciderit . Qui igitur exteriora appetit, cum hec apud eum qualibet  occasione turbantur, aut cum nolenti etiam subtrahuntur, ceca cogitatio subrepit, et calamitas, que momentaneam letitiam, licet mox transitura, concutit, quasi infinita defletur. Qui ergo non uult externis doloribus affici, studeat spe celestium ab infimis eleuari. Sed quia tales nos non sumus, qui uel contemplatione celestium terrena contemnamus, uel gaudio manipulorum, qui de semine tribulationis metuntur, temporales angustias saltim experiri uelimus; idcirco nos Deus, ueluti quidam prouidus pater, puerum et lasciuientem filium per minas afflictionis ad meliora et saluti uiciniora compellit. Quod bene Isrelitico populo Moyse uocante, et Pharaone rege seuiente signatum est. Tunc namque Moyses ad uocandum missus est, cum iam Pharao  duris operibus ad opprimendum fuerat excitatus, ut Isrelitarum mentes Aegypto deformiter inherentes alius dum uocaret quasi traheret, alius quasi cum seuiret impelleret, plebs in seruitio turpiter prouocata bonis uel malis impulsa moueretur. Hoc quotidie agitur dum predicatis celestibus premiis seuire in electis reprobi permittuntur, ut si ad repromissionis terram exire negligimus, pressuris saltem seuientibus impellamur. Hec itaque causa est, quod ab iniustis iusti sinuntur affligi, scilicet ut dum futura audiunt bona que cupiunt, patiantur etiam mala presentia atque perhorrescant, atque ad faciliorem exitum, dum amor prouocat, cruciatus impellat. Solent nonnulli uiatores, cum amena  prata in itinere forte conspiciunt, moras innectere, et pulchritudine delectati ad deuia declinare. uita nostra presens uia est, qua ad paradisum tendimus. Hac ergo presenti requie uelut itineris amenitate pasti, quia magis diu pergere quam citius peruenire delectat, secreto Dei consilio frequenti perturbatione atterimur, ne uiam pro patria diligentes obliuiscamur quo tendere debemus; et ob hoc, sicut in uicesimo tertio Moralium libro dicitur, in cuiuslibet ordinis loco uel in cuiuslibet secreti recessu maneamus. uiuere sine tentationibus ullo pacto non ualemus. Non ergo negligentiam putes quod affligimur. Quod uero nos consolationis gratiam longanimiter sustinemus, mali in peius proficiunt, neque hoc otiosum credas. Illi enim dum ad semetipsos considerandos  non redeunt, dum nullus discipline murus obuiat, nulla iudicum potestas adest, que restringat, nulla futuri iudicii pena prospicitur, que terreat. Mala temporalia quidem clauso oculo cordis securi perpetrant, bonos autem rebus exspoliant, aut etiam perimunt. Sed districto certe iudicio cum eis agitur, ut tanto acrius eterna damnatione feriantur, quanto nunc quod male concupiscunt effrenatius agere permittuntur. Cum afflictis uero misericorditer fit, ut hic eorum culpe purgentur, quos reproborum nequitia triture more quasi grana a paleis terendo separat, dum per ea que uiolenter ingerit, festinare eos ad superna compellit

L. Quia uero granorum atque triture meminimus,  uidetur ut de usu quoque segetis adhuc quod ducimus astruendum aliquid assumamus: Dei, inquit Apostolus, agricultura estis . Quod si ita est, ergo de hac exemplum sumamus. Frumentum quippe in segete sola tangitur, illud pluuias percipit, hec ueritatis eloquio pinguescit. Illud uentis concutitur, hec tentationibus exercetur. Illud seculi crescentes paleas portat, hec nequam uitam sceleratorum portat. Illud tritura premitur, paleis exuitur, hec celesti disciplina flagellatur, ut a societate carnalium corde separetur. Illud relictis paleis ad horreum refertur, hec foris remanentibus reprobis in Domini sui gaudium intromittitur. Unde electo populo in Iob dicitur: Ingredieris in abundantia sepulcrum sicut aceruus in tempore suo . Tempus reproborum in hac uita est, electorum in sequenti, sicut eorum Caput dicit: Tempus meum nondum aduenit . De illis uero: Tempus autem uestrum semper est paratum . Sepulcrum ergo in tempore suo, sicut frumenti aceruus, iustus quilibet in tempore suo infertur, quoniam ille futuram requiem percipit, qui prius hic uelut in tempore alieno pressuras discipline corrigendus sentit. Ariste uero uel palee per hoc falsos fratres significant, quod in eadem spica uelut in una fide cum granis crescunt. Que nunc superiores sunt, quia bonis frequenter preualent; erecte sunt, et ab inuicem diuise, quia mali superbiunt, et inter eos semper iurgia sunt. Attamen super grana mutuo se  tangunt, quia in oppressione bonorum sibi concordant. Hispide sunt, et fragiles quia ad corripientem quasi tangentem intractabiles existunt, uiciis uero mox cedunt. Mira autem dispensatione fit ut dum hic nos post perceptionem celestis gratie pro peccatis nostris affligunt, quasi messem post pluuias in herbis male pullulantem, ut in grano fecundior exuberet, gelu restringit, ut a fluxu uoluptatis cerceant, et in fructu mercedis eterne fecundiores reddant. Eant ergo nunc satellites diaboli, et in spica Dominice messis altiorem locum quasi ariste teneant. Certe quia in horrea nec ultimum retinebunt, sint et nunc hispidi, et excusationis spinulas contra malum redarguentis opponant. ueniet profecto iudex qui personam non accipit quem iugiter in suis pusillis affligunt. ueniet uirga ferrea, qua gentes  regit, qua aristas comminuet, et paleis ad ignem traditis grana sibi recondet.

LI. Multa iam contra murmurationem uel desperationem prolata sunt, et idcirco dum nota replicantes uestra uobis ingerimus, timemus ne in flumen frustra iactare stillam arguamur, concite quod restat explicemus. Itaque sciendum quod non solum precepto, sed et pluribus exemplis ad tolerantiam multipliciter informamur. Uniuersitas quippe electorum, quam, ut Isaias uaticinatur, puer paruulus, id est humilis iehsu, ad superne stationis caulas flagellando, quasi minis agendo, per arctam uiam ducit, dum hic uiuit aduersa perpetitur. Quos ergo specialiter proferemus, cum omnis electorum multitudo exemplum sit? De quibus Apostolus, ut iam dixeramus: Habentes, inquit, tantam impositam nubem testium per patientiam curramus . De qua nube Iacobus: Exemplum, ait, excipite, fratres, exitus mali et longanimitatis, laboris et patientie, que locuti sunt prophete in nomine Domini . Ac si diceret: ut ea que uobis contingunt patientius toleretis: uidete quod illi qui tam sancti erant, ut per eos Deus loqueretur, durum exitium habuerunt. Quicunque enim Deo cariores exstiterunt, semper duriora senserunt. Libet tamen duos, unum de ueteri Testamento, alium de Nouo ad medium deferre: Iob scilicet et Ioannem, quos quidem cum incomparabiliter  laudatos, et tamen tam crudelia passos fuisse reuoluerimus, quid de reliquis estimandum sit aptum aduertimus. Iob itaque, de quo dictum est: Non est similis ei in terra , cum tot rerum damna sustineret, cum tot funeribus pignorum percussus doleret, cum tot uulnera toleraret, non in terra munda, sed in sterquilinio sedisse describitur. Quod idcirco fit, ut ex fetore loci commoneretur quia festiue corpus eius ad fetorem rediret. Ad radendam quoque saniem non digitos, non uestem adhibuit, sed testam: quo facto monstraretur quomodo corpus suum sanum despexerit, quod etiam percussum neglexit. Sed ecce, dum beati Iob uulnera cruciatusque considero, repente mentis oculos ad Ioannem reduco, et non sine grauissima admiratione  perpendo quod ille prophetie spiritu intra matris uterum repletus, atque, ut ita dixerim, priusquam nasceretur renatus, ille amicus sponsi, ille quo inter natos mulierum maior nemo surrexit, ille sic propheta, ut plus etiam sit quam propheta, ab iniquis in carcere mittitur, et uir tante seueritatis pro risu turpium moritur. Quid est ergo, quod Iob Dei testimonio prefertur, et tamen plagis usque ad sterquilinium sternitur? Quid est, quod Ioannes Dei uoce laudatur, et tamen pro temulentis uerbis in saltationis premium moritur? Quid est quod omnipotens Deus sic uehementer in hoc mundo despicit, quos sic sublimiter ante secula elegit? nisi hoc quod pietati fidelium patet, quoniam idcirco sic eos premit in infimis, quia uidet quomodo eos remuneret in summis; et foras usque ad despecta deiicit, quia  intus usque ad incomprehensibilia perducit? Hinc ergo unusquisque colligat quid illic sint passuri quos reprobat, si hic patiuntur sic quos amat; aut quomodo ferientur, qui in iudicio arguendi sunt, si sic eorum uita premitur, qui ipso iudice teste laudantur.

LII. Inter omnia uero nostre consolationis genera, singulariter illud precedit, quod benignum Conditorem nostrum nobis ita condescendere sua benignitate, ut ita dicam, benignitas adegit, ut cum omnia que peccatori homini salutaria sunt, indulgeret, cuncta pariter que eidem homini pro peccato debentur, ex sola compassione sustineret. Non enim indigebat homo solummodo redimi, sed etiam qualiter post redemptionem ei uiuendum sit edoceri. uenit igitur ad fugitiuum suum, ut retineret nostris uisibus sese ingessit, qui si nichil amplius fecisset, et in hoc tamen, quod in terris uisus est, multum se humiliaret. Nam quia omnes, qui de Ade stirpe progeniti studebant prospera uite presentis appetere, aduersa deuitare, opprobria fugere, gloriam sequi: ille contra nouus homo ueniens, nouamque uitam tenens, fugit quod omnes appetunt, et appetiit quod omnes fugiunt. Quia uero due uite sunt, presens et futura, quarum unam noueramus, alteram nesciebamus; et hic humanum genus huic soli quam nouerat intendebat, hanc nobis cognitam ideo suscepit, ut illam, que erat incognita demonstraret.  Ut autem hanc contemptibilem esse, et illam appetibilem ostenderet, in ista neque prosperari neque diu stare uoluit, sed ad illam patiendo migrauit, et dicit: Si quis mihi ministrat, me sequatur . Exemplo suo nos docens quod hec uita nostra non propter se amanda sit, sed propter alteram toleranda. Itaque propter illud singulare presidium, quod nos fuso sanguine redemit, illud prestantissimum iudicetur, quod nos tantopere ad penitentiam roborauit. Ad quod uidelicet inculcandum, et ea spreuit que magna mala imperiti putant, presertim cum se tot miraculis tantam rerum potestatem habere monstraret. Hoc ergo consideremus, quod et peccatorum nos punctionibus saluans spinis caput supponere non recusauit, quod eterna nos dulcedine  inebrians, in siti sua fellis amaritudinem accepit. Quod qui pro nobis Patrem, quamuis esset diuinitate equalis, adorauit, sub irrisione adoratus tacuit, quod uitam mortuis preparans usque ad mortem ipsa uita peruenit. Cur itaque asperum creditur, ut a Deo homo toleret flagella pro malis, si tanta Deus ab hominibus pertulit mala pro bonis, ut hunc ad amissam beatitudinem reuocaret? Unde propheta: Alienum opus eius, ut faceret opus suum . Opus enim eius est saluare quod creauit, flagellari autem opus est hominis peccatoris, non eius qui peccatum non fecit. Suscepit igitur alienum opus, id est flagella, quatenus ita saluaret creaturam suam, quod est opus eius.

LIII. Excitati ergo tot uocibus preceptorum, adiuti  tot comparationibus exemplorum, amemus Dei iudicium: certi quod in humilibus amaritudo presentis angustie exstinguit supplicia permanentis ire. Nos ergo quamuis flagellis cincti, quamuis pro parte carnis contristemur, tamen in spiritu letemur, utilitatem afflictionis contemplantes. Et orandum quidem pro afflictoribus est. Attamen si non resipuerint, cum, iuxta Isaiam, depredationem consummauerint, preda demonum erunt. Et sicut in Septuaginta legitur, afflictos etiam de illorum interitu uox diuina consolatur dicens: ue qui uos miseros faciunt, quia reprobabuntur. Item in eodem propheta: Ad punctum et in modico dereliqui te, paupercula, tempestate conuulsa, absque ulla consolatione sed in miserationibus multis misertus sum tui , et tuli de manu tua calicem soporis et indignationis mee, et ponam illum in manu eorum qui te humiliauerint. Tu autem non adiicies, ut bibas illum ultra . Et item: Egrediemini, et salietis, et calcabitis impios, cum fuerint cinis, sub planta pedum uestrorum . Nam ut quidam piissimus Pater, cui dilectus filius occisus sit, si forte occisorem et gladium repererit, occisorem cum eodem gladio trucidat, ipsum uero gladium, cum quo filus perierat, particulatim comminuit: ita amator hominum Christus a suis quidem absterget omnem lacrymam, tortorem autem illuc proiiciet, ubi sit fletus et stridor dentium; afflictorum uero malleum ita conteret, ut hunc a suis penitus auferat et tantum pondus eius in illos retorqueat.  Unde et afflicte familie blandiens per prophetam dicit: Sicut iuraui Ne, ut ultra non inducerem aquas diluuii, sic et tibi, ut non increpem te amplius . At uero qui aduersum filium matris sue ponit scandalum, comminatur dicens: Arguam te et statuam, subaudis, ea que fecisti ante faciem tuam . Ista cum uiderit Deum deorum in Sion, portans in exsultatione manipulos quos in lacrymis seminauit, letabunda clamabit: Secundum multitudinem dolorum meorum in corde meo, consolationes tue letificauerunt animam meam . De afflictoribus uero sub specie Babylonis matris eorum dicitur: Quantum exaltauit se, et in deliciis fuit, tantum date ei tormentum et luctum . Non itaque glorietur fumus  si exaltatur, id est, inimici Domini si preualent quia fumus ascendendo facit ut non sit. Et istorum uoce dicitur: Eleuans allisisti me . Pusillo autem gregi suo dicit Spiritus sanctus: Fili, noli deficere a disciplina Domini , etc. Et item per Apostolum: Quis enim est, quem non corripit pater?  Et in eodem: Patres carnales habuimus, et reuerebamur eruditores eos, non multo magis obtemperabimus Patri spirituum, et uiuemus?  Quapropter paterna flagella delectabiliter, ut ita dicam, non mordeant, suauiter excrucient, hilariter contristent, quoniam si compatimur et conregnabimus. Paterna uero flagella dixerim, quia licet magnum sit cuiquam uocari seruum Dei, tamen afflicti, ut ait Hieronymus, non  uocantur serui, nec amici quidem, quod maius est, sed, quod prestantissimum est, filii uocantur, et etiam dilecti: Flagellat, inquit, omnem filium quem recipit ; et quod sequitur, ut in Iob perhibetur, Beatus uir qui corripitur a Domino . Licet enim conuenire simul non queant beatitudo et dolor, tamen quia salutis argumentum est, ui doloris correptus recte dicitur beatus, quoniam per hoc quod exterius affligitur interius uiuit. Ut igitur in octauo Moralium libro beatus Gregorius astruit, spes ista uos maneat, quoniam quantum in necessitatibus presentis temporis de libertate in Dei filiis nichil apparet, tantum in futura libertatis gloria nichil in eisdem Dei famulis de seruitute parebit.





SANCTI ODONIS ABBATIS CLUNIACENSIS II, DE uITA SANCTI GERALDI AURILIACENSIS COMITIS LIBRI QUATUOR.




AUCTORIS EPISTOLA NUNCUPATORIA.

 Affectu recolendo pro suis meritis  domno AYMONI abbati, conseruus fratrum ODO perpetuam salutem in Christo.

Libellum, uenerabilis pater, quem de conuersatione et miraculis beati hominis Geraldi, me, qualitercunque possim, dictare tam imperiose nuper suaseras, iam, licet tremens, aggredior. Nam, etsi faciendo presumptionem, quasi meis uiribus excedens, timeo; et non faciendo, contumaciam, quasi inobediens, pertimesco. De obedientia uero et bonitate  Christi confisus, aggrediens, te queso, ut eiusdem Christi clementiam implores, quatenus pro amore ipsius famuli sui Geraldi, relationem sic modificare dignetur, ut homini, quem glorificare disposuit, non sit ex toto indigna, nec mihi transgressionis causa. Ad quam uidelicet transgressionem euadendam, nonnulla, de quibus tu forte causaberis, pretereo; sola illa que mihi sunt uulgata, cum et tu coram adesses certis auctoribus contexens. uale.



PRAEFATIO.


 Plerique dubitare solent, utrum uera sint que de beato Geraldo referuntur. Inter quos nonnulli penitus non uerum, sed phantasticum putant. Alii quoque uelut excusationes in peccatis querentes, indiscrete hunc extollunt, dicentes uidelicet quia Geraldus potens et diues fuit, et cum deliciis uixit, et utique sanctus est. Qui nimirum suam uoluptuosam uitam eius nituntur exemplo excusare. His ergo nobis uisum est aliquantulum, prout possumus  respondendum. Nam et nos dudum audita miraculorum fama, nichilominus de his dubitabamus: ob hoc maxime quod in quibusdam locis nescio per quos rumores solent uulgares conuentus nouiter fieri, paulatimque uelut res uana cessari. Sed cum causa insisteret  , ut Tutelensis cenobii fraternitatem inuiseremus, ad sepulcrum ipsius intendere libuit. Tunc uero accitis quatuor ex his, quos ipse nutrierat, Hugone uidelicet monacho, Hildeberto sacerdote,  Wilardo quoque, et alio Hildeberto nobilibus laicis, sed et aliis quampluribus, de moribus et qualitate uite eius hactenus disquisiuimus: nunc simul, nunc semotim, quid singuli dicerent, uel si in dicendo sibi concordarent, certatim inspeximus, tacite expendentes, si talis uita eius esset, cui forte miracula conuenissent. Comperto autem quam religiose uixerit, et quod hunc Deus in sua gratia pluribus indiciis esse monstrauerit, iam de eius sanctitate dubitare nequiuimus. Magis miramur, quod in hac nostra etate, cum iam caritas pene tota refrigescit, instante antichristi tempore, sanctorum miracula cessare debeat. Sed nimirum sue promissionis est memor, quia per Ieremiam dicit: Non desinam benefacere populo meo . De hoc  autem eius benefacto testatur Apostolus, dicens quia Deus in nullo seculo sine testimonio semetipsum relinquens, benefaciens corda hominum letitia implet. Si ergo diuine benignitati eius placet, ut qui fecit cum patribus mirabilia, nostris quoque glorificetur temporibus, increduli nequaquam esse debemus. Quod autem et in isto tempore, et per modernum hominem hec diuina dispensatio gerit, hoc nimirum esse uidetur, quia iam cuncta sanctorum retro facta uel dicta, quasi mortuus a corde recesserunt. Et cum uir iste Domini, sicut in diebus Ne repertus est, qui secundum legem uixerit, hunc ipsum Deus ad testimonium intuentibus ingerit, ut uidentes quod iuste et pie uixerit, ad eius imitationem, tanquam de proximo resplendentem acies cordis  euigilet. Nec obseruantia mandatorum Dei grauis aut impossibilis estimetur, quoniam quidem hec a laico et potente homine obseruata uidetur. Nihil autem mentis ignauiam deterius nutrit, quam hoc quod boni uel mali operis retributio, que post hanc uitam restat, in presenti non recogitatur. Quo contra monet nos Scriptura, ut in omnibus operibus nostris memoremus nouissima nostra. Deus igitur famulum  suum, quem in celis remunerat, etiam in terris, coram suis contemptoribus exaltat: ut per hoc quod foris agitur, interius Dei contemptores uideant, quia uanus non est qui seruit Deo, sed sicut ipse testatur, qui glorificant eum, glorificabit eos, et qui contemnunt eum, eruit ignobiles. Quoniam uero hunc Dei hominem in exemplo potentibus datum credimus, uiderint ipsi qualiter eum, sicut e uicino, et de suo ordine sibi prelatum imitentur: ne forte sicut regina Austri Iudeos, sic iste in iudicio condemnet eos. Nos autem de eius actibus occasionem sumentes, aliquid ad eosdem potentes commonendos, ubi se opportunitas prebuerit, sicut rogastis, annectimus. Siquidem et domnus Turpio episcopus, et dilectissimus mihi ac uenerabilis abbas Aymo, cum  aliis quampluribus multa ui precum me cegerunt, ut hec aggrederer. Cum quidem ueram inertie pretendissem excusationem, male se dixerunt, ut hec aggressi potius stylo proderentur. At ego perpendens quod humili quoque homini pomposa relatio minus congruat, fidem uero dictis testium adhibui. Qui signa quidem que uulgus magni pendet, non multa retulerunt, sed disciplinatum uiuendi modum, et opera misericordie que Deo magis placent, non pauca. Nam Rex in iudicio multis qui prophetauerunt, et multis qui digna fecerunt, dicet: Nescio uos . Qui uero iustitiam operantur, in qua Geraldus quam maxime excreuit, audituri sunt: uenite, benedicti Patris mei . Et reuera qualia sunt gesta per que Iob, Dauid, et  Tobias, et alii quamplures beatificantur, non ista que Geraldus egisse comprobatur. His ergo ita consideratis, credere mihi persuasum est, quod Geraldus sanctorum consortio dignus sit, per quem etiam celestis remunerator miracula dignetur operari. Sed hanc apologeticam prefationem texentes, diu locuti; iam ad initium loquendi in Christi nomine ueniamus.



LIBER PRIMUS.


 I. uir igitur Domini Geraldus ea parte Galliarum, que ab antiquis Celtica uocatur, oriundus fuit; territorio uidelicet, quod est Aruernensi atque Caturcensi, nec non etiam Albiensi conterminum  , oppido uel uilla Aureliaco, patre Geraldo, matre uero Adaltrude progenitus. Carnis nobilitate tam excellenter illustris, ut inter Gallicanas familias eius prosapia,  tam rebus, quam probitate morum, generosior uideretur. Fertur enim quod parentes illius modestiam atque religionem ueluti quadam hereditaria dote sibi tenuerint. Cuius rei duo testes ex eadem stirpe emergentes existunt, ad hoc astruendum satis idonei: sanctus uidelicet  Cesarius Arelatensis episcopus  et beatus Aredius abbas. Et quia Dominus in generatione  iusta, generatio uero Geraldi querentium est Dominum: consequens est ut generatio rectorum benedicatur. Sane quantum locupletes iidem fuerint, uel predia mancipiis referta testantur, que circumquaque diffusa eidem Geraldo iure successionis obuenerunt. Sed decus mentis quod ex parentibus hauserat, in ipso multipliciter auctum refulsit. Quadam enim gratia genitores eius clariores sunt, qui prolem tam felicem gignere meruerunt.

II. Pater quippe ipsius in ipso coniugio sese castificari tantopere studebat, ut semoto frequenter a coniuge toro, solus accubitaret, uelut ad tempus, iuxta Apostolum, orationi uacans. Quadam uero nocte monitus in somnis perhibetur, quatenus uxorem cognosceret, quia filium generaturus esset.  Aiunt enim quod ei missum sit, ut illum nomine suo Geraldum uocaret. Dictum quoque quoniam futurus magni meriti foret. Excitus autem congratulabatur uisioni. Dehinc iterum soporatus uidebatur illi, ut de pollice pedis eius dextri quedam uirgula nasceretur, que paulatim in magnam arborem succrescebat, ac subinde frondibus diffusis uniuersim [sensim] spatiabatur. Tum ille quasi operarios uocans, iubebat furcarum uel perticarum adminicula supponi. Et cum illa uehementer grandesceret, nullum tamen pondus in pollice sentiebat.  Siquidem somniorum uisiones non semper sunt inanes. Et si somno fides adhibenda est, uidetur hec uisio rerum effectui conuenire futurarum. Cognouit itaque uxorem, que iuxta condictum uisionis puerum concepit. Sed  fortasse de hoc quasi de somnio dubitari potest. Aliud tum uirtutis indicium euidenter secutum est.

III. Genitrix eius cum esset uicina partui, nono uidelicet die priusquam nasceretur, contigit ut cum suo uiro uigilanti uigilans ipsa iaceret. Et dum nescio quid uicissim sermocinarentur, infans emisit  uocem quam ambo audierunt. Cumque attoniti, quidnam esset obstupescerent, neque ignorare poterant, quod illa uox in aluo matris sonuerit, uocat pater cubiculariam, et quonam ille uagitus increpuerit, adhibito lumine iubet disquiri. Cum illa nullum omnino infantem adesse, qui uocem illam ediderit similiter attonita protestaretur, infans iterum secundo sonuit. Et post modicum interuallum, sonuit etiam tertio, uidelicet sicut recens natus uagire solet. Ter igitur in uentre matris auditus est, quod profecto tam mirum est, quam et contra nature modum constat accidisse. Et quia non casu, sed disponente rerum ordinatore Deo factum est, forte uox illa iam presagabat [presagiebat], quod in huius mortalitatis clausura uitales actus erat habiturus. Nam sicut  partus in aluo matris degens, uiuit quidem, sed nullum sensum habet, sic omne genus humanum in hac uita post reatum primi hominis, uelut inter angustias uteri clausum tenetur, ubi licet per fidem in spe glorie filiorum Dei uiuat, tamen nichil spirituale [sensuale] sicut est uidere, neque efficaciam sensuum qualem primus homo ante peccatum habuit, uel sancti post hanc uitam accipiunt, nullatenus nisi languide, et egre exercet. Geraldus igitur in matris utero bene sonuit, quoniam ultra communem aliorum uigorem in fide sancte Trinitatis exercens, felicem famam, qua erat orbem repleturus, per illam uoculam significauit.

Iu.  Natus uero, et ablactatus, cum ad illam etatulam peruenisset in qua solet in paruulos morum  qualitas explorari, quedam placens indoles in eos subrutilabat, per quam diligenter inspicientes, uirum hunc uirtutis futurum esse coniiciebat. Nam in prima etate, ut sepe uidemus, incitamentis corrupte nature, solent paruuli irasci, et inuidere, et uelle ulcisci, uel alia huiusmodi attentare. At in  puero Geraldo dulcedo quedam animi cum uerecundia, que multum honestat adolescentiam, ipsos infantiles actus decorabat. Qui diuina prouidente gratia studiis litterarum applicatus est, ea tantum parentum uoluntate, ut decurso psalterio, mox secularibus exercitiis, sicut nobilibus pueris mos est, erudiretur. Scilicet ut Molossos ageret, arcista fieret. cappos et accipitres competenti iactu emittere consuesceret. Sed ne inani studio deditus, tempus ad discendum litteras congruum in uacuo transiret, diuino nutu dispositum est, ut diutius egrotaret. Tali equidem infirmitatis languore, ut a seculari exercitio retraheretur, sed ad discendi studium non impediretur. Siquidem minutis iugiter pustulis ita replebatur, ut per longum tempus protracte, iam  non putarentur posse sanari. Qua de causa genitor eius cum matre decernit, ut litterarum studiis arctius applicaretur. Quo uidelicet, si usibus seculi minus esset aptus, ad ecclesiasticum officium redderetur accommodus. Hac igitur occasione factum est, ut non modo cantum disceret, quin etiam et grammaticam prelibaret. Quod ei postea multum profuit, cum acies ingenii per illud exercitium elimata, ad omne quod uellet, acutior redderetur. Inerat autem illi uiuax mentis sagacitas, et ad discendum que uellet satis prompta.

u. Transmissa pueritia cum iam adolesceret membrorum robur nociuum corporis consumpsit humorem. Tam uelox autem factus est, ut equorum terga facili saltu transuolaret. Et quia uiribus corporis  fortiter agiliscebat, armatam militiam assuescere querebatur. Sed iam dulce scripturarum adolescentis animum subarrauerat, ad cuius studium affectuosius anhelabat. Ob hoc licet militaribus emineret officiis, delectatione tamen litterarum illectus; in illis uoluntaria pigritia lentulus, in huius sedulitate erat assuetus. Credo iam sentiscebat quia, iuxta Scripture testimonium, melior est sapientia quam uires , et nichil est locupletius illa. Et quoniam facile uidetur ab his qui diligunt eam, mentem eiusdem adolescentis preoccupabat, ut ei se prior ostenderet, ut esset dulcis allocutio cogitationis eius. Nullo igitur impedimento Geraldus poterat occupari, quin ad amorem discendi recurreret. Unde factum est, ut propemodum pleniter  Scripturarum seriem disceret, atque multos clericorum quantumlibet sciolos in eius cognitione preiret.

uI. Decedentibus autem parentibus cum eius dominio potestas omnis deueniret, non ut solent adolescentes, qui in matura dominatione superbiunt, Geraldus intumuit, nec inceptam cordis modestiam immutauit. Dominandi potestas grandescebat, sed mens humilis nequaquam insolescebat. Pro disponendis uero atque tuendis rebus, quas, ut diximus, hereditario iure sibi uindicauerat, occupari cogebatur, et ab illa cordis dulcedine, quam aliquatenus iam pregustauerat, ad amaritudines terreni negotii foras exire. Hoc sui  cordis secretum deserere egre ferebat, mox tamen ut possibile erat, ad illud recurrebat. Sed dum ab alto contemplationis quasi ruere per terrenam occupationem uideretur, sicut ibici mos est, ut ruens in suis cornibus se recipiat, ne moriatur; ita ad amorem diuinum, uel Scripture sancte meditationem recurrens, interne mortis ruinam euadebat: illo nimirum Dauidico spiritu iam, ut reor afflatus, quo ille feruens non dabat somnum oculis, donec actionibus diurnis exoccupatus, locum Domino in seipso inueniret, in quo sub lingua sua secretim exsultans, quam dulcis est Dominus degustaret. Forte iuxta illud Iob riuos olei huic petra Christus fundebat, ne aque multe possent exstinguere in eo lucernam caritatis. Et ad istam cordis refectionem  defixus quidem inhiabat, sed domesticis tamen, et familiaribus exigebatur, ut otia contereret, et aliorum sese utilitatibus impenderet.

uII. Mordaces igitur curas propter querimonias reclamantium inuitus admittebat. Causabantur enim sui querelosa uoce dicentes: Cur potens uir ab infimis personis que res suas populabantur, uiolentias pateretur; addentes, quia dum explorarent quod ille se nollet ulcisci, quidquid illius iuris esset mordacius deuastarent: Sanctius et honestius esse, ut ius armate militie recognosceret, in hostes ferrum stringeret, uiolentorum audaciam frenaret; satius esse temerarios ui bellica premi, quam pagenses et inermes ab eisdem iniuste opprimi. Quod Geraldus audiens, non assultu, sed ratione cohortatus, ad miserandum  et subueniendum flectebatur. Totumque se diuine dispositioni ac misericordie committens, tractabat qualiter pupillos et uiduas iuxta apostolicum preceptum uisitaret, ut se ab hoc seculo immaculatum custodiret.

uIII. Igitur ad insolentiam uiolentorum reprimendam se iam exercebat, id inprimis certatim obseruans, ut hostibus pacem, facillimamque reconciliationem promitteret. Quod utique studebat, ut uel in bono malum uinceret, uel si illi dissiderent, iam ante Dei oculos sue parti iustitia plenius fauisset. Et aliquando quidem mulcebat eos, et in pacem reducebat. Cum uero in ex plebilis malitia quorumdam pacificum hominem irrideret; iam tunc cordis acrimoniam exerens, conterebat molas iniqui, ut de  dentibus eorum, iuxta illud Iob, auferret predam. Non tamen, ut plerisque moris est, ulciscendi libidine percitus, aut uulgaris amore laudis illectus, sed pauperum dilectione, qui seipsos tueri nequibant inferuens. Agebat autem hoc ne forte si inerti patientia torpuisset, preceptum de cura pauperum neglexisse uideretur. Iubet enim eripi pauperem, et de manu peccatoris egenum liberari. Iure igitur non dabat cornu peccatori. Aliquoties autem cum ineuitabilis ei preliandi necessitas incumberet, suis imperiosa uoce precepit, mucronibus gladiorum retroactis, hastas inantea dirigentes pugnarent. Ridiculum hoc hostibus foret, nisi Geraldus ui diuina roboratus, mox eisdem hostibus intolerabilis esset.  Quod etiam suis ualde uidebatur ineptum ni experimento probassent, quod Geraldus, quem pietas in ipso preliandi articulo uincebat inuincibilis semper esset. Cum ergo uiderent quod nouo preliandi genere mista pietate triumpharet, irrisionem uertebant in admirationem. Etiam uictorie securi, seruabant alacres quod iubebat. Non enim auditum est aliquando quod uel eum, uel milites eius, qui sub illius fidelitate pugnauerunt, euentus uictorie fefellisset. Sed et hoc certum constat, quod nec ipse quemlibet unquam uulnerauerit, nec prorsus ab aliquo uulneratus est. Christus namque erat, ut scriptum est, in latere eius, qui cordis eius oculum inspiciens, peruidebat quod pro eius amore tam beneficus erat, ut non hostes ipsos uellet appetere, sed solam in eis  audaciam dementare. Nemo sane moueatur, quod homo iustus usum preliandi, qui incongruus religioni uidetur, aliquando habuerit. Quisquis ille est, si iusta lance causam discreuerit, ne in hac quidem parte gloriam Geraldi probabit obfuscandam. Nonnulli namque Patrum cum et sanctissimi et patientissimi fuerint iustitie tamen causa exigente uiriliter in aduersariis arma corripiebant: ut Abraham, qui pro eruendo nepote ingentem hostium multitudinem fudit. Et rex Dauid, qui etiam contra filium legiones direxit. Geraldus non aliena peruadendo, sed sua, quin potius suorum iura tuendo confligebat. Non nesciens rhinocerotem, id est, quemlibet potentem, loro religatum, ut glebas uallium, id est, humilium oppressores confringat. Neque, ut ait  Apostolus, iudex sine causa gladium portat; uindex enim Dei est . Licuit igitur laico homini in ordine pugnatorum posito gladium portare, ut inerme uulgus uelut innocuum pecus a lupis, ut scriptum est, uespertinis defensaret. Et quos ecclesiastica censura subigere nequit, aut bellico iure, aut ui iudiciaria compesceret. Non igitur obscurat eius gloriam, quod pro causa Dei pugnauit, pro quo pugnat orbis terrarum contra insensatos; quin potius ad laudem eius proficit, quod semper sine fraude uel insidiarum interuentu palam uicerit, et tamen ita protectus a Deo sit, ut gladium suum, sicut supra diximus, nunquam humano sanguine cruentauerit. Porro autem, qui exemplo eius aduersus inimicos arma sumpserit, eius quoque exemplo non propriam  commoditatem, sed communem querat. uideas namque nonnullos qui pro amore laudis aut lucri, sese periculis audenter obiiciunt, mala mundi pro mundo libenter sustinent: cuius dum amaritudines occurrunt eius gaudia, ut ita dixerim, querentes perdunt. Sed istorum alia res est. Opus uero Geraldi lucidum est, quoniam de simplicitate cordis metitur.

IX. Explorauerat antiquus deceptor mores adolescentis, et nescio quid diuinum in eo commentatus, in inuidiam exardescebat, et ob id quantis poterat tentationum fraudibus hunc obruere satagebat. Sed ille iam didicerat ad gremium diuine pietatis orando confugere, et illius commenta  per Christi gratiam refutare. Hostis autem inexplebiliter inuidus, cum experimento probasset, quod in eo per delectationem carnis regnare nequiuisset, bellorum, ut supra diximus, turbines ei per improbos concitabat, ut arcem pietatis per illos in corde eius oppugnaret, ad quam per seipsum irrumpere nequaquam ualebat. Contra castitatem uero, ut ad eius iuueniora redeamus, quam isdem uirgunculus certatim diligebat, uersutissimus hostis acerrime succendebatur. Nouum namque et inusitatum illi erat, quod aliquis iuuenculus naufragium pudoris tutus euasisset. Libidinem igitur, que ad decipiendum genus hominum, uel maxima, uel prima est eius uirtus, instanter illi suggerebat. Quam cum ille penitus refutaret,  torquebatur hostis; quod nec ad fores quidem cordis illius hanc intromittere posset. ueternosam ob hoc repetit fraudem, et ad instrumentum deceptionis, quo uel Adam, uel posteri eius maxime decipi solent, ad mulierem dico, recurrit. Quamdam enim iuuenculam eius oculis, ut fertur, ingessit. Qui dum in ea colorem nitidule cutis incautus attendere mox in delectatione illius mollescere cepit. O si protinus intellectu conspexisset quid sub cute latebat! quia nimirum nichil carnis pulchrum est, nisi fucus pellis. Auertit ille oculos, sed species per ipsos cordi impressa remansit. Itaque angebatur, illiciebatur, et ceco igni adurebatur. Tandem uictus mittit ad matrem puelle, qui se nuntiat nocte uenturum. Secutus ille nuntium, uiolenter ad interitum  anime festinabat. Interim uero, sicut solent captiui inter uincula, pristine libertatis gementes memorari, suspirat Geraldus, et consuetam diuine dilectionis dulcedinem recolebat. Et licet egro affectu, rogabat Deum, ne se illa tentatio penitus absorberet. uenitur ad condictum, intrat hospitium puella, quia frigus erat, stetit in facie iuxta focum: Geraldum uero iam diuina gratia respexerat. Cui tam deformis eadem puella mox uisa est, ut non crederet eam esse quam uiderat, donec pater eius ipsam esse assereret. At ille intelligens id non sine diuino nutu fieri, quod eadem iuuencula non eamdem uenustatem in eius oculis haberet, mox ad Christi misericordiam se recollegit, et profunde suspirans concitus equum ascendit, et nil cunctatus, gratias  agens Deo, raptim abire properauit. Nimius algor frigoris tunc forte ingruerat, cui se tota nocte torreri permisit, ut scilicet parue delectationis teporem glacialis asperitas puniret. Iubet autem protinus patri, ut hanc nuptui traderet. Quam et libertate donauit, et quoddam prediolum iure testamentario concessit. Fortassis autem fragilitatem suam suspectus, eius accelerari nuptias fecit. Quapropter eleemosyne causa, et dote libertatis donauit, ne illius matrimonium tardaretur. uerum tu cedrus Paradisi futurus quomodo sic agitari potuisti? Certe ut disceres qualis ex teipso esses. Nam et ille tuus patronus, apostolorum uidelicet princeps, cui postea et teipsum, et omnia tua commisisti, non se satis cognosceret,  nisi tentationis articulus obrepsisset. Nunc uero tu expertus qualis homo per se, qualis per Dei gratiam sit, compati supplicum tuorum fragilitati ne dedigneris. Nouerimus autem quia non est inconsuetum sanctis tentari. Insertis enim corrupte nature uitiis nascuntur, scilicet ut sicubi certent, certantes uincant, uincentes coronentur. Interest autem quis delectationem uitii recipiens succumbat, aut quis eidem repugnans uincat, ac delectatione uirtutum potius mentem occupans, uenenum praue delectationis, quod ad horam forte insumpserit, antidoto pie supplicationis a se repellat. At adolescens hic periculi experimento discretior, sicut aliquis in lubrico post impactionem pedis, cautius incedebat, satis cauens ut cordi  eius nichil oculi nuntiarent, unde mors ad eius animam per fenestras eorum subintraret.

X. Ceterum dulcis Dominus ac rectus, qui seruum suum Geraldum a stupro, pietatis dulcedine seruauit, punire eum pro concupiscentia, rectitudinis censura non omisit. Elapso quippe non multorum dierum tempore, per unum et eo amplius annum glaucomate cecicatis reum suum contriuit, ut oculi qui illicita uiderant, nec licita quidem ad tempus uidere possent. Cum quidem nec in palpebris, nec in prunulis eius, perpera quelibet appareret. Nouerant familiares cecitatem, et hanc extraneis perspicaces pupille summo studio dissimulabant. Ille uero sub manu ferientis Domini sese humilians, tanquam ad eius flagella paratus tacebat. Medicinam sane corpoream  nec refutabat, neque urgenter querebat, prestolans patienter, quando uel qualiter Dominus suus expleta feriendi uoluntate uerbera submouere uoluisset. Nouerat enim quod omnis filius flagellatur. Internus uero arbiter etiam minimas in electis suis maculas nunc purgat, ne sit in eis quod postmodum oculos eius offendat. Et ob id flagellum hoc eidem intulit, quo mens iuuenilis et de preterito purgaretur, et in futuro defecatior seruaretur. Cum ergo Deus explesset in eo uoluntatem suam, flagellum dimouit, et lucem eius oculis reparauit.

XI. Iam uero ille, quasi excoctis per afflictionem sensibus, uitam satis honestam ducebat, et medioximum discretionis callem in neutra parte pronior agebat. Scilicet ut seculari negotio sua munia non  fraudaret, nec a religionis cultu terrena se occupatione tricaret: honestiores uiros sibi familiarius adiungebat, et clericos melioris fame, cum quibus domi uel foris diuinum officium, aut simul, aut uiritim exercebat. uenerat Dominica dies, et ille necesse habebat ad quoddam placitum  ex condictu uenire, quo scilicet nobiles quidam uiri conuenturi erant. Quos ne tardius ueniens demorari  uideretur, manicare  studuit, et priusquam illucesceret proficisci. Cauebat quippe in hoc turgidum fastum, ne se cuiquam tardum aut difficilem prestaret, ut moris est nunc quibusdam, qui uelut de thalamo procedentes, prius ebrietati se mancipant quam amicis prestent, contra illud Scripture dicentis: ue terre cuius principes mane comedunt . Atqui Geraldus non ita. ualde enim indigne ducebat, ut qui multis prelatus erat et dominus, uitiorum dominationi fieret seruus. Ieiunus ibat ad placitum, ne mersa sobrietate rationis iudicio caruisset. Inquirebat autem quid Christi, quid pacis, quod commune bonum preferret. Post nocturnas autem laudes si quolibet proficiscendum erat, missarum subsequebatur solemnitas: ita diuine  clementie se suosque committens abibat. Predicta sane Dominica, quoniam necesse fuerat ante auroram proficiscere [proficisci], missam preterierat: quam scilicet expleto placito cum speraret audire, nusquam possibile fuit. Mestus igitur admodum discurrebat, querens ubi aliqua spes reperiendi fuisset. Cum uero nequidquam, aduocat clericos qui tum forte aderant, et cum his omnes psalmistanos milites, dicens: Mea proprie culpa est, quod hec sancta dies in uanum nobis transiet. Sed est quod ad laudem Dei faciamus, ne diem sanctam inaniter expendisse uideamur. Dixerat hec, et psalterium a capite, nil mortale sonans, cum eisdem percucurrit. Ex hoc iam sibi consuetudinem statuit ut psalterium pene quotidie recitaret. Quo  uidelicet decurso, uelut spiritaliter epulatus, gaudere uidebatur, ut solet aliquis ambitione exsatiata letari.

XII. Manupretium uidetur, si de corporis eius habitudine quedam proferamus. Nam licet caro non prosit, licet fallax gratia sit pulchritudo, tamen quia libidinis atque superbie fomes esse quibusdam solet, laudandum est in hoc uiro quod et uenustus fuit, et se nec libidinis ceno fedauit. Geraldus igitur stature mediocris, et totus, ut dicitur, euphormis, id est bene formatus. Et cum unumquodque membrum sua pulchritudo compsisset, collum tamen ita candidulum, et quasi ad normam uidendi decusatum habebat, ut uix aliud tam gratiosum uidisse te putares. Elegantiam sane corporis uenustas  animi decorabat. Unde in frontispicio eius cordis habitudo subrutilabat. Hoc et Scriptura testatur, dicens quod risus dentium, et occursus faciei, qualitatem interioris hominis demonstrat. Gustauerat iam quoniam dulcis est Dominus, et sponsi celestis quoniam suauis amplexus; et idcirco pulchram anime speciem non patiebatur in oculis eiusdem sponsi delectatione carnis illecebrari.  Solebant sui collum eius letantes deosculari, nec tamen indignabatur illis, quoniam superbia, que semper intrectabilis est, sedem sibi uindicare non poterat. Erat preterea corporis pernicitate multum uelox, et uirium robore ualidus. Quod idcirco fit commemorandum ut appareat quoniam laudabilis est qui, materiam superbiendi habens, sese in humilitate depresserit. E contra, quoniam uituperabiles, qui parum uel nil horum habentes intumescunt. Postquam uero mentalibus se studiis plenius applicauit, illa corporis agilitas prorsus emarcuit. Tum preterea gratissimus erat alloquio communi, et in tractandis ac disponendis rebus acumine consilii profundus. Et quanquam scurrilitatis uerba caueret, seria tamen ita proferebat,  ut etiam suis in hoc placeret. Nec in proferendis minis erat nimis dicax, nec in reseruandis iniuriis tenax. Sed neque ad beneficia quelibet danda facilis, neque ad hec [nec ab his] que dederat auferenda mutabilis. Quod uero affirmatiue diceret, hoc indubitanter explebat, nisi forte peccatum esse dignosceret.

XIII. Studebat autem ita sobrietati, ut non solum se, sed etiam suos a temulentia custodiret. Nam conuiue eius, neque uoraces erant, neque bibaces. Neque enim uel hospites unquam ad bibendum cogebat, neque numerosius quam omnes ceteri conuiue, potum hauribat. Itaque sic temperabat conuiuium, ut ab eo nec temulenti surgerent, nec subtristes. Et cum hospites, ad quorum humanitatem  se totum impendebat, reficere nonnunquam mane fecisset, ipse tamen non ante horam diei tertiam, uel in ieiunio aute nonam reficiebat. Illud Scripture preceptum obseruabat beatus princeps, qui in tempore suo comedit ad reficiendum et non ad luxuriam. Quid enim ille conuenientius obseruaret quam ebrietatem, que preter hoc quod mors anime est, et a regno Dei, teste Apostolo, sicut homicidium, excludit, etiam corpori multum noxia probatur. Inde enim uirium debilitas, inde membrorum tremor, inde sensuum eneruitas, inde senectus intempestiua conqueritur. uisus, loquela, uultus dehonestatus, et omne religionis decus deprauatur. Nemo quippe ualet simul uino et Spiritu sancto repleri, et nullo pacto Ierusalem ab igne  fornicationis ualet tueri, si principem coquorum Nabuzardan ab eius obsidione noluerit arcere.

XIu. Semper sedilia pauperibus coram se parabantur, et aliquoties mense apponebantur eis, ut per seipsum uideret quid uel quantum ad refectionem eis daretur. Nec certus recipiendi numerus tenebatur, sed cum forte plures adessent, quorum persone duntaxat apte ad recipiendum uiderentur, plures ad eum introducebantur. Nullus uero unquam ab ostio sine datu eleemosyne excludebatur. Ministri procurabant, ut ad manum semper haberet fercula, que ipse eis daret. Potus quoque afferebatur, quem inspectum ac pregustatum transmittebat, ut ipsi primo biberent, quibus et sui panis medietatem  dabat. In his utique Christum se suscipere credens, et ipsum reuerenter in his honorans, hunc ad se per ipsos intromittebat, cuius refrigerium est, iuxta prophetam, reficere lassum. Quam susceptionem mercedis male sibimet illi imminuunt, qui licet foras eleemosynam transmittant, pauperes tamen ad se non introducunt. Nam Christum, qui dicit: Hospes eram, et collegistis me , ita a suis domibus excludere uidentur. Ut autem Phariseorum iustitiam, iuxta preceptum Domini, preiret, nonam partem de redditibus agrorum reponi seorsum faciebat. Inde in quibusdam suis domibus pauperes alebantur: hinc eis indumenta uel calceamenta prebebantur. Obuiantibus sibi nummos, quos ad hoc ipse ferebat, aut per se, aut per credulum  ministrum clam iugiter ministrabat. Aliquoties cum pro aliquo homine nummi erogarentur, ipse cum indigentibus accipiebat, gaudens et exoptans pauperibus assimilari; quos tamen statim dabat, multam diuini officii functionem pro accepto munusculo recompensans.

Xu. Refectionis tempore, ingens illi reuerentia seruabatur. Non ibi loquacitas aut scurrilitas preualebat, sed uel necessarii, uel honesti sermones, uel certe diuini eloquii dicebantur. Per omne enim tempus semel in die prandebat, nisi forte estiuis diebus, cum prosius * aliquid, aut crudum cenaret. Ad eius mensam primo diutius legebatur; sed ut secularibus condescenderet, lectionem interdum suspendens, querebat a clericis quid in ea diceretur:  ab ipsis tamen quos posse nouerat respondere. Siquidem nobiles clericos nutriebat, quibus et morum honestas, et eruditio sensus certatim adhibebatur. Pubescentibus enim austeriorem se prebebat, dicens quod illius etatis tempus ualde sit periculosum, quando quilibet adolescens materne uocis similitudinem, uel faciei deponens, paternam incipit assumere uocem uel uultum; et qui se tunc seruare studeret, facile dehinc carnis incentiua superaret. Cum ergo illi quos de lectione requirebat, illum rogarent ut ipse potius loqueretur, tandem solebat proferre quod ei non pomposa dissertatio, sed docta simplicitas ministrabat. Interim uero cum e uestigio non deessent, qui facetias quasdam, ut assolet, aut iocularitates mouerent,  non eas mordaci indignatione, sed quasi itidem iocando compescebat. Nunquam tamen uanitatem coram se protrahi sinebat. Nouerat enim quod omnibus in commune Christianis iubeatur ut unusquisque cum silentio suum panem manducet. In refectionis autem fine lectionem semper lector iterabat. Ita Geraldus uel de Deo loquens, uel Deo sibi per lectionem loquente, maximum refectionis tempus expendebat. uiderint illi hoc eius exemplum qui, contra redargutionem prophete, citharam et lyram ludendo habent in conuiuiis suis. Gaudent lusibus, et exsultant ad uocem organi. Opus Domini non respiciunt, quoniam inter uoces perstrepentium nec saltem clamorem pauperis audiunt. Quid enim? uerum  est quod Christus ueritas dixit, quod scilicet, ex abundantia cordis os loquitur . Isti qui semper de secularibus, et uel parum, uel raro de Deo loquuntur, palam est quid amplius ament, uel quid in cordibus eorum abundet. Qui utinam sicut Geraldus nouissima prouiderent, et siue manducarent, siue biberent, omnia, iuxta preceptum Apostoli, ad laudem Dei facerent. Tribus feriis in hebdomada, et omni tempore quod abstinentie dicatum est, a carnibus abstinebat. Si tamen in eisdem feriis festiuitas annualis euenisset, abstinentiam ita soluebat, ut in qualibet absoluta feria ad uicem illius quam soluerat, itidem abstineret; cum et unum pauperem extra solitos obtentu illius festiuitatis reficeceret. Sin uero ieiunium die Dominica euenisset,  nequaquam illud soluebat, nec sub hac occasione preteribat, sed precedenti sabbato solemnitatem ieiunii persoluebat. Sin uero talis eius sancto homini uideretur incongruus, nouerit ille quem hoc forte mouet, quod omnia munda sint mundis, id est, sine concupiscentie uitio comedentibus. Et qui non qualitatem cibi, sed necessitatem, uel appetitum quo sumitur, internus iudex attendit. Quod Elias propheta et Esau suo probant exemplo. Licuit igitur homini laico, presertim tam iusto, licitis uti; quod non licet eis quibus id sua professio contradicit. Nam illa paradisi arbor non idcirco mortem intulit, quod mala esset sed quod super interdictum fuit presumpta.

XuI. Porro uestibus laneis, aut lineis, non isto modo quo nunc a filiis Belial presumptum et excogitatum  est, qui utique sine iugo sunt, sed antiquo more semper usus est, ita duntaxat contextis, ut nec affectata pompa redolerent, nec plebeia rusticitate notarentur. Sericinis uero uel pretiosis, nec obtentu quidem cuiuslibet festiuitatis, nec alicuius presentia marchionis, plus solito se comere studuit. Reminiculum illud quo solet ensis renibus astringi, per uiginti annos, si tandiu durare posset, non mutare aut renouare curabat. Quid dicam de balteo uel ambitiosis cinctoriis, aut fibula, de equorum phaleris, quandoquidem ille non solum portare aurum, sed nec habere quidem pateretur? Non enim putauit aurum robur suum, neque in multitudine diuitiarum, sed in Deo gloriatus est. Ut religionis solent etiam  professores, qui ad excolendum corporis cultum, inuerecundo et infatigabili studio sollicitantur: id toto nisu affectantes, ut reuerentiam, quam sibi moribus tollunt, uestis pretiose saltem obtentu ab intuentibus emendicent. Quibus utique expediret ut ad cultum anime, que iugiter pulchrescere poterat, potius uacarent.

XuII. Erat autem pauperibus et iniuriam passis liber ad eum semper accessus, nec ad causam suam ei commendandam deferre munusculum aliquod indigebant. Plus quippe oculis eius unusquisque suam necessitatem plenius allegabat, quanto illum arctius indigentem uidisset. Iam uero benignitas eius non solum  uicinis, sed etiam longinquis regionibus resonabat. Et quia nouerant omnes quam beneficus erga omnes esset, multi per eum suas necessitates expediebant. Nec dedignabatur aut per se aut per suos pauperum negotiis interesse, et, ut potis erat, suffragium prebere. Sepe enim cum inter discordes dura grassari bella cognouisset, die qua uentilanda erat causa, faciebat pro eis missas celebrari. Et quibus non occurrebat humanitus subuenire, diuinum illis imprecabatur auxilium. Neque hoc patiebatur, ut quilibet senior beneficia a suo uasso pro qualibet animi commotione posset auferre; sed, deducta ad medium causa, partim prece, partim imperio, commotionem exasperati animi reprimebat. Rectitudinis eius uigorem hac una re tantum putares accliuem.  Quoties pauper apud potentiorem forte obnoxius teneretur, instabat, ut imbecilliorem ita sustentaret, quatenus fortiorem sine lesione fregisset. Ceterum, ueraciter iustitiam esuriens, hanc non solum in suis, sed etiam in extraneis ledi non patiebatur.

XuIII. Iustitie sitis, ut esuries, ordinatim in eo flagrabat. Non enim aut simplicitas aut benignitas asperitatem zeli deserebat, aut asperitas zeli simplicitatis benignitatem. Nimirum ut de Iob dicitur, quod simplex erat et rectus, et iste uir, quamuis pauperibus multum consuleret, tamen ad puniendum reos non usquequaque dormitauit: uidelicet non ignorans quibusdam diuinitus esse datum, ut crimen quod impunitum remanere non potest, temporali supplicio luant. Unde et rex Dauid moriens Ioab et  Semei iubet puniri. Quamdam siluam latrones occupauerant, qui rapinas et cedes transeuntibus atque uicinis inferebant. Quod Geraldus audiens, ad capiendum eos protinus direxit. Ac tum forte rusticanus quidam ad eos metu cogente uenerat. Milites uero qui eos comprehenderunt, timentes ne forte domnus Geraldus aut eos dimisisset, aut cur eos impunitos sibi ostenderent inculpasset, oculos omnium protinus auulserunt. Qua occasione factum est ut ille rusticanus una cecaretur. Qui dehinc in Tolosanum pagum recessit. Longo post tempore, cum de eo domnus Geraldus audisset quia latronum socius non fuerit, ualde contristatus est, requirens uel si uiueret, uel quo isset. Comperto autem quod ad Tolosanam prouinciam discessisset, centum solidos,  ut aiunt, ei transmisit, iubens portitori ut eius uice ueniam ab eo postularet.

XIX. Itidem quam clementer consolaretur afflictos, aut quantum sepe misereretur obnoxiis, hoc liqueat exemplo. Quemdam presbyterum ita uicini sui crescente litigio contriuerant, ut eius oculos eruerent. Quem scilicet senior uerbis multum consolatus est, suadens illi patientiam. Sed ne uerborum consolatio exilis uideretur, quamdam sui iuris ecclesiam, facto solemniter testamento, eidem contradidit. Aliquantulum tempus fluxerat, et unus ex his qui presbytero uim intulerant,  ab officialibus comprehensus est,  et in carcere clausus. Quod et seniori tanquam inde gauisuro protinus nuntiatum est. Qui statim quasi desiderio puniendi festinans, tetendit ad carceris locum. Alie uero cause emerserant, quas necesse erat in crastinum expedire. Sub hac ergo occasione iubet reum usque tunc demorari. Sero autem cum officiales ad sua discessissent, precepit clam custodi, quatenus eum cibo ac potu reficeret. Et quia discalceatus erat, datis calceamentis aufugere permisisset. In crastinum uero  mallensibus undique ad seniorem confluentibus iubet reum adduci. Quidam uero quos custos carceris pro seipso parauerat, trementes indicant reum aufugisse. At ille uolens factum celare, quasi minabatur custodi. Sed mox itidem: Bene, inquit, actum est, quoniam presbyter iam eis  noxam indulserat.

XX. Item duo uinculati, quos apud eum reatus ingens obnoxiauerat, eidem fuerant presentati. Instabant uero accusatores, ut suspendio eos iuberet protinus interire. Ille uero dissimulabat, quoniam eos palam liberare nolebat. Sic enim in quolibet pietatis opere se modificabat, ut ipsa eius pietas non nimia uideri posset. Respiciens ergo accusatores: Si, inquit, ut dicitis, mori debent, prius iuxta uulgarem sententiam reficiamus eos. Tunc cibum et potum iussit eis afferri, et ad comedendum disligari. Cumque refecti fuissent, dedit eis cultellum suum, dicens: Ite et uos ipsi, afferte uimen, quo suspendi debeatis. Non longe autem erat silua, que stirpibus  densata succreuerat. Quam illi intrantes, et quasi uimen querentes, paulatim remotiora penetrantes, subito disparuerunt, et ita mortis articulum euaserunt. Hi uero qui aderant, assensum eius intelligentes, eos perscrutari inter fruteta non audebant. Quantum uero ex equalitate personarum coniici potest, personas illas reorum qui se in malum destinauerat, aut damnis cercebat, aut charactere adustionis inurebat. Illas autem personas, que non per consuetam malitiam, sed qualibet, malum aliquod perpetrassent, indemens dimittebat. Nunquam tamen auditum est ut se presente quilibet aut morte punitus sit, aut truncatus membris.

XXI. Sane de pluribus gestis eius pauca quedam et singula commemoramus, que ad ostendendum  quosdam pietatis actus nobis uidelicet compertos,  sufficere possunt. Ob hoc etiam et minima quelibet inserimus, per que grande eius ualeat studium demonstrari, ut est uidelicet illud: Dum per aggerem publicum aliquando graderetur, in agello uie contiguo quedam rusticana mulier aratrum ducebat. Quam requirit cur opus uirile mulier agere presumpsisset. Respondit uirum suum diutius iam languere, tempus sationis preterire, se solam esse, nullumque qui sibi subueniat habere. Cum quidem ille calamitatem eius miseratus, tantos ei nummos dari iubet, quanti dies sationis superesse uidebantur, quatenus per singulos dies agricolam sibi conduceret, et ipsa dehinc a uirili opere cessaret. Omne fucatum, ut ait Ambrosius, refugit natura, et auctor eius Deus quod contra illam est abhorret. Hec ergo  res per se quidem exigua est, sed affectus recti hominis nature legibus conueniens eam grandescere facit.

XXII. Cum itidem alias uiam carperet, haud eminus cicer quidam rusticanus metebat. Cum iuuenes, qui seniorem preibant, inde sumentes manditarent, hec ille conspicatus, emisit equum et ad hominem concitus uenit, querens si cicer pueri abstulissent. At ille: Ego, inquit, domine, gratis dedi. Et senior: Bene, inquit, faciat tibi Deus.

XXIII. Tale est quod alia uice, cum ministri eius conuiuium sub umbra cerasorum pararent, ramusculos baccis iam maturis dependentes, quos antequam ille ueniret, iidem ministri confregerant,  a reclamante rusticano argenti pretio comparauit. Forte dicet aliquis quod hec relatu indigna sunt: sed nos timorati hominis mentem per hec exigua demonstramus, ut ex obliquo intelligatur quoniam qui modica non spernebat, paulatim decidere in maiora non poterat. An non affectus uidue per duo minuta comprobatus a Domino est?

XXIu. Erga ipsos uero qui iuris eius erant, tam beneficus, tamque erat pacificus ut mirum considerantibus esset. Nam frequenter improperabant et quod mollis esset et timidus, qui se ledi ab infimis personis, tanquam impotens, permisisset. Nec facillime tamen, sicut domini solent irasci, contra improperantes uel leuiter indignabatur. Aliquando enim non paucos ex ruricolis obuios habuit, qui  , derelictis  coloniis suis, in aliam prouinciam transmigrabant.  Quos cum recognouisset, et quonam cum sua supellectile tenderent, inquisisset, responderunt quod iniuriati fuissent ab eo, cum ipse beneficiauerat eos. Milites uero qui obambulabant principi, suadebant ut eos uerberari iuberet, et ad domunculas, unde discesserant, redire compelleret. Sed ille noluit. Quippe qui nouerat suum, et illorum Dominum esse unum in celis, et qui magis consueuerat, iuxta Apostolum, remittere minas, qui potentie sue manum non leuare super pupillum soleret. Ergo permisit eos abire, quo sibi commodius putarent, et dedit licentiam conuersandi. Hoc uero, quod non sine mea uerecundia quemdam nuper garrientem audiui, scilicet quod  debitum wadii nequaquam debitori relaxare solitus erat, omnino falsum est,  sicut illi testantur qui sepe uiderunt, quod non solum augmentum wadii, sed etiam  capitale debitum relaxabat.

XXu. Siquidem sui pagenses, uel clerici, qui illum sicut patrem affectuose diligebant, frequenter ei tortulas cere deferebant, quas ille ueluti grandia munera, multas gratias referens accipiebat. Nec tamen ex eadem cera quidquam ad suum usum ardere permittebat, sed coram altari, uel sanctis pignoribus, que perinde secum deferri faciebat, totam in luminaribus succendi precipiebat. Cubiculari uero cum forte cera aliunde ad eius obsequium preparata deesset, betulinas cortices, uel abiegnas tedas ante eum, et in ministeriis suis preparabant. Sed cum ille tanto studio cauebat, ne muneribus  que sibi gratis dabantur priuati uterentur, quomodo consequens esset, ut exactiones wadiorum sine indulgentia exegisset? Quin potius, que sibi iure debebantur, frequenter ultro debitoribus relaxabat. Minas quoque, iuxta Apostoli preceptum, seruis remittebat. Nam et fraudem interdum patiebatur, et rapinam bonorum suorum, ut dicit idem Apostolus, suscipiebat.

XXuI. Sed ut hoc exemplo comprobetur: fur aliquando tentorium eius noctu ingressus est: cum quidem cereus de more coram lecto illius arderet, ac tum forte senior uigilabat. Solebat enim in stratu suo, dilectione Christi atque dulcedine pasci, per studium orationis. At uero fur ille curioso uisu cuncta percurrens, explorabat si quid forte uideret  quod asportare ualeret. Puluillum forte respicit, quod sericam tecam habebat. Tetendit manum et ipsum sibi trahebat. Tum senior: Quis, inquit, es tu? Extimuit latro, et stupidus hesitabat. Tum ille: Fac, ait, quod facis, et caute discede, ne forte aliquis sentiat. Ita latroni persuasit, ut licenter cum  furto discederet. Quis alius preter Geraldum hoc ita faceret? Certe mihi uidetur, quod id magis admiratione dignum sit, quam si furem rigescere in saxi duritiam fecisset.

XXuII. Quantopere autem illud cauere studuerit quod Apostolus iubet: Ne circumuenias in negotio fratrem tuum , itidem presenti patebit exemplo. Cum aliquando ab urbe Roma rediens, Papiam preteriret, haud procul castrametatus est. Quod uenetii, uel alii quamplures illico cognoscentes, ad eum protinus exierunt. Iam enim per omne illud iter satis nobilissimus erat, et religionis atque largitatis causa apud omnes famosus. Cum ergo negotiatores, ut eis mos est, inter papiliones  cursitarent, et si quispiam uellet aliquid emere, disquisissent,  honestiores quidam ad senioris tentorium peruenerunt, et ministros interrogabant, si forte domnus comes  uel pallia, uel pigmentorum species emi iuberet. Tum uero ipse uocans eos ad se: Quod, inquit, placuit, Rome licitatus sum; sed plane uelim dicatis utrum bene negotiatus sim. Tunc iubet empta pallia coram afferri. Erat autem unum ex his pretiosissimum. Quod uenetius intuens, querit quidnam pro eo datum sit. Cumque summam pretii cognouisset: uere, inquit, si Constantinopoli esset, etiam plus ibi ualeret. Quo audito senior extimuit, quasi grande facinus exhorrescens. Cum uero dehinc quosdam Romeos sibi notos obuiam reperisset, tot solidos eis commendauit, quot uenetius ultra datum pretium  dixerat pallium ualere, dans indicium ubi uenditorem pallii reperissent. uerum cum in aliis peccati speciebus soleant homines compungi, atque de emendatione meditari, aut raro, aut certe, nec raro uideas, qui preter Geraldum in ista peccandi specie se doleat deliquisse. Sed nimirum ille nouerat, quia Deus per omne peccatum offenditur, et eum quem toto corde diligebat, offendere nec in minimis uolebat.

XXuIII. At uero non immemor quia Christianorum iustitia debet iustitiam Phariseorum supergredi, cum uniuerse fruges eius rectissime decimarentur, nonas etiam iubebat seorsum recondi, que in diuersis pauperum necessitatibus dispensarentur. Inde cum necessitas exegisset, superuenientibus diuerso  tempore pauperibus uestimenta emebantur. Preterea nummos indesinenter secum ferebat, quos obuiantibus egenis latenter, quantum poterat, uel per se, uel per quemlibet cause istius conscium dabat. Et cum illi reditus agrorum ac uinearum satis abundarent, nunquam tamen auditum est, quod uillici eius  aliquid accommodassent; sed neque ipse predium aliquando comparauit, preter unum agellum, qui sue cuidam possessioni forte insitus erat: cum soleant diuites quique in hoc uehementer inardescere, terribilem prophete comminationem obliti, qua dicit: ue qui coniungitis domum ad domum, et agrum agro copulatis . Geraldus namque, iuxta preceptum Euangelii, contentus erat stipendiis suis. Et sicut ille neminem concutiebat, neque calumniam faciebat, sic et rerum dispositor Dominus, ea que iuris illius erant, ab impiis et peruasoribus tuta seruabat. Etenim tanta prediorum loca per diuersas prouincias sub ditione sua tenebat, ut ipsis locis, quibus plenus erat, ueraciter locuples diceretur. Nec tamen multitudo locorum extollebat eum, quoniam  nichil, ut Psalmista dicit, a Domino uolebat supra terram. Qui nimirum hec omnia adiiciebat illi, quia regnum Dei, quod primum est, ipse querebat ab eo. Tantum utique, Deo largiente, succreuerat, tamque protectus, et tam immunis persisterat, ut ei conuenire uideatur illud Iob: Tu uallasti eum, et possessio eius creuit in terra .

XXIX. Sane ut pateat qualiter in bono malum uincere consueuerat, iuxta apostolicum preceptum, hoc eius factum sub exemplo commemoretur. Cum dehinc ad portum Placentinum uenisset, quidam clericus, qui portui preerat, superuenit. Nam, sicut illic mos est, lucrosum nimis naulum a Romeis exspectabat. Qui nescio qua causa felle commotus, uerba indignationis rotabat, ita ut episcopum   Rotenensis prouincie, sed et alios nobiles uiros iniuriosis exprobrationibus lacessiret. Forte uir Domini de contra stans, seditionem moueri metuens, conuiatores compescuit, ne dure quidquam respondissent. Clericum uero blando sermone fregit, et quedam munuscula ei dedit. At ille uidens quam facili sermone et episcopum et ceteros a respondendis iniuriis compescuisset, se autem quam leniter ad mentem reduxisset, quesiuit ab eo quisnam esset. Cum ille se Aquitanum et mediocrem personam esse responderet, clericus eum tam uultu quam eloquio considerans, ad eius gratiam se totum inflexit, et quidquid de naulo debebatur, cunctis de illius comitatu remisit, et tam ipsius quam aliorum flascones et utres uino impleuit. Habebat enim  isdem senior diuinitus hoc donum, ut tam ipse quam sermo eius gratiosus esset. Et non solum quibuslibet aliis personis, sed etiam ipsis magnatibus. Quin et regibus semper charus, et reuerendus erat.

XXX. Merito quippe diligebatur ab omnibus, quoniam ipse cunctos diligebat. Referamus plane quid de quodam fugitiuo, quasi de amico fecerit. Nam in eodem itinere fugitiuum eumdem reperit, qui ante aliquot annos ab eius municipio discesserat. Qui apud illas personas cum quibus habitabat, magnus etiam et locuples habebatur. Hunc itaque ministri domni Geraldi reperientes, ad eum trementem et pauidum adduxerunt. At ille seorsum inquisiuit ab eo qualiter se ageret. Et cum didicisset ab eo, quod in eodem loco non parum honorabilis haberetur: Nec ego,  inquit, te dehonestabo. Tunc precepit suis, ne quis proderet qualis in sua regione fuisset. Tum uero uidentibus uicinis suis, ei quedam munuscula tribuit, et in eloquio uel conuiuio satis eminenter honorauit, et eum in pace dimisit. Quis hoc preter Geraldum faceret? Sed hoc ille fecit, qui non auaritie seruus erat, sed misericordie se totum dicauerat.

XXXI. Item in eodem itinere, quidam uir de parte Bituricensi, non longe a Roma sibi coxam fregerat. Qui relictus a suis, cum coniuge solus remansit. Quem Bonifacius quidam ex militibus domni Geraldi casu reperit, et necessitatem illius audiens, ad eumdem domnum Geraldum hunc adducens: En, inquit, domine mi, iuxta tuum desiderium reperi, quod tibi placiturum presento: ecce homo indigens solatio.  Quem dehinc uir Domini in tuitione sua gaudens suscepit, et usque Briuatensem  uicum sufficienter sustentatum deduxit. Tunc insuper ei decem solidos prebuit, quibus subsidium usque ad suos habere posset. Hec et huiusmodi facta testantur miserendi affectum, quem ei diuina inspiratio largiter inspirabat.

XXXII. uerum nouerimus, quia necesse est, ut messis triticea cum lolio crescat, et granum frumenti palea superior interim premat: et ob hoc oportuit ut iustum Abel malitiosus Cain ad patientiam exercuisset. Geraldus quoque, sicut Iob, frater draconum et socius struthionum fuisse monstretur, frequenter a quibusdam prouinciarum lacessitus est. Nam reipublice statu iam nimis turbato  regales  uassos insolentia marchionum sibi subiugauerat. Iam itaque multarum causarum experimentis probatum fuerat, quod, ut scriptum est, omnipotens erat contra hostes Geraldi. Quibus uidelicet ita insuperabilis uidebatur, ut malum, quod ei perstruere molirentur, in ipsos potius redundaret, ut scriptum est: Qui fodit foueam proximo suo, ipse prior incidet in ea   . Wilelmus plane dux Aquitanorum, uir bonus, et per multa laudabilis, cum tandem uehementer inualuisset, non minis quidem, sed precibus agebat, ut Geraldus a regia militia discedens, sese eidem commendaret. Sed ille fauore comitis nuper usurpato, nequaquam consensit  . Nepotem tamen suum nomine Rainaldum eidem cum ingenti militum numero commendauit. Sed et isdem  Wilelmus nullatenus illi indignatus est, quippe non immemor  , quia pater suus Bernardus ipsum adhuc adolescentem eidem domno Geraldo amoris causa commendauit. Et ideo dulci admodum contubernio, et ingenti ueneratione semper eum excolebat. Cum uero causa instabat, ad eius colloquium ueniebat. Nonnunquam autem gratiosi hominis Wilelmus suauitate delectatus, ui precum exigebat, ut secum diutius commoraretur. Et frequenter in agendis progressus, longius secum ire faciebat.

XXXIII. Factum est quadam uice, cum ita res exigeret, ut in quamdam regionem qua hostiliter ierat, longum tempus cum eo expendisset. Interim uero omne stipendium, quod  in sagmariis Geraldi delatum fuerat, paulatim defecit. Porro exercitus  ad predam uersus, tanquam hostes Wilelmi persequens, totam regionem illam depopulabatur. Qua causa incole sibi timentes, facultatibus expositis, fugiebant, nec inueniri poterat qui ministris eius stipem uendidisset. Cum ergo nichil ad emendum reperissent, nec de preda quidquam eis tangere licuisset, non modicam in illa expeditione penuriam sustinuit. Neque enim ab his qui predabantur, quidquam suscipere patiebatur, ne forte cum eis participans socius peccati existeret. Sustinuit autem et amici comitatum, nec afflictus deseruit. Ridebant hoc nonnulli, quod aliis de preda lasciuientibus ipse cum suis indigeret. Multi quidem quibus erat sanior intellectus, illum beatificabant, altius gementes quod ad hunc imitandum idonei non essent. Denique ex  hoc et deinceps, cognomentum hoc promeruit, ut ab omnibus in commune Geraldus ille Bonus appellaretur.

XXXIu. Tanti autem apud eumdem Wilelmum habitus est  , ut ei sororem suam in coniugio dare uellet, Ermengardi matre quamprimum id cupiente, que uirum hunc pio diligebat affectu. Sed Christus uirginis filius castitatis amorem illi dudum indulcauerat, quam ab ineunte etate ita complexus est, ut nec intuitu quidem tam excellentis copule pateretur ab ea diuelli. Quantopere enim carnis obscenitatem exhorruerit, per hoc animaduerti potest, quod nocturnam illusionem sine merore nullatenus incurrebat. Quoties namque illud humanitatis infortunium dormienti contigisset, consecretalis cubicularius afferebat ei seorsum, in competenti uidelicet  loco, uestes mutatorias, ad hoc semper paratas, et tomentum, et uas aque. Quo illo intrante, non enim patiebatur se nudum uideri, mox ille minister clauso ostio recedebat. Ita cultor interne puritatis corporis inquinationem refugiebat, ut ipsam solam, que dormienti acciderat, non solum balneis, quin etiam lacrymis abluerit. Stultum forte uidebatur hoc eius factum, sed illis plane quorum cenosa mens uitiorum sordes exhalat. Qui cum se uel naturaliter, uel uoluntarie sordident, immunditias tamen suas abluere per se dedignantur. At uero Geraldus scriptum nouerat: Omni custodia serua cor tuum . Et item: Qui modica spernit, paulatim decidet . uelim sane perpendas quanti habendum sit, quod inter mundanas opes, et in fastigio terreno  positus, castitatem seruauit. Quid magnificentius faceret? Nihil amplius aut excellentius requiras. Nam, sicut beatus Martinus perhibet, nichil uirginitati est comparandum.

XXXu  . Unde et Ademarus comes uehementer instabat, ut eum sue ditioni subdidisset, quod nullo equidem pacto extorquere potuit. Non solum quippe eidem Ademaro, sed nec Wilelmo quidem duci, qui tunc maiore rerum affluentia potiebatur, se commendare assensus est, Credo Mardocheum uir iste meditabatur, qui superbo Aman se submittere, honoremque regibus a Deo collatum prebere contempsit. uerum cum in amicitia Wilelmi deuictus pacem habere uideretur, ut homini in Christo uiuenti persecutio non deesset, predictum comitem  Ademarum illi Satanas instigauit. Quem profecto multis et uariis tentationibus appetitum sibi subiugare non potuit. Aliquando quippe contigit ut in prato cum paucis militibus mansitaret nocte, cum equidem Ademarus misso exploratore pro certo resciuit et ubi et cum quantis esset. Gauisus plurimum quod occasionem opportunam ad eum comprehendendum reperisset, armatorum cuneum collegit, et ad locum aciem direxit. Porro Geraldus in parte ipsius prati decumbens, ut fertur, cum suis omnibus dormiebat. Sed ille qui custodit Isrel, nequaquam innocenti uiro dormitabat. Si quidem, ut de Ieremia propheta scribitur, uia Dominus celauit eum: ita et hunc diuinitus abscondit, ut cum omne  pratum per gyrum discurrissent, et per medium regyrassent,  nequaquam eum reperire potuerint. Tum uero Ademarus adnisu frustrato, dolens impietatem suam esse delusam, recessit. Iustus uero, ut scriptum est, mundis manibus addidit fortitudinem laudis in Domino.

XXXuI. Quoniam itidem eius castellum satellites Ademari comitis occupauerunt. Quo Geraldus audito, paucos milites, qui tunc sibi forte aderant, secum duxit, et ad oppidum festinauit. Ademarus uero cum ualida exercitus manu, oppidi peruasores subsequi parabat. Sed cum non longe essent, quod ad obsidendum castrum Geraldus precurrerat, uolantem exercitum retinuit, dicens: Explorandum nobis est quanam Geraldus pugnatorum multitudine ualletur, qui nos ad obsidendum oppidum ausus est  preuenire. Neque enim se in hoc periculo precipitasset, nisi quorumlibet rusticorum auxilio septus esset. Dixerat hec, et pernices equites ad hoc explorandum direxit. Nox uero tum ingruerat: nec cunctati exploratores festinant, et quenam sint castra Geraldi sollicite rimantur. Ut autem in nocte solet fieri, lapides albicantes eminus sub incerto uisu conspicati, obsidentium tentoria putauerunt. Qui protinus exsangues et perterriti ad Ademarum recurrunt, ac ingentem castrorum multitudinem se uidisse fatentur. Redierant enim per quamdam matronam, cui idipsum retulerunt, per quam et hoc ipsum, quod illis exploratoribus uisum fuerat, postea uiro Dei innotuit. Ademarus itaque cum exercitu suo diuino nutu labefactatus,  ad sua remeauit. In crastinum uero peruasores castelli, cognito quod Ademarus eisdem minime adesset, pacem a Geraldo requirunt, poscentes ut eosdem sine ignominia recedere permisisset. Et id quidem uir Dei Geraldus illico indulsit. Sed milites animo concitati egre ferebant, si uel armis non spoliarentur. Inualuit tamen pietas Geraldi, et illos stare cegit, hostibus uero per angiportum fugientibus aditum permisit. Quin etiam duos de suis armatos constituit, qui hinc inde stantes procurarent, ne aliquis de supellectili exeuntium quidquam rapere presumpsisset. Ita Geraldus exturbatis absque sanguine hostibus triumphauit. Ita Christus more suo gloriosius militem suum ipsa aduersitate nobilitauit.

 XXXuII. Godefredus ille Torennensis comes  ,  quadam uice, collecto militum agmine, festinabat ut hunc uirum Dei bellando lacessiret, aut que erant iuris illius deuastaret. Contigit autem, ut ipso gladio quo se armauerat, ita uulneraretur, ut arreptum iter nequaquam explere posset. Qui tandem intelligens quod ob iniuriam uiri Dei uulneratus sit, a malitia sua cessauit, merito sibi illud Mosaicum conuenire conspiciens: Fugiamus Isrelem, Dominus enim pugnat pro eis contra nos .

XXXuIII. Oppidum nichilominus, quod monasterio superimminet, frater predicti Ademari clanculo irrepsit. Sed quia iam experimentis aliorum didicerat quod Geraldus, Deo pro se pugnante, semper hostibus preualeret, non ausus est ibidem remorari. Tamen ablatis omnibus que asportari poterant,  concitus aufugit. Nec multum uero post, quibusdam honestis uiris sese ob illius facinoris causam obiurgantibus cuncta reddidit, et ad uirum Dei ueniens, indulgentiam pro sua temeritate postulauit. Iam enim apud omnes, qui se nouerant, tantam reuerentiam obtinebat, ut quisquis eum lesisset, quasi sacrilegium fecisset, non sibi in prosperum cedere certus esset. Sane quamuis filii tenebrarum et per ista que commemorauimus, et per alia multa filium lucis inquietarent; ille tamen ubicunque poterat, pauperes tueri non omittebat. His enim qui se ledebant, tam facile ignoscebat, ut putares quod ille magis ignoscere quam illi uellent reconciliari. Durior illi causa pro pauperibus semper erat, quam anima eius illis compatiebatur, faciliusque suam  negligere causam poterat quam illorum. Ut enim peritissimus quidam medicus, qui forte uulneratus iacet, aliorum uulneribus mederi studeat: sic iste dum lederetur, tamen impotes tueri non omittebat.

XXXIX. Suis siquidem inimicis ita insuperabilis erat, ut malum in eos potius redundaret, quod ei perstruere molirentur. Quod ex quibusdam superius relatis, et ex presenti probatur exemplo  . Frater Ademari comitis Adalelmus, preter illam iniuriam quam eidem domno Geraldo fecerat, cum Aureliacense castrum peruaserat, quam uidelicet iniuriam ipse libenter ei indulserat, adhuc tamen eius malitia furebatur, et ad lesionem sancti uiri pertinaciter instigabatur. Collecto itaque satellitum  cuneo, castrum, quod tunc forte domnus Geraldus missarum solemniis intererat, irrumpere tentauit. Sed illi quidem qui forinsecus erant, illum in preceps gradientem eminus conspicati, portam repente clauserunt. Facto autem strepitu in castro  uociferantium, milites qui ad missam cum seniore erant, exsilire uolebant. Quos ille sermonibus fregit, et donec opus Dei compleretur, nequaquam exire permisit. Interim uero satellites Adalelmi ambitum castelli peruagantes, septem equos tantum repererunt, quos et abegerunt. Et confestim incassum se irrupisse uidentes, pudore acti, remeare ceperunt. Fertur autem quod uir Domini, retentis militibus, supra portam sumpto psalterio concitus ascenderit, et nescio quid e psalmis Domino decantauerit. Porro tyrannus, qui merere cor iusti fecerat, letatus nequaquam redire permissus est. Mira dicturus sum, et pene incredibilia, nisi hec a teste satis idoneo perhiberentur. Nam de caballis eorum ferme sexaginta sub breui spatio temporis  exstincti sunt. Adelelmus autem post quartum decimum diem, tam terribiliter obiit, ut omne ubi iaceret, turbo uehemens discooperiret. Testatur hoc presens Adalbertus [Madalbertus], ille uidelicet monachus qui apud Lemouicas uerbum Dei solet populo predicare. Thesaurum quippe sancti Martialis Torenne custodiebat, qui pridem ob metum pagane gentis illic fuerat deportatus. Ablatores autem illi uidentes quod acciderat, homini Dei suos equos remiserunt.

XL. Nonnunquam inuitus cogebatur potentie sue uires exerere, et prauorum ceruicem ui bellica curuare, sicut uidelicet actum est de quodam pessimo homine, qui uocabatur Arlaldus. Is namque tenebat quoddam oppidulum, quod dicitur ad sanctum Serenum,  ex quo scilicet, quasi lupus uespertinus egrediens, irruptiones faciebat in familiam domni Geraldi. Cum quidem ille sicut pacificus loquebatur ei qui oderat pacem, quin etiam quedam munuscula tribuebat ei, et arma militaribus apta, quatenus ferinos eius mores per beneficia deliniret. Sed stultus homo ac brutus, hoc non pietati, sed ignauie deputans, audacius in predicta familia grassabatur. Tandem ergo Geraldus considerans quod stulti hominis uesania sine flagello frenai non poterat, collecto militum agmine, tetendit ad castellum. Atque incredibili uictorie prouentu, bestiam illam sine cuiuslibet interfectione de suo cubiculo protraxit. Cumque ante ipsum plenus confusione staret, non contumeliose, sed ratiocinando quantum oportuit eum  alloquitur. Cum ille tremens uerba humillima ac deprecatoria respondisset, uir Domini ad eum: En, inquit, expertus es quod tuis uiribus aduersum me consistere nequeas: caue igitur furere, caue ultra malitiam exercere, ne grauius ipsa in caput tuum  redundet. Et teipsum, inquit, ita dimittam ut neque obsidem, neque aliquod iuramentum a te suscipere curem. Sed neque de tua supellectile saltem pro compensatione prede, quam exercere solitus es, quidquam auferre permitam. Ita cercitum dimisit hominem, et ille satis deinceps cauit, ne Geraldi familiam ledere presumpsisset.

XLI. Iam, ut supra dixeramus, cessabant eius aduersarii diuino metu consternati. Nam licet ad exemplum Iob, frater fuerit draconum et socius struthionum, bestie tamen agri pacifice erant illi. Nam cum alodus eius esset postomia, et deinceps latifundia ipsius ita sibi succederent, ut usque ad montem magnum Greonem, posset in eundo et redeundo, semper in propriis mansitare  capellis, tamen non indigebat ut aliquam uillam cuilibet potenti ad custodiendum commendasset, nisi unum solum prediolum quod dicitur Taladiciacus. Erat enim semotim inter pessimos uicinos longe a ceteris disparatum. De hoc officiales permiserunt inuito et nolenti, quatenus illud cuidam Bernardo ad custodiendum commendaret. Quod equidem ille cum quadam hilaritate patienter ferebat, dicens: Bene mihi contigit ut discam quia bonum est confidere in Domino, quam in homine. Quod scilicet ob hoc libuit commemorare, ut hinc pateat, quia quoties Deus aliquid ad eius probationem fieri permisit, ille non ad tristitiam, sed ad humilitatem id retulerit. Per quod etiam demonstratur, quod uir iste ex fide uixerit, qui cuncta diuine dispositioni  subiacere cognouerit, et quod in terris nichil sine causa, ut scriptum est, fieri non ignorauerit.

XLII. En quedam de exterioribus gestis eius, et communi conuersatione digessimus, per que uidelicet facillime patet, quod uir iste iustitie cultor fuerit, et iuxta apostolicum preceptum, sobrie, et pie, et iuste conuersatus est. Cum igitur in iustificationibus Domini sine querela se exercuerit, incredibile non debet uideri, si ipse Dominus misericordiam suam cum eo magnificat. Quapropter suademus eis, quibus incredibile uidetur omne quod nunc fama de  eodem sancto uiro dispergit, ut cautius ac diligentius causam eius retractent. Nam si hoc obstare uidetur, quod in seculo potens fuit, considerandum est quod maior et laudabilior uirtus sit materiam superbiendi habuisse, et tamen potentie culmen humiliter compressisse. Potestas enim non est nisi a Deo. Qui, iuxta Scripturam, potentes non abiicit, cum ipse sit potens. Quamuis igitur seculari gloria fastigiatus fuerit, non debet incredibile uideri, si Deus illum glorificat, qui hunc in obseruantiam mandatorum eius glorificauit. Annon potentes fuerunt et bellicosi rex Dauid, Ezechias, et Iosias? Modernis quoque temporibus de nonnullis auditum est, sicut de  rege Anglorum Oswaldo, quos Deus per signa glorificat, qui scilicet in obseruantiam mandatorum eius  illum glorificare studuerunt. Denique in singulis huius uite etatibus multa gerit diuina dignatio, que ad incitamentum conculcate et oblite religionis proficiant. Unde dicit Apostolus quia Deus nullum tempus sine sui testimonio relinquit. Quod etiam per ingratos aliquando fit, sicut equidem sub Moyse multa signa cum illis patrata sunt, de quibus scriptum est, quoniam non in pluribus eorum beneplacitum fuit Deo. Et nonnulla uix credibilia ueraces et idonei testes asserunt, sicut beatus Hieronymus de quodam quondam uiolento et latrone, qui postea conuersus ad Christum, solem ad explendum iter suum diu stare fecit, ac deinde clauso ostio ad discipulos corporaliter intrauit. Si ergo Deus, qui cum patribus mirabilia fecit, etiam nostris temporibus  ad ressuscitandum conculcate religionis affectum, per hominem, qui sicut in diebus Ne, iustus repertus est, signa dignatur operari, incredibile non debet uideri. Sed ipse potius est glorificandus, qui nullum tempus sine testimonio bonitatis sue relinquens, sue promissionis memor, non desinit benefacere populo suo. De gestis autem eiusdem uiri, que egit, postquam cultui diuine seruitutis, ex toto se cohesit, que dicenda sunt, sequenti libello reseruantes, hic istum in Dei nomine terminemus.



PRAEFATIO IN LIBRUM SECUNDUM.


 His qui de meritis domni Geraldi temere disputant satisfacere potest considerata et inspecta qualitas uite eius. Nam quasi in tribunali quodam residentes, decernunt utrum sanctus debeat esse annon; cum hoc diuino iudicio subiaceat, quo etiam per reprobos ad utilitatem bonorum signa plerumque fiunt. His ergo satisfaciat attestatio miraculorum, que per eum, uel dum uiueret, uel post eius obitum  Christus operari dignatur. Porro his qui gloriantur, dicentes, quod Geraldus potens fuit, et sanctus est, suademus ne sibi de hoc applaudant, quia nisi pauperes spiritu fuerint, et sicut ille, suam potentiam religione condierint, casa eorum parua esse non poterit. Imo comparatione eius reuincentur, potuisse quidem iuste similiter uiuere, sed noluisse; manducones uero et bibaces, ut de quibusdam religionis  professoribus dicam, qui sibi excusationes in peccatis fingentes, inter pocula fateri solent quia Geraldus carnibus uescebatur, et sanctus est, sua professio manifeste reuincit. Nam laico homini multa licent que monacho non licent. Damnatus est Adam, non quod in paradiso mala arbor esset, sed ideo quod interdicto presumpsit. Geraldus quippe licenter suo ordini concessis utebatur, quoniam et ab illicitis abstinebat, et cum pauperibus uescebatur. Nouerat enim uinum ad sobrietatem creatum. Nam et Elias carne pastus est, et dignus fuit in paradiso transferri. Per concupiscentiam tamen, que nonnullos instigat, Esau primogenita sua lentis edulio perdidit. Igitur alia res est Geraldi, alia istorum. At uero illi qui delirant, quod nec martyr, nec confessor ualeat  dici, sciant quod utrumque dici possit, non solum ille, sed etiam omnis, qui ut uitiis resistendo crucem  portat, uel bona gerendo Deum glorificat. Deus equidem factis confitetur, testante Ioanne: In hoc scimus quia cognoscimus eum , si mandata eius obseruamus; factis quoque negatur, sicut Apostolus ait de quibusdam: Confitentur se nosse Deum, factis autem negant . Cum igitur confessor a confitendo uocetur, Deus autem factis aut negatur aut confitetur: Geraldus tanto rectius confessor dici potest, quanto iustioribus factis Deum est confessus. Qui uero Iudaizantes signa querunt, quid faciunt de Ioanne Baptista, qui post natiuitatem suam nullum signum legitur edidisse? Nam de isto licet miracula non omnimodis desint, id unum respondemus, quia dum non sperauit in pecunia et thesauris, fecit, ut scriptum est, mirabilia in uita  sua.



LIBER SECUNDUS.


 I. Athleta celestis militie dudum in palestra mundane conuersationis agonizans, cuneos uitiorum uiriliter debellauit. Tum uero uerbum uite continens  in medio nationis praue, quasi quedam lucerna refulgebat. Et quoniam oportebat ut in abscondito tempestatis probaretur, malignus hostis hanc lucernam quantis poterat fraudibus, tam per se quam per satellites suos effocare tentabat. Sed nimirum sicut flamma flatibus agitata solet ualidius accendi, sic diuini amoris igniculus, qui in pectore Geraldi a puero incaluit, nullo tentationis imbre ualebat exstingui. Quin potius, maturescente iam etate, quibuslibet uitiis paulatim compressis, quotidie seipso robustior uirtutibus succrescebat. Iam in corde suo quasdam ascensiones disponebat, iam super altitudines terre, iuxta illud propheticum, eminebat. Cerneres auroram sanctitatis eius in diem festum clarescere, cerneres lilium inter spinas creuisse,  et quo uicinior maturitate fiebat, eo repansos uirtutum flores diffusius expandisse. Ergo sicut in rerum uertice situs, in illa beatitudine superna mentis affectum defixerat. Et quoniam per celeste desiderium intima lux illum irradiabat, mundane concupiscentie tenebras diiudicare ualebat. An non tenebras dixerim terrenam concupiscentiam, per quam mundi amatores cecantur, ut diligant uanitatem? Sed Geraldus didicerat pretiosum separare a uili, et ualde indignum ducebat terram lingere, qui uocatum se nouerat ad cenam celestis Agni. Super eos magis dolebat, qui per amicitiam mundi inimici Dei constituuntur. Et postquam gustauerat quam dulcis est Dominus, dedignabatur aquas furtiuas, que dulciores sunt, allambere. Plangebat eos potius qui, iuxta beatum Iob, cum clamore currunt rodere  radicem iuniperi, id est, cupiditatem punctionibus plenam. Mundialem itaque potentiam, que sibi affatim suppetebat, mentis despectu calcauerat.  Sed tamen, ut astuti est, cuncta ad utilitatem suam referre, cogitabat qualiter ea que temporaliter possidebat, ita disponeret, ut ei perpetualiter profuissent.

II. Igitur Gausbertum  , uenerabilem et laude dignum plane episcopum, cum aliis quibusdam honestis uiris euocauit, et qua mentis cogitatione incitaretur, familiariter indicauit. Etenim domnus iste Gausbertus uiro Dei carissimus erat, et pro communi sanctitate, mutuum sibi inuicem contubernium prestabant. Exponit itaque presentis uite sibi inesse fastidium, et religionis habitum desiderare; Romam proficisci uelle, et predia sua beato Petro apostolorum principi iure testamentario delegare. Cumque de hoc diu tractatum esset, uir Domini Gaus  bertus altiori consilio causam inspiciens, tandem suasit in seculari habitu sese specie tenus, pro communi salute prouincialium retineret, res uero sicut uellet, beato Petro dicaret. At ille ne sue definitioni pertinacius inherens, inobedienter egisse uideretur, assensus est. Memor tamen Apostoli dicentis, quia Iudeus qui confitens interpretatur, maius et melius in abscondito fiat, quam in palam, ita attonsus est ut hoc hominibus lateret, superno autem inspectori manifestum esset. Barbam sibi equidem cum nouacula mutilauit, quam ad modum corone, per caput suum ducens, de capillis quoque partem recidebat. Ut autem hoc penitus celaretur, quosdam ex cubiculariis, qui id nouerant, sacramento constrinxit, ut quandiu uiueret, nulla hoc ratione prodidissent. Denique per hoc sui factum, uidetur duplicem sibi remunerationem  conquisisse. Hinc etenim Dominica dilectione flagrans, conuersionis opus Deo exhibuit; illinc amore proximorum plenus, se pro illorum utilitate in habitu, quem nollet, inuitum stare cegit. Nam quale genus conuersationis Deo poterat gratiosius exhibere, quam istud, in quo neque commune solatium negligeret, nec sibi quidquam de conuersationis perfectione minueret? Que nimirum conuersatio tanto pretiosior exstitit, quanto et multis utilior, et soli Deo cognita fuit? Qui, ut scriptum est, consilium eius direxit, ut quamuis Lie eum connubium subire fecerit, Rachelis tamen cupitis amplexibus non priuaret.

III. Ad celandam plane sui tonsuram facile reperit argumentum. Barbam quippe ueluti onerosam  recidebat, et quoniam ab occipitio capilli defluxerant; celabat in uertice coronam, quam, et tiaram iugiter ferens cooperiebat. uestimentis autem   pelliceis super uestibus lineis utebatur, quia genus istud indumenti solent clerici uicissim et laici in usum habere. Duas tamen pelliceas nunquam simul habebat. Sed cum nouam necesse esset afferri, iubebat protinus uetustam dari. Ensis plane, cum equitaret, a quolibet solebat ante eum ferri, quem tamen ipse nunquam sua manu tangebat. Siquidem de balteo uel cinguli apparatu iamdudum crucem auream preceperat fabricari. Sedere autem super phaleratum equum nunquam solebat. In his et huiusmodi satis apparebat quantopere mediocritati studens, sue potentie cumulum despexerat.

Iu. Postquam itaque diuino cultui sese mancipauit per omnia, ut sua quoque Domino consecraret,  Romam profectus est, et Aureliacum  insigne predium beato Petro apostolorum principi  , facto solemniter testamento, delegauit, cum tantis uidelicet  appenditiis, que monachis, quos ibidem congregare disposuerat, ad omne stipendium sufficere possent. Ardebat namque mens illius cenobialem illic habitationem stabilire, quo cenobite cum sui ordinis abbate communem ducerent uitam  . Censum quoque delegauit, qui ad urnam beati Petri annuatim redderetur. Itaque, ut animo feruenti conceperat, iuxta condictum profectus est, et quod decreuerat, Deo prosperante, peregit. Reuersus autem lapidicinos et  mactiones undecunque iussit aggregari, et ad construendam in honore beati Petri ecclesiam fundamentum precepit aperiri. Sed Satanas, omnium bonorum inuidus, nescio qua arte prouidentiam fefellit magistrorum. Fundamentum namque infirmiter locauerunt, et cum iam in expensa  grandis nummorum summa esset profligata, parietesque nichilominus in altum porrecti, quadraminum compages subito dissute corruerunt. Nec tamen uir iste nimis ob hoc contristatus est. Non enim, ut scriptum est, contristat iustum quidquid ei acciderit . uere confisus quoniam licet opus illud sub hac occasione retardaretur, merces tamen perditi operis nequaquam periret. uidens quod Dei iudicio permissum sit ut hec iactura fieret, hoc tamen usitatum pene in omni actione semper est, ut quidquid placidius Deo exhibetur, difficilius peragatur. Et certe in rerum natura quod citius augmentum capit, citius ad defectum uergit: quod uero difficulter, diuturnius persistit.

 u. Quadragesimale tempus aduenerat, cum in construendis edificiis er iam clementior arridebat. Geraldus quodam mane, consuetis orationibus expletis, exiit ab oppido quod eidem loco imminet. Paululum iam progressus, cepit uisibus huc illucque porrectis considerare ubinam posset aptius ecclesie fabrica fundari. Tandem elegit locum diuina dispositione iam prescitum. Iubet igitur artifices rursus adesse, studium recalere, opus intermissum aperiri, cepto operi sagaciter instare, ecclesiam competenti granditudine, et arcuato schemate  fabricare, quam pater eius dudum in honore sancti Clementis construxerat. Nam, ut predixeramus, isdem pater eius religiosus fuit, utpote qui de pro sapia religiosorum descenderat.

uI. Dum uero domus fabricam continuaret, animo semper uoluebat qualiter posset reperire monachos qui bene morati essent, et locum sub regulari proposito incolere potuissent. Sed cum reperiendi raritas difficultatem intulisset, anxiabatur ille, et quidnam faceret  nesciebat. Tum uero nobiles quosdam pueros ad uabrense cenobium direxit. Nam tunc regularis obseruantie feruor incalescebat, ut scilicet apud fraternitatem illam sub norma regulari iidem pueri imbuerentur. E quibus nunc usque superest unus, qui eodem beato  Geraldo que describimus, uisa narrat, et manu scribit. Porro cum iidem pueri reuerti iuberentur, quia magistri defuerunt, mox puellari mollitia resoluti, rigorem discipline neglexerunt. Et ita contigit, ut res ad effectum non ueniret: unum tamen eorum necessitate ductus ceteris prefecit. Sed cum ille dissolute uiueret, uir Domini uehementer afficiebatur, quia illum corrigere non ualebat, neque alium habere, quem loco illius subrogare posset. Cum ergo uel illum, uel complices eius, corrupte uite tramitem incedere uidisset, illud Dauidicum, profunde suspirans, dicebat. O Domine, dissipa consilium Achitophel .

uII. Nonnunquam uero in uocem plangoris erumpens  super homines quos ad malum procliues uidebat, pertesus ingemiscebat, quasi querimoniam faciens, quod iidem homines pro amore mundi perirent, quod pietas deficeret, quod iniquitas inundaret, quod pene iam uniuersi amitterent a corde innocentiam, ab ore ueritatem. Nolebat autem iurgiis eorum se immiscere, sed orabat ut Deus omnipotens pacificaret omnes, precipiens missarum solemnia celebrari, illud Ezechie frequentius iterans: O Domine, fiat tantum pax et ueritas in diebus meis ; et illud: O quantum deficit sanctus! o  quantum diminute sunt ueritates a filiis hominum! 

uIII. Desiderium sane quo ad celestia flagrans terrena despexerat ita se posse consolari sperabat, si socios eiusdem sui desiderii reperisset. Proinde diu noctuque mens illius estuabat, et de congregandis monachis affectum obliuisci non poterat, sepius cum domesticis et familiaribus inde colloquens. Tanto enim in id affectu agebatur, ut nonnunquam exclamaret: O si quis mihi daret ut sub tali pacto religiosos monachos inuenirem! quo ego illis cuncta, que possideo dedissem, et deinceps mendicando uitam hanc exegissem! Ad hoc enim pactum ineundum nichil prorsus morarer. Cum itidem aliquando familiares ei respondissent, dicentes: Nonne plures  monachi in his regionibus reperiuntur, e quibus ad uotum congregare potestis? At ille fortem nimis sententiam proferens: Si, inquit, monachi perfecti sunt, beatis angelis assimilantur: sin uero ad seculare desiderium reuertuntur, apostaticis angelis, qui suum domicilium non seruauerunt, per suam utique apostasiam, iure comparantur. Fateor enim uobis, quoniam incomparabiliter melior est bonus laicus quam sui propositi transgressor monachus. Cumque ei subiunxissent: Quid ergo tanta beneficia, non solum uicinis, sed etiam longinquis cenobitis prestare consueuistis? At ille consueta humilitate facta sua despiciens: Ego, inquit, nichil facio. Si tamen, ut dicitis, aliquid facerem, certus sum quia uerus est promissor qui calicem aque frigide pro  suo nomine datum remunerare promisit. uiderint ipsi quales in oculis Dei sunt. Certe uerum est, quia qui recipit iustum in nomine iusti, mercedem iusti accipiet. Porro in his, et huiusmodi uerbis eius apparet, quod uite presentis delectationem fastidiret, quod celesti desiderio flagraret, quod omnia sua relincuere uellet, si non defuissent quibus ea rationabiliter tradidisset. uerum est illud uulgare prouerbium, quia uoluntas pro opere computatur. Unde et ille qui fratrem odit, homicida esse perhibetur. Et Ioannes Euangelista passionis calicem bibit, cum tamen in pace quieuit. Si ergo uoluntas pro opere computatur, nequaquam Geraldus abrenuntiatorum mercede priuatur.

 IX. Inuitus itaque tenebatur in seculo. Et quamuis deessent socii cum quibus eidem seculo abrenuntiaret, mirum tamen in modum in Dei opere totum se occupabat. Tantopere enim lectionibus audiendis, et uicissim orationibus, nunc cum aliis, nunc semotim erat intentus, ut mirum sit quomodo uel tantum studium in his habere potuerit, uel tantam  psalmorum summam semper explere uoluerit. Presertim cum alias occupationes interdum expedisset. Non enim erat obstinatus, ut causis necessariis se nimium obsentaret: sed his pro opportunitate paululum intentus, mox ad degustatam psalmodie dulcedinem sese concitus recolligebat. Quam reuerenter sane in ecclesia staret, non satis referri potest, sed putares illum quasi diuinum aliquid contemplari, atque illud propheticum attonito uultu imitari. uiuit Dominus, in cuius conspectu sto . Nam ut hoc sub exemplo pateat, festiuus dies Dominice Ascensionis aduenerat, cum quidem ille Sollemniaco  monasterio, ut est iuris solemnis, celebraturus accucurrit. Non enim patiebatur, tante festiuitatis  officium, nisi festiue [infestiue] recenseri, neque, ut plerisque mos est, cursum celebrando decurtari. Cum igitur illuc uenissent monachi, sicut tante ac tali persone conueniebat, ei sedile et reclinatorium ornamentis constratum parauerunt. Ad quod cum ille post gyrata oratoria diuertisset, fratres solemnizare ceperunt officium, ut moris est, in longum protelantes. Senior uero donec impletum esset, ita suspensus in contemplatione stetit, ut nec sederet, nec uel paululum in antipodium recubaret, ipsa corporis immobilitate mentis deuotionem et constantiam demonstrans. At nos non ita, qui faciem Dei, uelut in abscondito orantes, pomposa uoce magis, quam simplici corde diuinas laudes proferimus. Et cum debeat uoci mentis intelligentia conuenire,  nos facimus currere uocem post leuitatem mentis. Geraldus uero apostolicum illud recogitans: Deo autem manifesti sumus , sic se agebat, tanquam in conspectu iudicis cuncta cernentis.

X. Ut autem diuina dignatio coram hominibus eum glorificaret: qui Deum in exsequendis mandatis eius coram discolis glorificabat, licet instante iam tempore Antichristi miracula sanctorum cessare debeant, memor tamen sue promissionis, qua dicitur: Qui glorificant me, glorificabo eos , hunc famulum suum per quamdam curationis gratiam glorificare dignatus est. Quod genus curationis tale fuit, ut quamuis per humilitatem imponere manum infirmis refugeret, eis tamen frequenter et absens,  et nolens subueniret. Aquam nempe, de qua manus abluere solitus erat, infirmi solebant furari, et plerique sanabantur. Quod licet ut magis credibile uideatur, personas quasdam commemorari placet. Nam rusticanus quidam iuxta Sollemniacum monasterium habebat filium cecum, qui diutius ingemiscens, quod eum cecitas et paupertas pariter  opprimeret, monitus est per uisum quatenus ad domnum Geraldum pergeret, et aqua, unde manus eius ablute fuissent, oculos filii sui superfudisset. Credidit homo uisioni, et quid somniauerat ueniens indicauit. Quo senior audito, mente consternatus intremuit, ac presumere id refugiens, dixit illusionem fuisse, que et illum deciperet, et illum decipere uellet, ut inconcessa tentaret: errare hominem inani spe talia postulantem. Ingemuit pater, quem filii cecitas anxiabat, et intelligens quod uir Domini causa humilitatis nequaquam acquiesceret, abire se simulans, ab uno de seruitoribus aquam impetrauit. Qui domum rediens, exstincta filii lumina, nomen Christi inuocans, abluit, et ille lumen recepit. Quod factum aliud quoddam opus  secutum est.

XI. Quidam puerulus apud Aureliacum claudus morabatur, qui fabro cuidam commendatus est, ut artem disceret, qua uictitare ualuisset. Cum interim somno commonitus est, ut aquam similiter expetisset, faber uero qui hanc impetrare debebat, sciens quod in hac re uir Domini nimis austerus esset, aquam non est ausus palam expetere, sed eam per ministros clam impetrauit. Qui nimirum, ut inofficiosa membra de eadem aqua respersit, mox illa diuina uirtus in proprium officium reparauit. Quod uidelicet factum cum fama paulatim spargeret, ad notitiam senioris tantumdem peruenit. At ille rei nouitate perculsus, dicebat quod non suo merito, sed fide illorum  qui aquam illam fabro dedissent, quod ei certatim celatum est; cumque datorem reperire non posset, uehementi interminatione commotus est, ne quispiam tale deinceps unquam presumeret, asserens quia, si seruus faceret, membris truncaretur; si uero liber, postea suus non esset. Nihil enim amplius timebat quam laudes. Et cum inimicis suis esset beneficus, laudatoribus tamen uidebatur austerus.

XII. Apud Postomium  sui iuris insignem alodum, quedam mulier ceca de aqua manus illius lumen recepit. Quod apud omnes quidem diuulgatum est, sed illi summo studio celabatur, maxime propter quemdam de seruitoribus, qui aquam dederat mulieri. Non enim paruipendere sui poterant internecionem,  quam pro hac re dudum comminatus fuerat, scientes quod impune non cederet, si datorem deprehendisset.

XIII. Item in capella que est iuxta uillam que dicitur Crucicula, demorabatur; cum equidem alia mulier, que ex ancillis eius erat, de aqua manus nichilominus illuminata est. Quo uidelicet ille cognito, illum, qui aquam dederat, nomine Rabboldum, urgenter inuestigauit, et reperit, et mox a se reiecit. Post aliquantum uero tempus, quidam nobilis uir, nomine Ebbo, seniorem ratiocinando conuenit, dicens,  quia forte contra uoluntatem Dei faceret, dum sub obtentu indiscrete humilitatis, indultam celitus gratiam neglexisset, et eos, quibus prodesse poterat, in angustia dimisisset: satius esse gratiam, que forte propter illos ei data fuerat, impendere eis que necessitas exigit supplicantibus prestare: elationem non esse formidandam, cum laudis ille cupidus non esset: neque presumptionem quidem, quoniam qui reposcerent opem, sese diuinitus admonitos commemorassent: maxime, cum iam experimento probatum esset, quia beneficium sanitatis, quod a se quesitum fuerat, ad effectum, licet ipso nesciente, iam non semel uenisset. Et ille quidem hoc rationabiliter prosequebatur. Geraldus uero suspirans flebat, atque dicens, quia timeret quod diabolica  fraus potius esset, que sub occasione decipere uellet; et si quid aliquando boni fecisset, mercede ipsius boni priuare perstruxisset. Tandem itaque uel precibus, uel ratione uictus, abiectum recepit, et mulieri duodecim nummos dari iussit.

XIu. Sciens uero quod status mentis hac alternatione melius custoditur, si interdum lectioni post orationem quisque intenderit; recitari coram se uerba diuina, ut supra diximus, faciebat. Unde et usum assumpsit, ut ad prandium eius legeretur, nec omitteret hoc lector, etiamsi hospites adessent. Pro condescensione uero lectoren iubebat interdum subsistere, et ab his qui forte scirent, sensum lectionis inquirere. Cum quidem illi, quos interrogabat, precari solerent, ut ipse potius loqueretur, tandem diserte  et scienter sicuti doctus, respondebat; ita tamen ut nec clericis uerecundiam inferret. Discedentibus autem post refectionem quibusque ad sua, legebantur itidem coram eo ea maxime uerba, que superfuerant lectionibus in ecclesia recitatis. Dum uero lectioni intenderet, nullus eum facile pro causa qualibet interpellare presumebat. Nam iuxta illud Iob, subditis erat tremendus, et lux uultus eius non cadebat in terram. De sermonibus et confabulatione eius mira commemoratio est. In his enim que leto animo loquebatur, ualde gratissimus erat. Que autem increpatiue proferebat, quasi stimuli uidebantur, ut pene plus quam uerba timerentur. In dando autem aliquid, multum erat morosus. At postquam semel dedisset, non auferebat. Si male  opinionis sacerdotem audisset, non tamen misse officium ab illo despiciebat, quia sciret illud sacrum mysterium non posse per hominem peccatorem deteriorari. Et cum in discernendis aliorum factis uel acutus pro merito causarum, uel dulcis esset, sua tamen opera uilipendebat. Que nimirum tanto superno inspectori pretiosius commendabat, quanto hec apud se uilius estimabat.

Xu. Quoniam uero celeste desiderium undatius, ut ita dicam, insumebat, os eius ex abundantia cordis ita replebatur, ut pene iam in eodem ore semper  lex Domini resonaret. Nam sacra quedam uerba sibi notauerat, que corporalibus officiis conuenire uidebantur. Ut est illud, mane priusquam loqui inciperet, dicebat: Pone, Domine, custodiam ori meo, et ostium circumstantie labiis meis , et cetera huiusmodi que ad singulos coaptabat, uidelicet cum expergisceret, cum de lecto surgeret, cum caligas indueret, cum indumentum, uel cinctorium sumeret, siue certe cum iter, uel aliud quidlibet inciperet, ita ut secundum Apostoli dictum, omnia in nomine Domini facere uideretur. Nonnunquam sane cum contigisset eum cum paucis, uel solum sedere, nescio quid diu tacens meditabatur, et lacrymis suffusus suspirium ab imo pectore, totum se concutiens, trahebat, ut facile quisquam posset aduertere,  quia mens eius alio pendebat, et in presenti consolationem non haberet. Tale erat eius colloquium, tale silentium, ut os eius annuntiaret laudem Domini, et meditatio cordis illius in conspectu eius esset.

XuI. Nouerant autem sui, quod religionis habitum toto nisu cupiebat. Sed cum esset prouidus, considerans quia professores sublimis propositi, dum seculi amore corrumpuntur, grauius ab alto ruunt, satius estimauit sic stare, quam absque probatis cooperatoribus rem tam arduam attentare. Si igitur uotum illius inspicias, monastice professionis fidem Christo per deuotionem seruauit. Et laus ualde eminens est, in habitu seculari, religionis proposito deseruire: sicut e contra nimis ignominiosum est,  sub eiusdem religionis indumento seculum quesisse. Cum ergo uir iste non haberet fratres, ut prefati sumus, cum quibus bene et iocunditer habitaret in unum, uite huius incolatum tediose ferebat. Et sicut olim columba Ne, cum foris non inuenisset ubi requiesceret, ad arcam, et ad ipsum Ne redibat: sic iste uir inter huius seculi fluctus, ad secretum cordis recurrens, in Christi delectatione quiescebat. Non, enim sicut coruus ille, morticino corporee delectationis inheserat: quia renuebat anima eius gloria presentis uite consolari, sed memor Dei sui, delectabatur; et ad secretum cordis, quasi ad arcam, recurrens, sub lingua sua exsultabat. Namque iniquitatem non sinebat diutius in corde suo aspicere, metuens ne forte eum Dominus exaudire  nollet. Quin potius peccata, sine quibus humana conditio esse nequit, que nobis leuiora, illi uero uidebantur grauia, ita semper pre oculis studebat agnoscere, ut remissionem impietatis cordis non ambigeret a Deo clementer percipere. Ob quod rex eius et Dominus, uiam ipsius in conspectu suo misericorditer dirigebat, et orationi uocis eius benigniter  intendebat. Tanto autem studio procurabatur ut semper iuxta ecclesiam hospitaretur, ut per multorum annorum curricula preter oratorium nulla nocte maneret, excepta una, que natale Innocentium itineris contigit causa. Copia uero clericorum semper eum comitabatur, cum quibus in diuino opere iugiter insudabat. Omnis autem apparatus ecclesiasticus ministerio necessario cum eo perinde ferebatur, cum quo diuine seruitutis opus ingenti cura et reuerentia, festiuis diebus maxime gerebatur. Nocturno tempore cunctos in oratorio diutius preuenire solebat; quo expleto, solus remanere solitus erat. Et tunc temporis tanto dulcius, quanto et secretius, interne dulcedinis saporem degustabat. Quandoque autem letus et alacer, uel ad stratum  pro tempore, uel ad suos egrediebatur. Talem quippe uiuendi modum conuersatione sibi prefixerat, ut quisque sanum sapiens miraretur, quod in illo tanta celestis gratia confluxisset. Hunc etiam conuersandi modum in exteriori conuersatione tenebat, ut ministri eius notum haberent, qualiter in singulis anni temporibus conuersaturus esset.

XuII. Consuetudinem sibi fecerat  ut Romam frequentius adiret. Fertur autem quod illic sepenumero profectus sit. Assertores tamen nostri de septem uicibus certi sunt. Nam, quia uis humane nature est, ut semper lumen uelit aspicere, uir iste, cum esset spiritalis, illa duo mundi luminaria, Petrum scilicet et Paulum, spiritaliter ambiebat spectare. Et quoniam ipsos necdum uolebat intueri,  loculos eorum et templa sepius inuisens, res suas eidem beato Petro delegauit. Hanc sibi legem prefixerat, ut secundo semper anno ad sepulcrum eorum recurreret, decemque solidos ad proprium collum dependentes, tanquam supplex seruus, Domino suo quasi censum deferret. At uero quis digne explicet quam deuote illud explebat? Tam beneficus erga indigentes erat, ut pene nullum pauperem, qui illic cateruatim abundabant, eius largitas preteriret, ita se fidenter exaudiri confidens, si ipse clamantes pauperes audiret. Nam et contiguis uie monasteriis multa largiebatur. Ita uero fama tante eius benignitatis passim et ubique personuerat. Unde et monachi, et peregrini, necnon et egeni, qui et hospites eius tempore quo Romei transire solent, sollicite  requirebant, si comes Geraldus ueniret, uel quando ueniret. Ipsi quippe Marruci, rigentes uidelicet Alpium incole, nichil questuosius estimabant, quam ut supellectilem Geraldi per  iuga montis Iouina transueherent.

XuIII. Carpebat quoque quadam uice hoc iter. Cum uenisset autem ad ciuitatem nomine Astam, fur  quidam duos ex eius sagmariis subripuit. ueniens autem ad quemdam riuulum, cogere eos non potuit ut transirent, donec ab hominibus domni Geraldi comprehensus est. Receptis namque sagmariis, nil furem lesit.

XIX. Quadam uice, cum illud iter excurreret, quemdam monachum nomine Aribertum ducebat secum, magne scilicet abstinentie uirum. Hoc namque erat illi dulce contubernium, ut quoties religiose uite quempiam reperisset, in illo semper affectuosius delectabat. Factum est aliquando, ut deesset pulmentarium, quo abstemius ille cum pane uesceretur. Senior uero studiose requirit, an consuetum illi cibum ministri parauissent. Respondentibus  illis quod nichil preter panem haberent, anxiabatur ille, dicens: O quid nobis hodie contigit? Nos omnes plenam refectionem habemus, et iste Dei seruus in attenuatione erit. Erat autem dies abstinentie solutus. Tempus abluendi manus iam uenerat, et Samuel, qui hoc presens narrat, ad afferendam aquam cucurrit, cum forte reperit pisciculum in littore expositum, et palpitantem, qui ipso uidente de aqua exsilierat. Quo apprehenso letus ad seniorem cucurrit: En, inquiens, Deus piscem hunc uobis transmittit; nam iuxta aquam eumdem expositum reperi. At ille, Deo gratias respondit. Et interim dum coqueretur, tentorium ingressus genua flectit, et cum lacrymis aliquantisper orauit. Talis enim illi mos perpetuo inerat, ut nichil Christo preponeret,  uerum potius per singula queque sibi scilicet accidentia illi gratias deuote referret. Qui cum ab oratione surrexisset, letus admodum omnibus constitit. Tum uero consedentibus ad mensam, comedit ille abstemius usque satis, et cum adhuc pars quedam de pisce superesset, urgebat eum senior, dicens, ut quid, frater, modicum piscem, nichil aliud habiturus, comedere moraris? Cum ille se iam satiatum assereret, pregustauit senior, si forte bonus esset. Et optimi saporis eum esse reperiens, manducauit et ipse quantum satis fuit, et omnibus qui aderant particulas pro benedictione dedit. Cuncti gratias Deo retulerunt, munus diuinum et in pisce reperto, et in hoc quod superabundauerat, cognoscentes. Fuerat enim semipedalis mensure.

 XX. Itidem cum Romam pergeret, et ad ciuitatem Tuscie, que Luca uocatur, peruenisset, quedam se mulier ei obuiam ingessit, dicens: uisu commonitam se esse, quatenus filium eius illuminaret. Quod cum ille audisset, exprobrauit mulierem, et emisso mulo quem sedebat, concitus aufugit. Porro mulier querebat a quibus poterat, qualiter a Dei homine speratum beneficium impetrare posset. Cum forte quispiam de ministris ad mulierem dixit, quod de aqua manus eius iam uirtutes facte fuissent. At uero senior pro muliere sollicitior factus, quoties manus  abluisset, mox aquam ante se fundi in terram faciebat. Mulier uero semper eum secuta est, donec ille iam fundi aquam minime curaret. Qua mulier tandem, ipso nesciente, impetrata, oculos ceci filii diluit, et ipse protinus ad lumen rediit. Cum ergo uir Domini ab urbe remeasset, uidentem filium predicta mulier eidem presentauit. Et cum hoc factum omnes magnificarent, ille tacens et lacrymans ibat, nec illo audiente, quisquam de hoc uel huiusmodi quidquam referre audebat.

XXI. Mirum quiddam, et forte incredibile dicam. Sed tamen duobus testibus id asserentibus credens, qui referunt, quod isdem uir Domini per illam uiam ab Italia rediret qua Lugdunum a ciuitate Taurinensi uenitur. Transierat iam Alpes, et quedam  loca nimis, ut fertur, inaquosa, itineris necessitate, subibant. Contigit autem ut et uinum in utribus deficeret. Et quia regio illa iamdudum a Sarracenis deserta est, cum aqua deesset nec uinum reperiri poterat, nimia siti ceperunt estuare. Certabant autem si possibile esset illud spatium itineris uelocius pertransire, sed pedites atque sagmarii deficiebant. Unde necesse fuit seniori, ut iuberet eos paululum remorari. Mesti homines super gramina iacebant, sagmarii uagantes passim, cogente siti, pascua perlustrabant. Tunc unus ex clericis perrexit, ut ad onerandum sagmarios reduceret, nec illam pausam placebat prolongari. Clericus ergo reperit fossulam liquore plenam: miratus est, et quidnam sit explorare uolens,  inclinauit se: cum interim liquor ille saporem uini reflauit. Tum uero letabundus ad seniorem recurrit, et nescio quid, ueluti uinum, se reperisse nuntiauit. At ille: Quid, inquit, insanis? Utinam aquam reperisses! Nam istic unde uinum? Clericulus uero, sumpto uasculo, de predicto liquore quiddam hausit, et coram attulit. Id sane quod allatum est, tam colorem uini quam et saporem preferebat. Tum senior iussit capellanis, ut crucem et capsellas reliquiarum sumerent, et super fossulam predicti liquoris exorcismum aque benedicte facerent. Ac dehinc in Christi nomine iubet, ut gustando quid esset explorarent. uinum itaque reperientes, cum ingenti admiratione et gaudio uir Domini cum illis omnibus gratias Deo egit, et priusquam ipse biberet, omnibus  dare precepit, non tamen inde quidquam  in flasconibus efferri permisit. Quod iuxta fidem illorum, qui hoc uidisse asserunt, dictum sit. Tamen ea que nunc ad sepulcrum eius fiunt, credi de eo que audiuntur, uel hec, uel illa suadent.

XXII. Hoc autem iter uir sanctus frequenter carpebat. Non enim iam uel palatia regum, uel pretoria marchionum, non certe conuenticula principum adire uolebat: sed celi consules, Petrum scilicet et Paulum, frequentius, ut supra dictum est, inuisere gestiebat. Alia nichilominus loca sanctorum  sepulcrum  uidelicet sanctissimi domni Martini  , necnon et beati Martialis, alacri deuotione perlustrabat. Credo contemplabatur in spiritu, qualiter illa beatorum agmina, in superni Capitolii curia letantur. Quibus itaque post paululum sociandus, gaudium Domini sui iam aliquatenus pregustabat.

XXIII. Scirposus ager habetur ultra Sutriam, iuxta burgum uidelicet, qui uocantur sancti Martini, quo Romei castrametari solent. Cum ergo inibi tentoria ministri parauissent, tunc forte senior seorsum stabat, ad quem secus quidam se deduci fecit. Quem suppliciter exorans, nichilominus rogabat, quatenus aquam suis manibus tactam eidem tribuere dignaretur. Qui iussit illum ibidem stare, atque tacere. Dehinc tentorium ingressus coram sanctis pignoribus  aliquantulum orauit. Intendebant singuli ministrorum ad opus quod erat eis gerendum. Illis ergo alias occupatis, uidens quod secretum fieri posset, quemdam uocauit, qui latenter eum adduceret. Tunc manus diligenter abluit, et in recenti aqua digitos intinxit, atque de sanctis pignoribus signauit. De qua cecus ut orbata lumina superfudit, mox uidere meruit. Cuius uocem uir Domini a clamore compressit, et ipse maiestati diuine gratias cum illo egit; quem et de suo quodam uestimento, uidelicet curcinbaldo indutum, latenter extra tentoria deduci fecit.

XXIu. Item dum ab urbe rediret, uenit Sabbato ad quamdam Ecclesiam, iuxta locum scilicet, ubi sulphurei uidentur acerui. Cum autem uellet  populus in crastinum proficisci, retinuit eos, dicens quod ob reuerentiam Dominici diei, saltem usque ad Nonam demorarentur. Nec illa demoratio fuit etiam sine beneficio temporali, missarum namque officio solemniter expleto, cum iam post cibum iter aggrederentur, uenit quidam sedens caballum, qui in eundo perditus fuerat, quem domnus Geraldus sine sessoris iniuria recipi iussit. Antequam uero ad Abricolam peruenissent, cecus quidam iuxta uiam sedens, querebat a transeuntibus si aliquis in eadem turba ueniret, qui Geraldus uocaretur. Cum forte quidam de nostris fratribus tunc adhuc canonicus, in collecta domni Geraldi gradiebatur, qui deuotionis causa pedester incedens, ad predictum iam cecum lassus peruenit. Quem cum ille de domno  Geraldo inquireret, eum se uestigio secuturum respondit. Sed que, inquit, causa est, quod eum tam sollicite requiris? At ille: Nouem, inquit, anni sunt, ex quo cecitatis angustia premor; hac autem nocte  monitus in somno sum, ut huc uenirem, et Geraldum sancti Petri peregrinum quererem, ut manus ablueret postularem; cecatos uero oculos illa aqua perfunderem. Quo ille clericus audito, substitit, cum interim uir Domini Geraldus superuenit. Porro mos erat illi, ut cooperto capite solus equitaret, quo psalmodie liberius uacaret. Cum ergo superuenisset, clericus ceco silenter: En, inquit, adest. At ille rogabat, ut paululum stare dignaretur. Et subiunxit quid per somnium uidisset. Cum quidem senior erubescens, et mutatione uultus id quod audierat exsecrans, abire cepit. Cecus uero tremenda quedam adiuramenta proferens, rogabat ut staret, misero subueniret, et sperata beneficia non negaret. Illi autem qui aderant, hoc idem suppliciter exorabant.  At ille parum deliberans, memor, ut credo, quia, iuxta Apostolum, datam sibi gratiam negligere non deberet, consuetum sibi uerbum respondit, dicens: Subuenite, sancti Dei, et stetit. Et quia sicut in illis colliculis assolet, riuulus preterfluebat. Aqua protinus allata est. Tum ille descendit, et lauit manus, dicens: Fiat uoluntas Dei. Et concitus abire cepit. Cecus uero nil cunctatus aquam sibi ingessit, nec fefellit eum uirtutis euentus. Tam repente enim uisum recepit, ut statim post eum curreret, dicens: O sancte Geralde, o sancte Geralde, Deo gratias, en uideo! Ille uero mulum calcaribus urgebat, ne uoces laudantium audiret, et Abricolam transiuit, neque dehinc perendie potuit a conuiatoribus attingi. Siquidem animaduerti potest, quod  manus ille per quas ista sanitatis uirtus conferebatur, munditia fulserint, et in eis macula non adheserit, sed eas ab omni munere excusserit. Quo contra nimis infelices sunt illi, quorum dextera repleta est muneribus. Quoniam, ut scriptum est, ignis deuorat eos qui munera libenter accipiunt.

XXu. Sed et alia nonnulla itineris referuntur de eo, que nos ob prolixitatem studiose transilimus. Sed unum pro eo quod uirtus alterius generis est, adhuc subnectamus. Cum aliquando Romam pergeret, iam in Italia positus, quamdam in era uocem audiuit clamantem se, atque discessum suum ei insinuantem. uidebatur autem illi quod esset cuiusdam hominis nomine Girbaldi, quem in patria reliquerat. Itaque uocauit quosdam ex suis, requirens  utrum de Girbaldo aliquid scirent. At illi responderunt, quod eum languentem dimiserant. Iubet igitur tempus adnotari, psalmorumque obsequia pro eo celebrari. Rediens uero, et de predicto homine requirens,  reperit quod illa die migrauerit, qua ille uocem in era audiuit.

XXuI. Expleto autem sancte sue deuotionis itinere, iam secretiora loca frequentare delectabat, quasi uocem illam Psalmiste secutus, qua dicit: Elongaui fugiens, et mansi in solitudine . Ibi enim a secularium frequentia, uel causarum strepitu quiescere uolebat, ut liberius diuine seruituti uacaret. Cum itaque sub hoc obtentu apud capellam que dicitur Catuserias demoraretur, festiuitas Ioannis et Pauli superuenit. Quedam autem rusticana mulier hortulum ingressa, nescio quid operabatur, cum repente grandis gutta sanguinis super manum illius apparuit, que mox intumescere cepit. Tremefacta mulier ad Dei hominem eiulans  cucurrit, et ostendens manum, misereri sibi rogabat. At ille protinus clericos adesse, missamque pro ea celebrari iubet, dehinc aquam exorcizari, et de eadem aqua guttam sanguinis ablui; cum tamen ipse humilitatis causa seorsum stabat, ne forte uirtutis illius signum ei deputaretur. Ut autem manus mulieris abluta est, illico sanguis et tumor disparuit, et illa sana recessit.

XXuII. Sane quia locus ille, sicut eum uelle dixeramus, remotior est, et secretus, frequenter inibi mansitabat. Cum igitur quadam uice Assumptionem sancte Dei genitricis Marie apud eamdem ecclesiam celebrasset, missarum solemniis iam expletis, foras ad suos exiit. Mox quippe ei fuerat, ut post longas ac iuges preces, ad commune eloquium sese impertiret,  ut quisquis dicendi causam haberet, loquendi quoque possibilitatem obtineret. Cum ergo ad suos exisset, quidam, qui preparandis cibis preerat, ad eum dixit: Tristamur, Domine, quoniam ad uestram refectionem reperire in hac solemnitate non possumus, nisi carnes salitas. At ille: Ne sit, inquit, uobis cure, quia si Dei genitrici placeret, neque hoc nobis in eius festo deesset. Dixerat, et de rupe, que eidem loco imminet, ceruus sese precipitauit. Quem ministri gaudentes pariter et mirantes tulerunt, et inde, sicut tunc ceruorum caro temporina est, delicatum edulium seniori parauerunt. Neque enim incredibile debet uideri, quod ei diuina largitas cibum ex improuisu concesserit, cum ille ad Dei gloriam, iuxta Apostolum, faciens, bucellam suam cum pauperibus  comedebat. Qui nunquam, sicut alumni eius presentes attestantur, aurem suam a clamore pauperis auertebat. Qui uidelicet sanctus, iuxta illud Psalmiste: Beatus qui intelligit super egenum et pauperem , cum uoces clamantium audisset, profundum suspirare, et uerba compatientis respondere solebat.

XXuIII. Raimundum noueratis comitem, filium uidelicet Odonis. Hic nepotem domni Geraldi nomine Benedictum, Tolose uidelicet uicecomitem dolo captum tenebat. Rainaldus uero frater ipsius sese obsidem dedens, fratrem recepit. At domnus Geraldus audiens quod ille seipsum pro fratre obligasset, ualde mouebatur ad subueniendum  nepoti. Raimundus autem protelabat causam reddendi, clam satagens Benedictum denuo capere, et ambos tenere. Iam septem menses fluxerant, et uir Domini Geraldus in ereptione nepotis nichil proficere poterat. Quadam uero die cum sorore sua Auigerna de hac re quasi querimoniam faciens: Quid tu, inquit, cessas Christum pro filio tuo deprecari? certe aut nos in fide dubitamus, aut, quod uerius est, exaudiri digni non sumus. Et hec dicens, resoluebatur in lacrymis. Quo quidem tempore, medullitus, ut ita dicam, sese Domino in precibus mancipauit. Et adhuc Rodulfum abbatem semel ad Raimundum direxit, qui necdum quidem proficere quidquam ualens, haud longe ad meatum reuersus est. Nocte uero insecuta predicto Raimundo  per somnium uidebatur, quod uir Domini Geraldus ante eius lectum staret, eumque manu pulsauerit. Quid, inquiens, tu non audis me toties deprecantem? Certe scias, quoniam si ultra tenueris obsidem, nequaquam tibi cedet in prosperum. Post hec uerba Raimundus expergefactus est, et considerans uisionem, intremuit: uocauitque suos, et quid somniauerit indicauit. Nam et quidam ex ipsis per quem maxime usque tunc aduersatus fuerat, nescio qua causa similiter exterritus persuadebat, ut petitionem domni Geraldi concitus faceret: alioquin moriendum illis esse commemorat. Raimundus confestim ad hospitium Rodulfi abbatis transmisit, eumque redire iussit. Quo redeunte qualiter uir Domini se per uisum terruerat, palam enarrauit: obsidem  illico reddidit, et ut gratiam domni Geraldi sibi Rodulfus reconciliasset, humiliter postulauit. Ita Geraldus per diuinum auxilium preualebat, et secundum illud Scripture, gloriosos terre humiliabat.

XXIX. Quodam itidem tempore, cum ad colloquium eiusdem Raimundi comitis properaret, fluuio, qui Auarionus dicitur, appropinquans, mentio incidit quod illa die piscem ad esum non haberet. Hi uero qui seniori obambulabant, cum de hoc sermocinarentur, uiderunt piscem qui capito uocatur, contra se natare. Unus autem, qui hoc ipsum refert, extendit dragulum, et uulnerauit piscem. Qui accepto uulnere paululum retroactus ripam ad quam antea tendebat, iterum repetiit, moratus quousque eum unus extensa manu comprehendit. Erat enim non  parue magnitudinis. Itaque uir Domini gratias Deo referens, ceteros, qui hoc ut miraculum extollebant, compescere studebat, quasi id fortuitu contigisset. Et forte aliquis fateri potest, quod istud casu contingere possit; credo tamen non recolet, piscem aliquando uidisse, qui in spatioso flumine, ut Auarionus est, ripam super homines ultro irrupisset.

XXX. Siquidem pro miraculo iure censetur, quod uel piscis quondam de aqua exsiliit, uel ceruus ex improuiso de rupe cecidit: hoc etiam quod in flumine piscis ad capiendum sese ingessit. Sed ualde plus mirum est, quod ad esum eiusdem hominis Dei celitus est alia uice allatus. Non longe enim a Friaco  monasterio uicus est in honore S. Gregorii sacratus, cui scilicet presbyter quidam nomine Geraldus preerat, qui eidem uiro Dei Geraldo ualde pro sua sanctitate charus et familiaris erat, qui etiam ante uite sue terminum sese pro amore diuino reclausit. Ad hunc ergo iam dictus uir Domini Geraldus aliquando diuertit, quem post orationem deosculans, dixit: Quid nobis, Geralde frater, ad refectionem daturus es? En apud te prandere uenimus. Dicebat enim hoc pro familiari contubernio, quod apud illum isdem sacerdos habebat. At ille gaudens: Si, inquit, Domine, tue pietati placet, non abibis ieiunus. uerumtamen non habeo quid apponam nisi panem et uinum, sed inquiram si forte caseum, uel oua reperero. Tum senior: Ne  te, inquit, fatiges, quoniam abstinentie dies est, et bonum erit, si uel, quia desunt epule, parcius sub hac occasione comederimus. Cum ergo presbyter ad preparandum discurreret, conclauum ingressus, uidit piscem in ferculo. Tunc stupefactus clam interrogauit ministrum, quisnam piscem illum attulerit. At ille nescire se dixit, asserens quod nullus ibi fuerit, qui piscem illum afferret. Presbyter ergo exiens ad seniorem supplicat ut in conclaui intrare dignaretur. Quo sequente, piscem ostendit. Ille attonitus et admiratus, gratias Deo cum sacerdote referebat. Quem tamen, et ipsius ministrum iuramento constrinxit, ne id, dum ille uiueret, alicui prodidissent. Sed eadem res pluribus paulatim innotuit, quoniam diuina dispensatio, que sanctos quosque glorificat,  eos etiam contra suum uelle nonnunquam manifestat. uere Dominus adhuc sue promissionis est memor, et inquirentes eum non deficient omni bono. Ceterum incredibile non debet hoc uideri, dum frequenter legamus, quod Deus ad supplementum seruis suis aut potum, aut cibum diuinitus ministrare dignatus sit.

XXXI. Pagus non longe ab Aureliaco Marculiscus uocatur, iuxta quem lapis quidam naturaliter rotundus insidet. Cum aliquando domnus Geraldus e regione transitaret, quidam de eius comitatu Adraldus nomine, conuiatoribus asserebat, quod super lapidem illum saltu conscendere posset. Quod protinus cunctis mirantibus fecit. Ferebatur autem quod isdem Adraldus incantationes ac maleficia  nosset. Subsequente autem seniore, stabant illi qui preibant, et ei saltum illius indicabant. Ille uero considerans quod hoc per suam agilitatem nullatenus facere posset, eleuata manu signum crucis edidit. Dehinc ille cum id multis uicibus tentauisset, nullatenus exsilire super predictum lapidem potuit. Et ita cognitum est quod illa uelocitas eius per incantationem fiebat, que ei post signaculum adesse non potuit, et magna uirtus esset domni Geraldi, post cuius signaculum uis inimica nichil ualuit.

XXXII. Quia uero de eius signaculo id retulimus, quid itidem signando fecerit subiungamus. Solemnitas sancti Laurentii uenerat, et ille in quamdam suam capellam que non longe a uico Argentado sita  est, eamdem festiuitatem solemnizabat. Porro quedam ex ancillis eius grauiter inibi uexabatur. Cum igitur ille per orationem ad eam respexisset, et in medio, ut erat, populi acerrime frenderet, et uesaniret, rogabant omnes, ut eam uir Domini signare dignaretur. Quod ille per consuetam sibi humilitatem diutius distulit. Sed illa debaccari cum non cessaret, rogantibus his qui aderant instantius tandem eleuata manu, signo crucis eam signauit. At illa purulentum sanguinem euomens, continuo sanata est. Cum omnes in Dei laudibus personarent, eumque magnificarent, ille magna animaduersione eos compescuit dicens, quod Dei solummodo clementiam, atque sancti Petri, cuius ecclesia est, magnificarent. Ipsa est autem illa ecclesia  qua tunc morabatur, quando mulier ceca superius nominata de aqua manus eius lumen recepit.

XXXIII. Quidam uir nomine Herloardus de equo lapsus, unum genu sibi ualide collisit. Ob cuius dolorem per sex dies iam sine cibo degebat. Et cum nichil sibi ad remedium reperire posset, ad Captennacum transmittens, aquam de manibus domni Geraldi clam sibi deferri fecit. Mirum dictu, mox ut predictam aquam super genu sparsit, omni dolore liberatus incolumis surrexit. Alia nonnulla referuntur de eo que uel relatu, uel admiratione digna sunt. Sed enim, quia uulgariter, et non a prefatis quatuor testibus asseruntur, ea reticere malumus, cum tamen non ignoremus quia multa gessit, que  uel nullus, uel pauci cognouerint. Siquidem de consuetudine piorum et bonorum hominum, semper humilitatem uelut cordis oculum seruare studebat. Et ideo quantum poterat, opera sua celabat. De his uero que ipso nolente patebant, laudes non patiebatur audire.

XXXIu. Hoc itaque de miraculis eius sufficiat, que satisfaciant eis qui gloriam cuiuslibet sancti, non ex quantitate bonorum operum, sed ex numerositate metiuntur signorum. Apud quos forte sanctitas eius uilior haberetur, si de miraculis que uigens gesserat nichil audissent. Illis sane qui amore eius pie tenentur, eumque discreta dilectione uenerantur, opera iustitie que exercuit, magis placent. At uero cum utrumque simul in eo concurrit, et iustitia  uidelicet, et sanctificatio, et signorum glorificatio, securius hunc, et alacriori deuotione colunt. Nam si fortasse prophetie spiritum habuisset, nullus eum, ut puto, sanctum esse negaret. Sed utique plus fecit, quia auaritiam uicit. Nam quid profuit Balaam, quod tam profundo mysterio prophetauit, quando propter auaritiam reprobatus est? Nihil igitur in Geraldo grandius miraculum queras, quoniam hoc est quod non sperauit in pecunia, uel thesauris. Hoc quippe est sicut iam diximus, mirabilia fecisse. Tam raro quippe reperies, qui non speret esse felicitatem in pecuniis, ut pro ipsa raritate sermo diuinus interposuerit. Quis est hic? Cum uero talis utcunque reperitur, dignus est laude, sicut illic subiungitur:  Laudabimus eum, fecit enim mirabilia in uita sua. Quod enim Geraldus huiusmodi mirabilia fecerit, multa documenta sunt. Siquidem constat eum que a parentibus uel regibus ei collata sunt sic tenuisse, ut ea non ut seruis, sed quasi dominis dispensasset: rebus in terra sine alicuius lesione excreuisse, in celis tamen thesaurisasse; potentia sublimem fuisse, tamen spiritu pauperem permansisse. Quapropter, ut ille sequitur, neque mirum, neque incredibile debet uideri, si stabilita sunt bona illius in Domino. Quamuis illud incomparabiliter in eius factis immineat,  quod usque in senectutem castus perseuerauit. Castitas enim sola est que imitatur angelicam puritatem. Cum itaque hic uicit libidinem, que maxima uirtus est Satane, mirum non est si nec eidem Satane imperat, quem seruando castitatem deuicit. Incredibile non est quod nunc obsessos a demonibus liberat qui mammone principem a suo corde, uincendo auaritiam, reiecit. Iure enim spiritum superbie nunc subiectum habet, qui in ipso terrene potestatis culmine mitem se exhibuit.



LIBER TERTIUS.


 Quoniam signorum uirtutibus insignem fuisse uenerabilem uirum Geraldum prelibatus sermo enucleatius disseruit, restat nunc ut qualiter a corporeo tegmine spiritualem essentiam emiserit, stylo titulante exprimamus. Certum enim constat, quia isdem uir, quanquam parcitate frugalitatis corporalem appetitum domuerit, uiguit tamen uiribus. Nec impotens robore caruit ui fortitudinis. Sed cum iam contiguum esset, ut a completa militia, utpote annosus, eximi deberetur, cepit a solito uigore attenuatus elabi. uerum nec ipsum latuit, quin potius ipsarum uirium euacuatio ad defectionis eius iudicium panderetur. Cumque presentes plerosque cerneret, qui ei diligentius adherere consueuerant, quasi profundiori et intimo singultu ac defectiuo  affatu exorsus est compellare. Eia, clientuli, et comites amabillimi, nonne aspicitis a pristino me destitutum robore? Animaduertite uiciniorem esse depositionis mee sortem, quo spiritus, ducente suo auctore, transferatur ad destinatum habitationis receptaculum, natura fragillima redigatur in puluerem. Non illum cruciatus langoris ab abstinentia solita arcebat. Mira res: non illa saltem, que ueteranos compellere solet imbecillitas, preter consuetum morem, adhesum animum illius persuadere poterat. Nimirum quia lenitas carnalis nequiuerat emollire rigorem mentis. Cum ergo his et huiusmodi uirtutibus anima saginaretur, corporis efficaciam amittebat. Sed quia se in suis oculis despiciens uirtutibus hominem nesciebat: non satis intelligebat  unde sibi debilitas uirium irrepsisset. Iam uero spiritalis uirtus, que pleniter in eo succreuerat, corporeas uires pene trucidauerat. Quippe cum iste mos sanctorum sit, quia uirtus diuina minus in eis ualida fuisset, si corporeum robur non attenuasset. Hinc Daniel angelica uisione conspecta, per dies multos elanguit. Hinc Iacob angelum stringens, claudicare cepit. Quoniam qui spiritali gratia completur, a corporea uirtute eneruatur. Itaque exterior homo corrumpebatur, cum interior de die in diem renouaretur.

I. Quadam autem die cum in oppido esset, quod  Aureliaco imminet, respiciens ad fabricam domus. ubertim flebat. Cum unus ex familiaribus inquisisset curnam fleret? respondens ait: Quia desiderium inquit, meum quod de loco isto iamdudum concepi, ad effectum nullo pacto perducere possum. Nam hec requies mea, hic habitabo. Si quidem cetera que monachorum usibus apta uidentur, fauente Deo, facile preparaui; soli monachi desunt, soli inueniri non possunt. Et idcirco ueluti solus et orbatus, merore conficior; spero tamen quod omnipotens Deus, quando ei placuerit, desiderium meum implere dignetur. Nec mirum, si ego peccator in hoc meo desiderio prolongor; quandoquidem rex Dauid prohibitus est ne templum Domino edificaret, cum tamen ipse dedit qui opus  illud post eum expleret. Et ego licet hoc in hac uita non uideam, prestabit tamen Christi misericordia quod exopto, quando ei placuerit. uelim sane noscatis, quia macerie huius domus frequenter anguste erunt populis, qui ad eam conuenturi sunt. Qualiter autem hoc didicerit, minime indicauit. His autem qui hoc illum dixisse norunt, cum frequentiam populorum, sicut ille predixit, in eodem loco fieri uident, hec opinio suborta est, quod ea que dixit, diuinitus agnouisset. Iam uero os eius sic ex abundantia cordis replebatur, ut lex Domini semper plene in eo resonaret. Ceterum, iuxta exemplum prefati Dauid, quecunque necessaria futuris habitatoribus preuidebat, et in pignoribus sanctorum, et in ecclesiasticis utensilibus et indumentis, seu certe in  agrorum redditibus preparare curauit.

II. At uero, sicut Scriptura dicit, ut qui sanctus est, sanctificetur adhuc, oportebat hunc Dei hominem ante obitum per flagellum exspoliri. Et ei sicut beato Iob contigit, et Tobie, quoniam acceptus erat tentatione probari. Itaque per septem, et eo amplius annos, lumen oculorum amisit. Quos tamen ita perspicaces habebat, ut nichil cecitatis pati crederetur. Qua percussione non solum non doluit, sed etiam plurimum est gauisus in Domino, quod eum flagellare dignatus sit. Quippe non nescius, quia non omnis qui flagellatur filius sit, nullus tamen  est filius qui non flagelletur. Et hoc erat ei consolatio, quod supernus iudex manum suam ad feriendum hunc soluerit, et peccata sine quibus hic non uiuitur, in presenti puniret. Iam itaque de misericordia Domini securus, confidebat quod eum ab eterno uerbere liberare dignaretur, quem in presenti sub flagello premere dignatus sit. Si quid autem studiis retroactis addere potuisset, quanto ab exteriori implicatione cecitatis causa cessauerat, tanto attentius orationi incumbebat. Et quo mundi figuram intueri nequibat, eo cordis ad uerum lumen contemplandum clarius intendebat. Causa ab exterioribus factis cessabat, totum se ad studium orationis, uel assiduitatem lectionis applicabat.

III. Biennio priusquam obiret, ecclesiam fecit solemniter  dedicari. In altaribus uero tanta pignera sanctorum  insita sunt, ut scientibus mirum sit. His autem qui forte a scientibus audiunt, pene incredibile uideatur. Nam in his undecunque colligendis pater ille sanctus, quoties sese opportunitas prebuisset, omnimodis, quoad uixit, operam dedit. Que scilicet et apud Romam, et ubique locorum sic impetrabat: sicut nimirum ille, qui et in sermone, et uultu erat gratiosus: et in dandis pretiis munificus, et quod maius est, in id quod agendum erat, diuina gratia fretus. Frequenter enim pro eisdem pignoribus impetrandis, et pretiosa tentoria, necnon corpulentos equos, et multa pecuniarum pondera constat eum dedisse. Dentem namque sancti Martialis in dextro altari, cum reliquiis beatissimi  domni Martini, necnon et sancti Hilarii collocauit; quem a sancto corpore nullus ex largitoribus, a sancta maxilla, cum diu conarentur, eruere posset, ille premissa oratione protinus eum auulsit. De eodem profecto altare mirum aliquid ipso dedicationis die contigit accidisse. Quidam enim iuuenculus, cum turbe semet imprimerent, pallium desuper tulit, ut illum ministro redderet, eum quidam ei dicerent circumstantes, ne id presumeret. Sed quoniam ille tollere non misit, protinus uehementi angustia comprehensus est, ac primo manus eius excoriate sunt. Tunc paulatim omne corpus pelle nudatum, ut uix post sex hebdomadas conualescere posset. Locum, sicut olim decreuerat,  monachorum ditioni delegauit, ubi tamen dehinc parum demorabatur.

Iu. Spatio quo superuixit, summopere procurauit, ut omnes ad se pertinentes in pace dimitteret, ne forte litis occasio posset inter eos oriri. Predia uel mancipia, que beato Petro non delegauerat, inter quosdam propinquos ac milites, uel certe seruitoribus dimisit. Nonnullis tamen eo tenore, quo postquam obissent, ad Aureliacum accepta redissent. Centum ex mancipiis tantum libertate tunc donauit. Nam alias diuersis locis ac temporibus innumera  sunt, que emancipauit. Quamplures autem ex ipsis amore eius perstricti libertatem recusantes, permanere magis in seruitute eius maluerunt. Quo facto peruideri potest, quam dulce dominium in eos exercuerit, quandoquidem sue libertati seruitutem illius preferre maluerunt. Monebatur autem a quibusdam suis, quatenus de familia, que sibimet affatim superabundabat, maiorem multitudinem iugo seruitutis absolueret. Quibus ait: Iustum, inquit, est, ut lex mundialis in hoc obseruetur, et ideo numerum in eadem lege prestitutum pretergredi non debere. Quod ad hoc sit commemoratum, ut hinc pateat quantopere diuinis preceptis adheserat: quando etiam legalibus ita se submiserit, et humanis.

u. Intrante uero iam sue migrationis tempore,  morabatur apud Cezeruiacum  quamdam sui iuris ecclesiam, que in honorem sancti Cirici consecrata est. Cum quidem plus solito compunctus profundius suspirabat, ita ut satis pateret quod desiderium cordis eius alio tenderet, consolationemque in presenti nequaquam haberet. Inter suspiria uero lacrymis suffundebatur, et erectis in celum subinde uisibus orabat, ut ab hoc seculo liberaretur, sepius repetens atque dicens: Subuenite, sancti Dei. Hoc namque uerbum semper ori eius familiare fuerat, hoc ad euentum cuiuslibet subiti casus inclamare solebat. Non multum uero post uitalis uigor cepit spasmo quodam intabescere, artuumque uires ac totius corporis harmonia paulatim dissolui. Dissolutionem igitur sui iam instare cognoscens Amblardum  episcopum  iubet euocari, ut eius transitum suis orationibus muniret, ouemque paradisi pascua repetentem, pastori omnium Christo pastor consignaret. Interim uero cuncta que uel funeris causa, uel remanentium necessitas poposcisset, sano sensu, et integra memoria disponit. Cum subito uelox fama rumorem circumquaque disparserat, quod uir Domini Geraldus ad transitum propinquaret, accucurrerunt omnes ueluti commune dispendium lugentes, clericorum ac monachorum turbe nobilibus uiris admiste, caterue pauperum, et pagensium plebes, lugentibus istis aliorum fletus incitabantur. Inter singultus uero et lacrymas erumpentes, quasi querimoniam facientes; unusquisque de eius pietate, de caritate, de  cura pauperum, de tuitione impotentium, plangoris uoces ingeminabant. Flentes igitur isti dicebant: O quale solatium mundus amittit! Illi uero: O Geralde, qui merito bonus uocaris, quis iam erit, sicut tu, sustentator indigentium? Quis nutritor pupillorum, uel defensor uiduarum? quis dolentium consolator? Certe quis potentie tue culmen ita pauperibus inclinabit? uel quis, sicut tu, singulorum necessitates perpendet, aut expediet? Indulgentissime pater, quam blandus, quam suauis semper fuisti! Cunctorum gratiam hauriebas,  ignotorum etiam affectus fama tante bonitatis ad te traxeras. Hec et huiusmodi, que dolorum uis inter singultus exaggerare solet, tam luctuosis planctibus inundabant, ut putares quod ille lacryme nunquam possent cessare. Ita per singulos dies agebatur, donec ad ipsum uocationis eius terminum ueniretur. At uero ille morem suum, nec in fine poterat deserere, quin singulis accipere uolentibus omne stipendium dari iuberet.

uI. uere beatum et felicem dixerim, qui talis fuit, ut caritatem suis operibus debitam non reliquerit in terris, et in caritate sanctorum receptus sit in celis. uere felix, qui licet potentia seculari sublimis esset, nullum tamen lesit, nullum oppressit, nec aliquis uel paruam querelam aduersus eum reclamauit.  Nam si Nathanel uere Isrelita uocatur, eo quod dolus in eo non fuerit, iure et hunc Isrelitam dixerim, quem auris audiens beatificat, et cui, ad exemplum beati Iob, oculus uidens testimonium reddit. Cum igitur omnes una lugerent, solus ille perstabat letabundus. Quippe qui nouerat, quod sperantibus in Domino meridianus fulgor in uesperum consurget, et dum dederit eis somnum, hec est hereditas. Quamuis ergo pro mortali conditione caro forte timeret, tamen spiritus in aspectu glorie defixus exsultabat, utpote qui spem diu desideratam se iam in re percipere confidebat. Nam, ut scriptum est, quia iustus in morte sua confidit, putares illum in eadem spe confixum, et nullatenus mortem timere. Letabundus itaque uidebatur, cum  nec quidem parum aliquid fateretur, in quo pauere se uel tenuiter demonstraret. Per omne uero sui langoris tempus, ita fatiscentes ad diuinum obsequium impellebat artus, ut nec unum quidem nocturnale officium, nisi in ecclesia pateretur celebrare; missam uero unam diei competentem, et alteram pro defunctis coram altari positus audiret. Sane cum membris iam nimis rigescentibus, gressum per se nec sustentatus quidem progredi potuisset, adhuc tamen spiritus in sui feruore perdurans cogebat, ut corpusculum manibus baiulorum portaretur in oratorium: nimirum, ut boni operis tunicam usque ad talum extendens, uirtutis sue laudem in fine cecinisset.

uII. Sexta namque feria dilucescente die, ingrauescere  sesentiens, iussit ut nocturnale coram se capellani peregissent, episcopo cum suis in ecclesia illud celebrante; cum psallentibus autem et ipse psallebat, donec post matutinale officium, omnes  etiam horas diei compleret. Tum uero completorium finiens, signo se sancte crucis armauit, et subiunxit illud uerbum quod ei semper familiare fuit, dicens: Subuenite, sancti Dei. Hoc in ultimo locutus, oculos tacens clausit. uidentes uero qui aderant, quod loqui cessaret, episcopum aduocarunt.  Sancta quoque membra illius in cilicio posuerunt, ceterisque pro exitu psallentibus quidam de sacerdotibus missam concitus celebrauit, atque sacrosanctum mysterium attulit. Cum uero quidam dicerent quod iam discessisset, ille sensum adhuc retinens, oculos aperuit, et hoc iudicio nondum se discessisse, monstrauit. Tum uero Dominicum corpus quod exspectabat, sua sponte suscepit, et ita felix illa anima ad celos migrauit. Et uelut ipso feriarum numero sui  causam insinuans, bonum opus, quod ad senarium pertinet, bene consummasse, et ad uerum Sabbatum, quod est requies, se transmigrasse monstrauit. Et ille quidem quod cupiebat, ut credimus, iam uidet; quod sperauit iam tenet. Multis tamen non modicum dolorem dereliquit. Nam licet ipse meror quadam dulcedine respersus esset, pro eo quod scirent, quia talis fuit, ut de illo magis gaudendum, quam lugendum; clamore tamen ingenti plangebant, quod eius contubernio priuarentur, cuius similem uultum non se uidere sperarent. Illi humanitatis causa tristabantur, sed angeli, ut credimus, letabantur. Nam si coram eisdem angelis gaudium est super uno peccatore qui penitentiam agit, quanto magis super hoc homine iusto, qui inter opera uirtutum consenuit?  Sed gaudium Domini sui, quo ab eisdem angelis exceptus est, fides contemplatur; oculis uero corporeis interim latet, qui uidebant quidem cadauer, quod exsoluerat debitum mortis, et nondum apparebat quantum anima glorificaretur in celis.  Moritur ergo Geraldus, sed iuxta illud Dauidicum, nequaquam ut ignaui solent, quoniam inter sanctos sors illius est. Et si persoluit illud Psalmiste: uos autem sicut homines moriemini , tamen ad eum pertinet hoc quod ibi premittitur: Ego dixi: Dii estis, et filii Excelsi omnes . Testatur euangelista: Filii Dei sumus, sed nondum apparet quid erimus . Felix itaque Geraldus qui separauit pretiosum a uili. Postquam enim gustauit quam dulcis est Dominus,  nequaquam huius uite delectamentis, ad eiusdem Domini contemptum se submisit. Sed hanc uitam, que reprobis pretiosa est, uilem sibi deputauit, et mortem, que illis pessima est, pretiosam  inuenit. uere beatus cuius dies in dolore, et anni in gemitu transierunt: quia iam expertus est quam magna multitudo dulcedinis, quam Deus abscondit timentibus se. Qui etiam in conspectu filiorum hominum, hanc aliquatenus per singula signa demonstrat. O quanta diuersitas est inter illum, et uedios, id est male diuites! Huic enim lacryme sue fuerunt panes, et potum accepit in lacrymis et mensura. Illi uero ducunt in bonis dies suos, et habent consolationem suam, iuxta illud euangelicum, in presenti. Sed enim iste iam in uoce exsultationis, transiit in locum tabernaculi Dei. De illis dicitur, quod in puncto ad inferna descendunt. Ceterum si de eius exteriori conuersatione quisquam dignum aliquid referre posset, delectationes tamen,  que in dextera Domini repleuerunt eum usque in finem, nullus nostrum non dico uerbis explicare, sed nec sensu quidem attingere ualet, nisi forte quilibet in seipso sentiscit, quid est delectare in salutare Dei.

uIII. Porro autem quia Deus mirabilis est in sanctis suis, in quibus eum laudare iubemur, dicente Scriptura: Laudate Dominum in sanctis eius , idcirco, o beate Geralde, quales possumus referimus illi pro te. Laudantes eum quod elegit te, et quod iustificauit te; quod misericordiam suam mirificauit in te, quod per uias rectas deduxit te, quod fructum tui operis inueniri fecit ipse, et postremo, quod usque in senectam et senium non dereliquit te, et quod maius  est, quia inter filios Dei computauit te, et insuper in oculis omnium glorificat te. At uero quia sanctos decet laudatio, ad laudem illius laudamus etiam te, quia scilicet iuxta Ieremiam, iugum Christi ab adolescentia portasti, quia gratiam uocationis eius non recepisti [f. spreuisti], quia commutationem pro anima tua non dedisti, quia salutem eius in uacuum non accepisti, quia intima tua, que de amore Christi conceperas, non proiecisti, quia tentationis tempore non recessisti, quia in externa presentis uite gaudia te non effudisti, quia bonum faciendo non defecisti. uerumtamen tu, Domine Deus, tu per ipsum nostre presumptioni ignosce. Nam in hac relatione excessum formidamus, quoniam id tentauimus, ad quod agendum nullatenus idonei sumus. Quia licet  ille dignus sit laude, in quo tu laudaris; nos tamen, Domine, ad hanc referendam indigni sumus, quia non est speciosa laus in ore peccatoris . Sancti ergo tui, ut scriptum est, benedicant te, et opera tua confiteantur tibi. Sed quoniam imperfectum  Ecclesie uident oculi tui, et lapides terre eius miserebuntur, precamur ut hi, qui pro soliditate morum lapides uocantur, nobis, qui merito nostre prauitatis terra sumus, subuenire dignentur: ut nos qui non habemus indumentum iustitie, lapides amplectamur, ut eorum meritis nostram nuditatem contegere possimus. Hic ergo famulus tuus affectum miserendi, quem eidem caritas tua inuiscerauit, in nos dirigat, et de illa sempiterna Capitolii curia, qua iam inter consules celi residet, in hac conualle lacrymarum quam euasit pie respiciat; singulorum preces exaudiat, omniumque necessitates apud te expediat, prestante Domino nostro Iesu Christo Filio tuo, qui tecum, cum Spiritu sancto, uiuit et gloriatur Deus, per infinita secula seculorum. Amen.

 IX. uelociter sane, sicut de excellenti persona fieri solet, transitus eius circumquaque personuit. Cum quidem incredibilis hominum multitudo mox undique secus irruere cepit, examina nobilium uirorum, innumere caterue pagensium atque egenorum, plures monachi, et agmina sacerdotum. Quem uniuersi germano quodam et dulcissimo affectu plangebant, et nescio quo diuino instinctu compunctius atque suauius eum lugebant: ob hoc uidelicet quod illum Deo placuisse non ignorabant.

 X. Cum igitur esset ex more nudatus ad lauandum, Ragambertus, et alii ministri qui id agebant, manus utrasque pectori eius applicuerunt, cum subito dextrum brachium ipsius extensum est, et ita genitalibus membris manus eius applicata, ut eadem  membra sub uolam concluderet. Quod illi quidem casu contigisse putantes, manum ipsam ad pectus denuo inflixerunt. Sed iterum, sicut prius, extensa est, et ad sexum contegendum sese aptauit. At illi stupere iam ceperunt, sed rem diligentius scire uolentes, adhuc tertio brachium reflectunt, manumque super pectus ad alteram reducunt. Que protinus summa uelocitate predicta membra, sicut prius repetiit, et obtexit. Polinctores autem admiratione simul et pauore perculsi, iam tunc animaduerterunt, quod hoc absque ui diuina nullatenus accidisset. Fortassis enim per hoc celitus monstrabatur, quod ad castitatis pudorem conseruandum semper illa caro uiuens uerecundata fit. Corpusculum itaque festinanter operuerunt. Postea uero quam indumentum  accepit, nullatenus uspiam sese manus illa extendit.

XI. Sui autem, quamplurimis comitantibus turbis, corpus illud sanctum ad Aureliacum, sicut ipse iusserat, detulerunt, et in aristonem lapidem,  ad  sinistram scilicet basilice ipsius collocauerunt, iuxta aram sancti Petri, ita ut sepulcrum eius habeatur in dextro, et ipsum nichilominus in dextrorsum. Sed iam libellum hunc terminemus, ne forte cum rusticitate, tum etiam prolixitate displiceat. Si quid autem in eo lectorem oblectauerit, meritis domni Geraldi prestitum censeat. Hoc uero quod displicuerit, inertie mee deputabit, tamen miserendi occasionem reperiet. Et ob id suppliciter obsecro, et considerans quod hoc agere iussus presumpsi, mihi a iudice cordium deprecetur.

XII. Beato quidem Geraldo satis suffecerat, quod ille testis fidelis, qui in celis est, et cui semper placere studuit, hunc apud se in illa paradisiaca regione remunerat; sed tamen quanta sit gloria,  quam intus possidet, isdem testis Christus foris manifestare dignatur. Scriptum namque est, quia Deus instaurat testes suos contra nos. Quisquis enim precepta illius custodit, testis eius contra nos est, quod possumus quidem seruare eadem precepta sicut ille, sed nolumus. Nam ut de meis similibus dicam, cuncta iam piorum dicta legere fastidimus, exempla quoque imitari negligimus, cum tamen aut otiosis, aut secularibus uerbis infatigabiliter  occupemur. Sed hoc agentes, de illis nos probamus esse, quos apostolica uox notat, dicens: A ueritate auditum auertent, ad fabulas autem conuertentur . Ad hanc ergo inertiam uel cetera portenta uitiorum, aliquatenus reprimendam, dispositor seculorum Christus, hunc testem suum contra nos instaurat, quem et multis miraculis coram nos illustrat, ut quia oculos ad consideranda, ut dictum est, piorum exempla clausimus, uel ad splendorem huius hominis, tanquam de prope coruscantem respiciamus. Si quidem ille diuina precepta nostro tempore custodiuit. Sed quia mortuus cito recedit a corde, protinus hoc obliuioni tradimus, et non recogitantes mercedem, que sanctis eius operibus restat, ad hec imitanda male torpescimus. Ob  hoc itaque miracula, que forte ad tempus fiunt, operari dignatur, quatenus uel sic gloriam quam intus habet, intelligamus, et ad opera quibus ad eamdem gloriam prouectus est, tanquam recens edita mentis aciem intendamus, et ac hec imitanda conualescere studeamus. Sed iam de iisdem miraculis qua rationi congruerint, Deo iuuante, referamus.



LIBER QUARTUS.


 I. Dominica igitur post transitum eius insecuta, multis, ut diximus, comitantibus turbis, ad Aureliacum delatus est. Cum igitur psallentium chori circa feretrum pernoctarent, quidam uir nobilis nomine Gibbo, filiam, quam caducus morbus obsederat, subtus eodem feretro collocauit, que postea nichil infirmitatis illius passa est. Iam quippe materfamilias existit, et ipsa uirtutis huius testimonium seipsam incolumem prefert.

II. Quidam homo nomine Grimaldus in uilla manens, per somnium uidit quod operculum sarcophagi eius auellere conaretur. Qui expergefactus, a cubitis et deinceps, brachia cum manibus ita repetit arefacta, ut nichil ex his operari posset. Sic per quindecim ferme dies manens debilitatus, ad  sepulcrum supplicaturus uenit, ac protinus sanitatem recepit.

III. Ancilla cuiusdam uiri Lamberti lunatica per somnium monita est, ut ad eius sepulcrum supplicatura ueniret. Quod illa domino suo indicauit. Ille uero timens ne illusio et ridiculum esset, si uisionem uirtutis effectus minime sequeretur, prohibuit eam. Illa dehinc secundo, ac tertio nichilominus per uisionem monita, predictum dominum suum rogabat, ut eam illuc ire permitteret. Quod ille iam concessit. Iuit ergo mulier, et ante sepulcrum uigilans, pleniter sana recessit.

Iu. Interea plateola quedam herbida, in modum rote per gyrum rotunda, ante cryptam apparuit.  Que cum esset herbis referta, per gyrum tamen tellus nuda et puluestris erat. Hi ergo qui per cemeterium transibant, cum uidissent plateolam illam, et sulcum puluereum, qui hanc ambiebat, mirabantur, scientes quod nec homo, nec bestia calcando sulcum illum detriuerit. Aliquando uero permansit, et postea disparuit. Sequenti autem estate similiter ibidem uisa est, sed multo iam latior. Habebat autem lembum circa se detritum, ut prius, et puluereum. Tertia itidem estate rota similiter herbida, et quasi calle puluereo circumcincta apparuit, sed multo iam diffusior. Ac deinceps per annos plures in antea se paulatim spargens, extendi uidebatur. Qui uero causam diligentius retractabant, prodigium aliquod esse credebant, coniicientes quod  rota uiridis famam beati Geraldi uiriditate uirtutis plenam fortasse figurauerit. Que fama per populos, qui ariditate bonorum operum steriles sunt, quos puluereus circulus significaret, subinde se spargit et illos exemplo suo quasi fecundat; dum pro eius amore gratam peregrinationem et laborem suscipiunt, dum et munera offerunt, et nonnulli melioratis moribus redeunt: sicut rota illa in antea se extendens ariditatem puluerei circuli ex parte replebat. Utrum uero hoc significauerit, rerum dispositor nouit. Certum est tamen quod nichil in terra sine causa fit.

u. Quidam bone opinionis clericus ciuitate Rotenus degit. Hic, si somnio fides adhibenda est, uisionem  uidit ita continentem: Erat quasi altus locus, ubi splendor ingens fulgebat. Ad quem splendorem per quatuor gradus ascendebatur. Ante primum uero gradum erat quasi antepodium de ferro. Secundus gradus habebat antepodium ereum. Tertius argenteum. Quartus aureum. In primo itaque gradu uidit aduenire duos uiros splendidissimos uultu et habitu. Quos alii duo sequebantur, qui inter se tertium per manus ducebant. Dictum est autem clerico qui hoc uidebat, quod illi duo primi essent sanctus Paulus, et sanctus Martialis: alii duo qui sequebantur, sanctus Petrus et sanctus Andreas. Si quidem tertium quem ducebant, sanctum esse Geraldum. Quem scilicet clericus ille in hac uita manentem minime cognouit. Sed dum postea referret, quali eum statura,  uel facie uidisset, illi, qui eum nouerant, speciem recognouerunt. Cum ergo uenissent ad primum gradum, psallebant quasi psalmum. Post quem sanctus Petrus collectam dixit. Quam completam, responderunt: Amen. Ita fecerunt secundo, tertio, atque quarto. Ceteris autem stantibus, beatus Petrus usque ad locum predicti splendoris pertetendit. Et prostratus in terra, aliquantisper adorans, iacuit. Tunc surrexit, et usque tertio se prostrauit. Deinde uox quasi de illo splendore respondens, requirit quid uellet. At ille: Domine, inquit, pro seruo tuo Geraldo misericordiam tuam deprecor. Et tunc nescio quis, ueluti codicem tenens, quasi uitam illius recitabat. Cumque aliquandiu legeret, hoc tantummodo clericus intelligere ualuit: Qui potuit  transgredi, et non est transgressus; et facere mala, et non fecit . Tunc ad eum uox: Fac, inquit, de eo quod uis. Et protulit quasi sceptrum dans illi, per quod haberet potestatem exaltandi eum. Clericus uero uocem dantis audiuit, sed non nisi sceptrum uidit. Tum uero beatus Petrus ad eos, qui se exspectabant, gaudens rediit. Sane ad locum, ubi stabant, apparuit quasi cliuosus ascensus in celum usque porrectus. Beatus autem Petrus dilectum Dei Geraldum manu tenens, et per gradus illos ascendere incipiens, excelsa uoce, Te Deum laudamus, exclamauit. Et ita psallentes celum cum eo petierunt. Siquidem hanc secutum est uisibiliter aliud de eius sepulcro signum.

uI. Septimo postquam migrauerat anno, sarcophagus,  qui usque medium cooperculi terra contusa, calcibus fuerat contectus, sensim eminere super eamdem terram cepit. Nec tamen terra, que erat in gyro, aut eleuari, aut deprimi uisa est. Incole tamen necdum hoc animaduertebant. Cum interea quidam clericus de Lemouicensi pago ueniens, interrogabat monachos, utrum sarcophagus domni  Geraldi sursum adhuc emersisset. Et subiunxit quod admonitus per somnium fuerit, ut ad eius tumulum ueniret, quoniam eius sarcophagus iam apparere cepisset. Tum uero monachi cum ipso pergentes ad tumulum, et linteum desuper euellentes, ita repererunt, ut clericus dormiens uiderat. Et tunc quidem aliquantulum eminebat. Iam uero non parum altior uidetur. Quisquis autem hoc dignoscit, uirtutem aliquam esse diuinam ignorare nequit. Ex hoc igitur miracula crebro fieri ceperunt.

uII. Circumcisionis Dominice solemnitas aduenerat, cum uassus quidam nomine Adraldus focum caragiorum tota nocte in domo sua fieri precepit. Intempesta autem ipsius noctis hora, demones super focum custodes irruerunt. Quibus ita damnati  sunt, ut unum occiderent, alterum, debilitatis membris corporea salute priuarent. Qui postea mendicando uitam exigens, ad Aureliacum deportatus est. Quo dum per aliquot dies uictitaret, quidam uiolenti homines presumptionem faciebant contra potestatem loci ipsius. Qua de causa monachi signa sonare, atque litaniis insistere ceperunt. Tunc ille contractus supplicabat, ut hi, qui circumstabant, hunc ad sepulcrum domni Geraldi deferrent. Quod cum illi fecissent, orabat ut sibi subuenire dignaretur. Qui post modicum sanus surrexit, et redintegratis membris, omnibus denuo in momento conualuit. Ex hoc iam ceperunt miracula subinde patrari uirtutumque eius opinio certius atque diffusius resonare. De quibus si forte quis dubitet,  quoniam sepius eadem in infirmis repetuntur, potest uisu probare, per quod preteritorum fides sumat. Que autem in iis qui uariis langoribus opprimuntur, diuina dignatio sepius iterare dignatur, hoc propter prolixitatem pretermisimus. Quedam tamen ad gloriam eiusdem beati uiri commendandam perstrinximus, ne inconsulte ea transilisse uideamur.

uIII. Constat autem quod idem sanctus uir, dum aduiueret, multas sanctorum reliquias ad Aureliacum aduexit. Quippe, ut superius dictum est, istius cause studiosissimus fuerit, et ad impetrandum quod uellet, non paruam gratiam a Deo habuerit. Inter cetera denique sanctorum chymilia, que illic habentur, est quoddam lignum Domini, cui talis uirtus inesse frequenti experimento dignoscitur,  ut si quis illud equitando portet, equus in breui moriatur; aut si periurium forte quis fecerit, emptilentiscus [epilepticus] fiet. Non pauci etenim iam propter hoc peccatum caduci facti sunt. Incole autem regionis illius mores ualde ferinos habere solebant, sed aliquantulum exemplo uel reuerentia sancti hominis esse mitiores uidentur.  Cum  autem fedus, aut aliquod grande iuramentum iure decernunt, per quemlibet monachum, aut clericum, qui tamen pedester incedat, deferri sibi faciunt.

IX. Quidam sane de beati Geraldi gloria temere disputantes asserunt, quod ista curationum gratia, non meritis eius, sed istarum uirtutibus reliquiarum conferatur. At nos causam diligentius considerantes, id credimus, quod ita per sancta illa pignora sanitatum beneficia tribuuntur, ut uirtus quoque beati Geraldi cooperatrix non negetur. Nam hoc ipsa qualitas accidentium rerum credi suadet, quoniam ipse solet infirmis per uisum apparere, et maxime ante eius tumulum sanitatis beneficium conferre. Ut est de filio Ioannis uidelicet Aruennensis [Aruernensis] uicecomitis, quem mutum et  surdum, una manu contractum ibidem detulit. Ante sepulcrum namque prosternens sese in orationem dedit. Nocte iam mediante, sanguis ab eius auribus erupit, manusque illius directa est, quam circa collum patris sanam expandit, et primam uocem emittens, panem ab eo quesiuit. At ille gratias agens pro filio, totam ecclesiam clamore compleuit, et quemdam sui iuris alodum ad sanctum sepulcrum tradidit. Sane de isto nominatim commemoramus, pro eo quod miraculum in excellenti persona patratum, ad multorum notitiam peruenit. Dissimilia autem uel diuersa alterius generis, primo quidem ab incolis notabantur, sed cum numerus immensus cresceret, omissa est cura numerandi.

 X. In Aureliaco oppido ante fores ecclesie erat epistilium, ex quo ille ascendere equum solebat. Quod uidelicet cum infirmi ob eius amorem deosculantur, solent recipere sanitatem. Ob quam etiam causam nunc est ab incolis intra ecclesiam transpositum, et in modum altaris palla coopertum. Non longe ab oppido quod rustici Mulsedonum dicunt, predictus uir Dei casam habuerat. Porro oppidani mutuo condixerunt, ut mensam eius, que in predicta casa adhuc erat, sibi ad reficiendum deferrent. Quod et fecerunt. Casu uero ad frontem cuiusdam domus, hinc portitores proiecerunt. Cum super eam quidam, ueniente meridie, dormire uellet, subito cecus et amens effectus est. Deinde cum etiam canis eamdem mensam  calcaret, omnibus membris statim diriguit. Necdum tamen illis aduertentibus quidnam esset, alius itidem super hanc se proiecit, sed et ipse protinus cecatus est. Tandem intelligentes, quin ob tabulam sancti uiri frequenti eius refectione consecratam ista pertulerint; hanc ad Ecclesiam beati Martini que prope est, linteo contectam deportauerunt. Que nunc usque domatis ibidem suspensa comparet. Ad aliam eius mensam que erat in uilla uaxia, quidam presbyter cum uicinis ad conuiuium uenerat. Cumque sicut fieri solet, inter  epulas gannirent, et uerba ridicula uicissim immiscerent, subito pauor ingens ita omnes perculit, ut statim intermittentes scurrilitatem, ad alium locum comesuri secederent. Mensam uero deportauerunt ad illud oratorium, quod factum est in quodam loco, ubi feretrum portatores deposuerunt, ad mutandum pallium. Quo uidelicet loco pecora circumquaque uagantia, cum forte spatiolum illud ubi feretrum, sicut diximus, positum fuerat, pascendo contigissent, protinus tormentari incipiebant, et nonnulla moriebantur. Incole uero per id quod animalibus acciderat, causam intelligentes, ibidem predictum oratorium construxerunt. Quo dehinc certum est, quod plerique infirmi sanitatem sunt adepti. Preterea mirum quiddam et pene incredibile contigit,  nisi quia usu probatur. Nam fonticula ex tunc in eodem loco subbullit, que uiantibus ad potum sufficiat.

XI.  Rainaldus, quem uir Domini suspectum habens, iuramento, sicut superius dictum est, adhuc uiuens constrinxerat, illius iuramenti fidem rupit, et familie, quam cenobio delegauerat, nimis erat cum suis infestus. Singuli autem, inter predationes, quas patiebantur, nomen domni Geraldi inclamare solebant. Quadam autem nocte uisum est ipsi Rainaldo, quod uirum Dei sibi astantem cerneret. Qui cum iuramenti fidem ab eo requireret, simul admonuit, ut familiam uexare de cetero cessaret. Excitatus ille indicauit coniugi uisionem. Quem et illa suadebat, ut uel commonitus iuramentum seruaret.  Et ille compunctus ad horam suis idem retulit, precipiens, sed ignauiter, ut familiam non inquietarent. Sed illi post paululum ad consuetam rapacitatem redierunt. Nec Rainaldus obsistebat, quia pronus erat ad malum. Et quamuis sanguine esset sancto uiro propinquus, tamen ab eius pietate longe erat alienus. Tum itidem sanctus uir eidem minans apparuit, et que bona sibi fecisset, pro quibus ille mala reddebat, furibundus exprobrauit, atque percutiens eum in capite, e uicino mortem sibi secuturam comminatus est.

XII. In prouincia, que Alamannia uocatur, nobilis homo erat obsessus a demonibus. Parentes uero, et milites sui per multa pignora sanctorum ducebant eum, ut saltem per eorum intercessionem  diuina gratia liberasset. Sed distributor omnium bonorum, qui electum suum glorificare disposuit hanc uirtutem ei reseruauit. Nomen uero beati uiri in ipsa prouincia necdum auditum erat. Predicti autem parentes dum eum ducerent ante corpora sanctorum, demones sepius clamabant, de eius corpore se minime exire, nisi per intercessionem beati Geraldi. Tum iidem parentes demoniaci huc illucque discurrebant, si uel prouinciam audissent, in qua beatus Geraldus esset. Et nescio aut Romei, aut quilibet peregrinus indicauit eis prouinciam  et locum. Qui festine ad Aureliacum uenerunt. Mox ut uenit ante sepulcrum, clamare ceperunt demones per eum obsessum: O Geralde, inquit, utquid illudis nos? Utquid ardemus tua uirtute?  Qui mox cecidit in terram, et euomuit eos una cum sanguine. Ex illa hora, et deinceps, incolumis mansit.





uITAE SANCTI GERALDI COMPENDIUM.


 1. Geraldus in Ordinem S. Benedicti munificus.---Etsi uitam monasticam Geraldus nunquam amplexus sit, tanta tamen ei debet, cui plurimum semper addictus fuit, religio Benedictina, ut inter ordinis nostri sanctos uiros locum merito obtineat. Illius acta ab Odone Cluniacensi abbate quatuor libris conscripta hic representare non est necessarium, tum quia in Bibliotheca Cluniacensi iam edita ac notis illustrata sint; tum quod ea que ad res monasticas pertinent, inde delibare ac colligere sufficiat. Preter hec autem Geraldi gesta, quorum auctor Odo fuit, alia insuper ex codicibus manuscriptis Compendiensi et Conchensi nancti sumus breuiora, que cum nichil ab Odonis fetu diuersum habeant, illa etiam omittere satius duximus, quam scriptionibus inutilibus tomum hunc onerare. Id unum monuisse satis fuerit, duo ultima capita uite sancti Geraldi ab Odone composite, que in Bibliotheca Cluniacensi desiderantur, ex codice ms. Cisterciensi  per bone memorie Ioannem Lannoyum Cisterciensem monachum ad nos transmissa esse, quibus, absque auctoris nomine, annectitur sermo in laudem beati Geraldi exaratus, et in octo lectiones, ut ad matutinum legi solent, diuisus.

2. Eius genus et etas.---Geraldi genus ex alto regum sanguine per Cesarium Arelatensem episcopum et Aredium abbatem deducit Odo Cluniacensis; alii per Mathildem filiam Pippini Aquitanie regis, quam Mathildem Geraldi auiam fuisse putant. Ut ut sit, patre Geraldo Auriliaci comite  matre Adaltrude, clarissimis ac ditissimis parentibus, Geraldum natum constat, et quidem anno Christi 855, ut colligitur ex Ademaro Cabanensi in abbatibus sancti Martialis Lemouicensis: quo eodem anno idem chronographus Belli Loci cenobium a Radulfo Bituricensi episcopo erectum, ac clericos sancti Martialis ex canonicis monachos omnes effectos fuisse commemorat.

 3. Charitas in pauperes, ieiunia.---Traditam a parentibus piam institutionem summis semper uirtutibus Geraldus excoluit. Hinc pro sua in pauperes caritate, »semper sedilia iis coram se parabantur, et aliquoties mense apponebantur, ut per seipsum uideret quid uel quantum ad refectionem eis daretur. Nullus uero unquam ab ostio sine datu eleemosyne excludebatur. Quin ministri procurabant, ut ad manum semper haberet fercula, que ipse eis daret. Potus quoque afferebatur, quem inspectum ac pregustatum transmittebat, ut ipsi primo biberent. Quibus et sui panis medietatem dabat, in his utique Christum se suscipere credens.« Dumque tanta sollicitudine egenis necessaria subministrare satagebat, ipse »tribus feriis in hebdomada, ex omni tempore quod abstinentie dicatum est, a carnibus abstinebat. Si tamen in iisdem feriis festiuitas annualis euenisset, abstinentiam ita soluebat, ut in qualibet absoluta  feria, ad uicem illius quam soluerat, itidem abstineret, cum et unum pauperem extra solitos, obtentu illius festiuitatis reficeret. Sin uero ieiunium die Dominica euenisset, nequaquam illud soluebat, nec sub hac occasione preteribat, sed precedenti sabbato ieiunii solemnitatem persoluebat.« Hanc consuetudinem adeo religiosam, Dominice ieiunium in diem precedentem transponendi, a singularitatis nota defendit hic sanctus Odo: nec dubium quin eius obseruantia a Geraldo aliisque sanctis uiris inuecta, institutioni que hodieque uiget, occasionem dederit.

4. uestium modestia.---Charitatem in pauperes fouebat augebatque paupertatis amor ac elegantioris cultus contemptus. »uestibus laneis aut lineis, inquit Odo, non isto modo, quo nunc a filiis Belial presumptum et excogitatum est, sed antiquo more semper usus est, ita duntaxat confectis, ut nec affectatam pompam redolerent, nec plebeia rusticitate  notarentur: sericatis uero uel pretiosis nec obtentu cuiuslibet festiuitatis, nec alicuius presentia marchionis plus solito se comere statuit.« Nec tamen  Christiana hec modestia uiri Dei auctoritatem aliquando imminuit. Quin »apud omnes qui eum nouerant, tantam reuerentiam obtinebat, ut quisquis eum lesisset, quasi sacrilegium fecisset, non sibi in prosperum cedere certus esset.« Hoc ipsum expertus est Adelelmus comes, ea tempestate potentissimus, qui incassum tentata Auriliacensis castri obsidione, quod »merore cor iusti affecisset, letatus nequaquam redire permissus, post quartumdecimum diem tam terribiliter obiit, ut omne, ubi iaceret, turbo uehementissime discooperiret.«

5. Castitatis amor.---Geraldi amicitiam, imo et affinitatem ambiere clarissimi quique principes, quos inter »Guillelmus dux Aquitanorum«  cum non haberet prolem, et sororem suam in matrimonio desideraret  sancto Geraldo coniungere, nullatenus quiuit. Quippe celibem uitam Geraldus ducens, cum semper ad copulam suaderetur amore filiorum, respondit: Utile est sine filiis mori, quam relinquere malos heredes. Ex hoc castitatis amore natum est summum uite monastice desiderium, quod uite genus licet uariis impedientibus causis non susceperit, sic tamen semper animo prosecutus est, ut »si uotum illius inspicias, monastice professionis fidem Christo per deuotionem seruauerit.« Precipua ex his causis una erat, raritas proborum per id tempus monachorum. Nam »cum esset prouidus, considerans quia professores sublimis propositi, dum seculi amore corrumpuntur, grauius ab alto ruunt, satius estimauit sic stare in habitu seculari, quam absque probatis cooperatoribus rem tam arduam attentare.«

6. Auriliaci fundatio.---»Postquam diuino cultui sese mancipauit per omnia, ut sua quoque Domino  consecraret, Romam profectus est, et Auriliacum insigne predium beato Petro apostolorum principi, facto solemniter testamento delegauit, cum tantis uidelicet appendiciis, que monachis quos ibidem congregare disposuerat, ad omne stipendium sufficere possent: censum quoque delegauit qui ad urnam beati Petri annuatim redderetur.« Est autem Auriliacus  oppidum, seu  castrum, apud Aruernos situm, quod quondam ad Claromontanam, nunc uero ad sancti Flori diecesim pertinet, ubi celebre a Geraldo erectum est eiusdem nominis cenobium. Eius originem ad annum 894 in singulari sua de die et anno obitus et natiuitatis eiusdem Geraldi dissertatione reuocat uir doctus Aegidius Laccarius societatis Iesu, probabili ratione. Cum enim Geraldus priuilegium a Carolo Simplice anno regni eius uII, hoc est Christi 899,   obtinuerit, atque hoc priuilegio bona Auriliacensi cenobio attributa, Adelgarii eiusdem loci abbatis ac monachorum precibus confirmentur; consequens est hoc monasterium iam ab aliquot annis edificatum, et a monachis excultum antea fuisse.

7. S. Geraldi testamentum.---Sancti Geraldi testamentum, cuius meminit supra sanctus Odo, quodque Auriliacensis cenobii primarium instrumentum est, edidit in notis ad Bibliothecam Cluniacensem Andreas Chesnius; tametsi hic auctor subdubitat an idem prorsus sit hoc testamentum cum illo quod laudat sanctus Odo in uita Geraldi, propterea quod census ad urnam beati Petri annuatim delegati nulla in illo mentio fiat. Et certe confirmatio Geraldi testamenti a Carolo rege anno regni eius uII facta satis probat de eo non posse intelligi, quod anno tantum regni eius XuII, quale refertur, conditum est. Unde facile crediderim Geraldum paucis ante obitum diebus testamentum prius a se conscriptum altero posteriori, ut sepe factum legimus, comprobasse  et ampliasse, quod innuunt, ni fallor, hec Odonis uerba: »Spatio quo superuixit, summopere curauit ut omnes ad se pertinentes in pace dimitteret, ne forte litis occasio posset inter eos oriri. Predia uel mancipia que beato Petro non delegauerat, inter quosdam propinquos ac milites, uel certe seruitoribus dimisit, nonnullis tamen eo tenore, quo XI postquam obiissent, ad Auriliacum redissent.« Que conditiones totidem fere uerbis in Gerardi testamento apud Chesnium reperiuntur.

8. A regibus confirmatum.---Auriliacensis cenobii erectionem suo diplomate ratam habuit Carolus Simplex, quod diploma cum altero Ludouici Iunioris ipsum recognoscentis e codice manuscripto Cantennensi eruit Stephanotius noster: que duo, quia in rem nostram faciunt, hic exhibere uisum est. »In nomine sancte et indiuidue Trinitatis, Karolus diuina propitiante clementia rex. Si erga loca sanctorum, diuinis cultibus mancipata, beneficia opportuna  largimur, premium apud Deum nobis eterne remunerationis non diffidimus rependi. Idcirco notum esse uolumus sancte Dei Ecclesie fidelibus et nostris, tam presentibus quam futuris, quia quidam illuster uir ac dilectus comes Geraldus presentie mee sublimitatis suos dirigens legatos atque monachos, humillimis precibus per eos nostram deprecatus est celsitudinem, ut suum monasterium, quod est in pago Aruernico situm, cognomento Aureliacus, in honore apostolorum principis Petri et beati Clementis fundatum, ubi preest abbas Adelgarius una cum norma monachorum ibidem Deo famulantium, et res eidem monasterio, quas idem abbas et monachi, et ipse, rector et fundator eiusdem loci Geraldus tenuit, hoc est ecclesia sancti Petri in Exitensi, et Glinico, et Curtiniaco, cum ecclesia sancti Cyrici, cum mansis et seruis, de qua ipsi monachi potestati sancti Petri Pietensis persoluant u solidos annis singulis, et Magrino in Condacense, et uineas per loca  a Deum timentibus ibidem traditas, siue mansa uel omnia ad iam dictum locum pertinentia, tam in rebus, quam in mancipiis, sub immunitatis nostre tuitione suscipere dignaremur. Cuius petitionem rectam esse cognoscentes, animeque nostre salutem nichilominus perpendentes, libenter ei assensum prebuimus, et hanc nostram auctoritatem erga predictum monasterium uel rectores illius sub plenissima immunitatis nostre defensione fieri decreuimus, per quam precipimus atque iubemus, ut ipse abbas et monachi ibi degentes sine ullius iudicis potestate, nisi ipsius Gerardi et sororis sue  sub nostro mundeburdo securi permaneant: et nullus iudex publicus, uel quislibet ex iudiciaria potestate, in ecclesias, aut loca, uel agros, seu reliquas possessiones prefati cenobii, quas moderno tempore in quibuslibet pagis uel territoriis infra ditionem regni nostri iuste et legaliter possident, uel que deinceps in iure ipsius sancti loci diuina pietas augeri  uoluerit, ad causas audiendas uel freda exigenda, aut mansionaticos uel paratas faciendas, aut fideiussores tollendos, seu homines ipsius monasterii tam ingenuos, quam alios super terram ipsius commanentes distringendos, nec ullas redhibitiones aut illicitas occasiones requirendas, nostris futurisque temporibus ingredi audeat, uel ea que supra memorata sunt, penitus exigere presumat: sed liceat prefato abbati eiusque successoribus ac monachis res supra dicti monasterii sub nostre immunitatis tuitione quieto ordine possidere, quatenus ipsis seruis Dei ibidem Domino famulantibus pro nobis ac regni nostri statu omnipotentis Dei misericordiam exorare delectet iugis precibus. Ut autem huius immunitatis atque confirmationis nostre auctoritas maiorem in Dei nomine obtineat uigorem, manu propria subter firmauimus, et annuli nostri impressione sigillari iussimus. Signum Karoli gloriosissimi regis. Heriueus notarius ad uicem Folconis archiepiscopi recognouit et subscripsit. Willermus comes  ambasiauit. Datum Iu Nonas Iulii, indictione 2, anno 7, regnante Karolo serenissimo rege. Actum apud Liturnum in Dei nomine feliciter, amen.«

Ludouici uII diploma sic se habet: »In nomine sancte et indiuidue Trinitatis, amen. Hludouicus diuina propitiante clementia Francorum rex. Si erga loca sanctorum diuinis cultibus mancipata beneficia opportuna largimur, premium nobis apud Deum eterne remunerationis non diffidimus rependi. Idcirco notum esse uolumus sancte Dei Ecclesie fidelibus uniuersis, tam presentibus quam futuris, quod cum essemus in Aruernia in obsidione apud Nonedam castellum , allatum est nobis in presentia nostri priuilegium Karoli predecessoris nostri, quod multa ueneratione et auctoritate dignum estimauimus, et ad instantiam precum Petri abbatis de Aureliaco, consilio familiarium nostrorum inherentes, quidquid in priuilegio illo continebatur, et ecclesie de Aureliaco testimonio  priuilegii predicti indultum fuerat in feudis et possessionibus uniuersis, et omnibus que ad ius ecclesie ipsius pertinet, siue in his que ipsa ecclesia iuste et rationabiliter adipisci poterit, confirmauimus, et impressione nostri nominis muniri fecimus. Addimus etiam et omnino inhibemus, ne aliquis in regno nostro aliquod edificium, quod in damnum esse possit aliquo modo ecclesie prefate, aliqua occasione facere, uel ipsius iura aut possessiones auferre presumat; sed liceat prenominato abbati eiusque successoribus et monachis possessiones ipsius monasterii modis quibuscunque poterit meliorare, et sub nostre immunitatis tuitione quieto ordine possidere: quatenus ipsis seruis ibidem Deo famulantibus pro nobis ac regni nostri statu omnipotentis Dei misericordiam iugibus precibus exorare delectet. Quod ut ratum in posterum habeatur, annuli nostri impressione confirmari precepimus. Actum publice apud Nonedam anno ab incarnatione Domini 1169, astantibus  in palatio nostro quorum nomina et signa subscripta sunt. S. comitis nostri Theobaldi dapiferi nostri secretarii. Signum Matthei camerarii. S. Guidonis buticularii. S. Radulfi constabularii. Data P. B. per manum Hugonis cancellarii et episcopi Suessionensis.«

9. Monachi Auriliacenses ex uabrensi cenobio, educti.---Abbates Auriliacenses.---Constructo Auriliacensi monasterio, »animo semper uoluebat Geraldus qualiter posset reperire monachos qui bene morati essent, et locum sub regulari proposito incolere potuissent. Sed cum reperiendi raritas difficultatem intulisset, anxiebatur ille, et quidnam faceret nesciebat. Tum uero nobiles quosdam pueros ad uabrense cenobium«  »direxit, ut scilicet apud illam fraternitatem sub norma regulari iidem pueri imbuerentur. Porro cum iidem pueri reuerti iuberentur, quia magistri defuerunt, mox  puellari mollitia resoluti, rigorem discipline neglexerunt, et ita contigit ut res ad effectum non ueniret. Unum tamen eorum necessitate compulsus ceteris prefecit: sed cum ille dissolute uiueret, uir Domini uehementer afficiebatur, quia illum corrigere non ualebat, neque alium habere, quem loco illius subrogare posset.« An primus hic Auriliacensis abbas qui susceptum abbatis officium tam male administrauit, idem sit cum Adelgario, qui in charta Caroli regis, et in abbatum Auriliacensium catalogo primus recensetur, non facile dixerim, cum nomen eius hic reticeat sanctus Odo. Bernonem quidem Cluniacensem abbatem primum Auriliacensibus ante alios prefuisse refert Chronicon Malleacense apud Labbeum. At uereor ut id uerum sit, cum Adelgarium, omisso Bernone, ceteris preferat chronographus Auriliacensis in tomo II Analectorum nostrorum editus, ex quo etiam discimus Ioannem eius successorem a summo pontifice, cui charus erat, priuilegium  impetrasse, »ut Auriliaci cenobium ab omni dominatione esset absolutum, nisi sancti Petri et Romane sedis.« Eiusdem preterea Ioannis mentio est in quodam instrumento, quod in suis ad Reginonem notis edidit uir clarissimus Baluzius, in quo beati Geraldi propinquus, ac Tutelensi simul et Auriliacensi monasterio prepositus fuisse memoratur.

10. Geraldi aduersa.---Geraldi sanctitas multis miraculis comprobata, uariis etiam aduerse fortune casibus, prediorum direptionibus, propinquorum captiuitate conflictata est. Precipuum autem aduersarium sustinuit Ademarum, qui cum Geraldum Carolo Simplici addictum in partes suas trahere ac sue ditioni, ut loquitur sanctus Odo, subdere tentaret, omnem mouit lapidem, ut hominem totum Christiane pietatis operibus deditum qua dolo, qua ui armisque opprimeret. Quibus egregie defunctus periculis Geraldus, cum ad optatam anime quietem apertam sibi uiam crederet, oculorum lumine repente orbatus,  per septem et amplius annos cecitatem patientissime tolerauit.

11. Pietas in morbo.---»Dissolutionem sui iam instare cognoscens, Amblardum episcopum iubet euocari, ut eius transitum suis orationibus muniret. Per omne uero sui languoris tempus ita fatiscentes ad diuinum obsequium impellebat artus, ut nec unum quidem nocturnale officium, nisi in ecclesia, pateretur celebrare: missam uero unam diei competentem, et alteram pro defunctis coram positus audiret.«

12. Obitus.---»Sexta feria, dilucescente die, ingrauescere se sentiens, iussit ut nocturnale coram se capellani peregissent, episcopo cum suis in ecclesia celebrante. Cum psallentibus autem et ipse psallebat, donec post matutinale officium omnes etiam horas diei compleret. Tum uero completorium finiens, signo se crucis armauit, et subiunxit illud uerbum quod ei semper familiarissimum fuit: Subuenite; sancti Dei. Hoc in  ultimo locutus, oculos tacens clausit. uidentes uero qui aderant quod loqui cessaret, episcopum aduocarunt, sancta quoque membra illius in cilicio posuerunt: ceterisque pro exitu psallentibus, quidam de sacerdotibus missam concitus celebrauit, atque sacrosanctum mysterium attulit. Cum uero quidam diceret quod iam discessisset, ille sensum adhuc retinens oculos aperuit, et hoc indicio nondum se discessisse monstrauit. Tum uero Dominicum corpus, quod exspectabat, sua sponte suscepit, et ita felix illa anima ad celos migrauit.« Hactenus Odonis uerba; que si cum superioribus conferas, annum eius obitus non egre intelliges. Enimuero neque ante annum 909 statui, neque post annum 912 reiici potest. Primum uetant testamenti tabule ab eodem Geraldo mense Septembri anni 909 condite; alterum mors Adelardi seu Amblardi episcopi Claromontensis, qui Geraldo morienti adfuit, atque mense Septembri anni 912 Arnoldum habuit successorem.  At inquies, quid impedit Geraldi mortem ad annum 910 aut insequentem reuocare? Odonis auctoritas. Testatur quippe Geraldum feria sexta ad celos migrasse. Atqui feria hec nullo ex his, nisi anno 909, in diem 13 Octobris incidebat, quo tamen die tum apud Auriliacum, tum per totam Aquitaniam eius obitus celebratur. Non me latet chronographum Lemouicensem Geraldi diem ultimum ad annum 917 retulisse. uerum Odonis testimonium ceteris prestare debet, utpote qui a Geraldi familiaribus, ut ipse asserit, eius acta mortemque didicerit, prout ea litteris postea mandauit.

13. Tumulatio, translatio et cultus.---»Corpus illud sanctum, quamplurimis comitantibus turbis, ad Auriliacum, sicut ipse iusserat, sui detulerunt, et in aristonem lapidem [l. aristatonem, id est honorarium decus], ad sinistram scilicet basilice ipsius collocauerunt iuxta aram sancti Petri, ita sepulcrum eius habeatur in dextro, et ipsum nichilominus in dextrorsum;« ubi cum per septem annos uariis  coruscasset miraculis, »sarcophagus qui usque ad medium cooperculi terra contusa calcibus fuerat contectus, sensim eminere super eamdem terram cepit.« Id probate sanctitatis indicium habebant ueteres, ut in S. Droctouei abbatis actis seculo I obseruauimus. Hinc factum ut publicus Geraldo cultus, qui hodieque ei exhibetur, decretus sit; contigitque quod longe ante uni ex familiaribus uir sanctus predixerat, »ut macerie huius domus frequenter anguste forent populis qui ad eam conuenturi erant.« Celebris est per totam prouinciam sancti Geraldi memoria, illiusque ad diem 13 Octobris mentionem faciunt recentiores martyrologi ac uetera Auriliaci monumenta, ex quibus eumdem diem ipsius natalem esse constat.

14. uiri illustres.---Preter eximiam populorum in sanctum Geraldum pietatem, et incredibilem undique confluentium frequentiam, locum hunc sequentibus etiam temporibus celebrem effecerunt monachorum  obseruantia doctrinaque. Iordanus Lemouicensis episcopus in concilio Bituricensi anno Christi 1031 celebrato, Auriliacensem inter ceteros abbatem laudat, quod »regulariter agens, lucrandis animabus potius inuigilaret quam de caducis et transitoriis rebus curam ageret.« At uero inter uiros doctrina prestantes non ultimum sibi locum uindicat Gerbertus, eiusdem loci primum monachus, mox Rhemensis ac Rauennensis archiepiscopus, ac denique Romanus pontifex Siluester appellatus, cuius exstant epistole ad Girardum ac Raimundum Auriliacenses abbates ab eo directe, in quibus et grati sui animi in Auriliacenses monumenta, et in sanctum Geraldum religionis iudicia non uulgaria apparent. Perseuerauit etiam seculo XII apud Auriliacenses eadem doctrine fama, ut colligitur ex Ioanne Saresberiensi Carnutensium episcopo, qui in epistola 60 eos laudat, »quod multarum rerum peritiam et usum haberent.«

 15. Medio seculo decimo quinto inclinare cepit apud Auriliacenses monastica disciplina, Stephano ultimo abbate regulari non sine ueneni suspicione sublato, ac in locum eius Ioanne Castrensi episcopo substituto: post quem hic locus abbates deinceps commendatarios sortitus est, quorum negligentia fatiscentibus regularibus edificiis ad Canonicos seculares tandem defecit cenobium, Pio u mutationem hanc approbante.

16. uabrense monasterium.---Quod attinet ad cenobium uabrense , ubi pueros in rebus monasticis erudiri curauit Geraldus, paulo ante id tempus, ut iam dixi, apud Rutenos , ad Dordonam  fluuium conditum fuerat a Raimundo comite Tolosano, assentiente eius uxore Berteyza. Charta primaria data est »III Idus Nouemb., anno XXIII Caroli regis,« cognomento Calui. Id se facere dicit pro remedio anime sue et genitoris sui, Fulcualdi et genitricis sue Senegundis, germani quoque sui Fredelonis; atque ideo res proprietatis  sue, »sitas in pago Rutenico, in uicaria Curiensi,« nempe »uillam, cuius uocabulum est uaber tradit Adaigiso abbati suisque monachis, ad monasterium construendum in honore sancti Saluatoris et sancte Marie Dei genitricis, siue sancti Dionysii martyris, ut unam dicto loco cateruan congregent monachorum, qui secundum regulam sancti Benedicti ibi deseruiant, hospites recipiant, pauperes recreent, et pro se fideliter orent.«

17. Hec autem tradit »eo modo, ut nullus rex, uel aliqua potestas habeat licentiam ipsas res beneficiare, uel concambiare, siue condonare, nisi tantum ut sub tuitione et immunitate regis perenniter consistat,« et ipse Raimundus loci tutor et defensor fiat: post suum uero obitum Bernardum, Fulcualdum. Odonem, filios suos uicissim defensores constituit. Hec charta edita est apud Catellum lib. I de  comitibus Tolosanis, pag. 69 et 70, ubi ex Agio abbate uabrensi obseruat Adalgisum abbatem et monachos ex cenobio Palmato, quod Marcomanni apud Petrocorios  expilauerant, profugisse, atque in cognitionem uenisse Raimundi comitis, qui ad eos recipiendos uabrense monasterium condiderit, consultu Helisacaris episcopi. Hanc porro conditionem Carolus Caluus anno regni sui 14 confirmauit  diplomate regio, quod idem Catellus ibidem refert. Obseruatione digna sunt Agii abbatis hec uerba: »Erat igitur eo tempore monasterium in prouincia Gallie. Petracorio pago, nomine Palmatus, in quo iugiter deicole decem famulabantur, nichil habentes proprium, preter quod norma sancti Benedicti concedebat. Alia namque plurima erant monasteria in eadem prouincia oppido ditiora: que iam fata ingruente peste, famis periculo monachorum sancti Benedicti normam negligere ceperunt, et contra illius ritum proprium habere, quod illi deuitantes, nefas et illicitum censebant. . . Dicebant enim et ipsi quod nullo modo forent monachi, qui in terra proprium quererent, nec scilicet propriam uoluntatem, nisi tantumdem proprias culpas, et proprium locum. Pauperes equidem erant in rebus, sed diuites in fide: quibus preerat abbas Adalgasius nomine, ueneranda canitie, moribus iustis, alacer uultu, prosapia quidem non uili genitus, et ore eloquentissimus.  Qui uidens quod nullo modo illorum seuitiam propter presentem necem ferre posset, cepit lustrare, ceu bonus pastor, regiones omnes, si forte inueniret ubi ab ore seuientium suas pauperculas seruare quiuisset ouiculas: quoniam quidem minime illi oportunum erat suo degere solo, in quo creberrimas miserabiles ex dilectis suis alumnis cerneret strages. uentum est igitur ad aures eximii marchionis Regimundi, qui illo tempore monarchie Tolose fungebatur officio, quod uenerabilis Adalgasius abbas paganorum incursione foret una cum clientibus proprio exsulatus solo. . . Denique concite ad prefatum abbatem mittere non desinens rogare uisus est quatenus ad loquendum cum eo Tolosam ne pigeret accedere. Sed ille extemplo ad eum pergere nequiens, quoniam ab urbe Tolosa fere sexaginta millia aberat; et pro re incerta meare ad eum nolens,  duos ad eum direxit discipulos.« His consilium suum pandit Raimundus: qui reuersi, Adalgasio rem significant. Accessit ipse Tolosam et cenobium uabrense constructum est, quod postea Ioannes XXII in ecclesiam cathedralem erexit, mox factam secularem. Agius abbas, premissi fragmenti auctor, fuit postea Narbonensis archiepiscopus sub initia seculi X. Dolemus eius epistolam a Catello ex integro non uulgatam fuisse.





uITA S. GREGORII TURONENSIS EPISCOPI AUCTORE ODONE.







SANCTI ODONIS ABBATIS CLUNIACENSIS SERMONES QUINQUE




SERMO PRIMUS. IN CATHEDRA SANCTI PETRI.


Gaudeo, dilectissimi, de religioso uestre deuotionis affectu, et Deo gratias ago quod in uobis pietatem Christiane unitatis agnosco. Sicut enim ipsa frequentia uestra testatur, intelligitis diei huius recursum ad communem letitiam pertinere et honorem celebrare totius gregis per annua festa pastoris. Nam licet uniuersa Ecclesia Dei disctinctis sit ordinata  gradibus, ut ex diuersis membris sacrati corporis subsistat integritas, omnes tamen in Christo unum sumus, nec quisquam alterius ita est diuisus officio, ut non ad connexionem pertineat capitis, cuiuslibet humilitas portionis.

In unitate igitur fidei atque baptismatis, dilectissimi, indiscreta nobis societas et generalis est dignitas, secundum illud beatissimi Petri apostoli, cui iste sermo debet famulari: Et ipsi tanquam lapides uiui superedificamini domus spirituales, sacerdotium  sanctum, offerentes spirituales hostias, acceptabiles Deo, per Christum Dominum nostrum . Omnes enim in Christo regeneratos, crucis signum efficit reges, sancti uero Spiritus unctio consecrat sacerdotes, ut preter istam specialem ministerii nostri seruitutem, uniuersi spirituales Christiani agnoscant se regii generis et officii esse consortes sacerdotalis. Quid enim tam regium, quam subditum Deo animum corporis esse rectorem? Et quid tam sacerdotale, quam uouere conscientiam puram, et immaculatas hostias pietatis de altari cordis offerre? Quod cum omnibus per gratiam Dei commune sit factum, religiosum nobis atque laudabile est hodie prouectioni nostre, de proprio patrono gaudere. Et quanquam in toto Ecclesie corpore,  apostolici celebretur pontificii sacramentum, nobis tamen est specialius gaudendum, quod effusum benedictionis unguentum copiosius in superiora profluxit, et non parcius in inferiora descendit.

Cum itaque, dilectissimi, de consortio istius muneris, magna sit materia communium gaudiorum, uerior tamen et excellentior erit causa letandi, si non in nostre humilitatis consideratione remoremini, cum multo utilius multoque sit dignius ad beatissimi Petri apostoli gloriam contemplandam, aciem mentis attollere, et hunc diem in illius potissimum ueneratione celebrare, qui tam copiosis est mundationibus mundatus, ut cum multa solus acceperit, nichil in quemquam sine ipsius participatione transierit. uerbum caro factum, iam habitabat in  nobis , et ad humanum genus reparandum, totum se Christus impenderat. Nihil indispositum sapientie, nichil erat arduum potestati. Famulabantur elementa, angelici spiritus seruiebant, nec ullo modo poterat inefficax esse sacramentum, quod simul ipsius deitatis unitas operabatur et trinitas.

Et tamen de toto mundo unus eligitur Petrus, qui et uniuersarum gentium uocationi, et omnibus apostolis cunctisque Ecclesie Patribus preponatur, ut quamuis in populo Dei multi sacerdotes, omnes tamen regat Petrus, quos principaliter regit Christus. Magnum et mirabile, dilectissimi, huic, uiro consortium potentie sue tribuit diuina dignatio, et  si quid cum eo commune ceteris uoluit esse principibus, nunquam nisi per ipsum dedit, quidquam aliis non negauit. Omnes denique apostolos Dominus quid de se opinentur homines interrogat, et tandiu respondentium sermo communis fuit, quandiu humane ignorantie ambiguitas perstitit. At ubi habeat discipulorum sensus exigitur, primus est in Domini confessione, qui primus erat apostolica dignitate. Qui cum dixisset: Tu es Christus Filius Dei uiui , respondit ei iehsu: Beatus es, Simon Bariona, quia caro et sanguis non reuelauit tibi, sed Pater meus qui in celis est . Id est, ideo beatus es, quia te Pater meus docuit, nec te terrena opinio fefellit, sed inspiratio celestis  instruxit. Et non caro et sanguis, sed ille me tibi, cuius sum unigenitus indicauit.

Beatissimus itaque Petrus apostolici ordinis princeps, primus Domini confessor factus, petra Eccleclesie, clauicularius regni est constitutus. Hinc nomen ex opere datur, et titulus ex merito potestatis imponitur, cum a Domino audire meruit: Et ego dico tibi , id est, sicut Pater meus tibi manifestauit diuinitatem meam, ita et ego notam tibi facio excellentiam tuam, quia tu es Petrus , id est cum ego sim inuiolabilis petra, ego lapis angularis, qui facio utraque unum. Ego fundamentum preter quod nemo potest aliud ponere, tamen tu quoque petra es, quia mea uirtute solidaris, ut que mihi potestate sunt propria, sint  tibi mecum participatione commmunia. Super hanc petram edificabo Ecclesiam meam, et porte inferi non preualebunt aduersus eam . Super hanc, inquit, fortitudinem, eternum instruam templum, et Ecclesie mee celo inserenda sublimitas, ex huius fidei firmitate consurget.

Hanc confessionem porte inferi non tenebunt, mortis uincula non ligabunt: uox enim ista uox uite est, et sicut confessores suos in celestia prouehit, ita negatores ad inferna demergit. Propter quod dicitur beatissimo Petro: Tibi dabo claues regni celorum, et quodcunque ligaueris super terram, erit ligatum et in celis, et quodcunque solueris super terram, erit solutum et in celis . O inestimabilis et immensa bonitas, hominem in terra positum,  tenere celum! Ecce nunc ad nutum Petri diuini regni claustra patescunt. Accepit enim a Christo claues regni celorum, ut solutis uinculis delictorum, aperiret credentibus celum. O quam uicina et profunda remedia. Iuxta se habet mundus Dei regnum, si currat ad Petrum. Posuit ad uicem suam in seculo celestis regni clauicularium Petrum, ne difficilem sibi ad celum quispiam existimaret ascensum.

Transiuit quidem etiam in alios apostolos, ius istius potestatis, et ad omnes Ecclesie principes decreti huius constitutio commeauit, sed non frustra uni commendatur, quod omnibus intimetur. Petro enim ideo hoc singulariter creditur, quia cunctis Ecclesie rectoribus Petri forma preponitur.  Manet ergo Petri priuilegium, ubicunque ex ipsius fertur equitate iudicium. Nec nimia est uel seueritas uel remissio, nisi quod beatus pontifex et apostolus Petrus, aut ligauerit, aut soluerit. Ideo, dilectissimi, quanquam uniuersaliter in omnium sanctorum commemoratione sit letandum, tamen in huius nostri excellentia patroni, merito est exsultandum, gaudendum, gloriandum, quem Dei gratia in tantum apicem inter omnia Ecclesie membra prouexit, ut eum in corpore, cui caput Christus est, quasi lucidissimum lumen constitueret oculorum. Sicut autem et nos experti sumus, et nostri probauere maiores, ad promerendam misericordiam Dei credimus semper nos specialis patroni  orationibus adiuuandos, ut quantum propriis peccatis deprimimur, tantum apostolicis meritis erigamur.

Instante autem Domini passione, sciens Dominus discipulorum turbandam constantiam ait Petro: Simon, ecce Satanas expetiuit uos, ut cribraret sicut triticum: ego autem rogaui pro te, et tu aliquando conuersus confirma fratres tuos . Commune erat omnibus apostolis periculum de tentatione formidinis, et diuine protectionis auxilio pariter indigebant, tamen specialis a Domino Petri cura suscipitur, et pro fide Petri proprie supplicatur, tanquam aliorum status certior sit futurus, si mens principis uicta non fuerit. In Petro ergo omnium fortitudo munitur, et diuine gratie ita ordinatur  auxilium, ut firmitas que per Christum Petro tribuitur, per Petrum apostolis conferatur. Cum itaque, dilectissimi, tantum nobis presidium uideamus diuinitus institutum, rationabiliter et iuste in ducis nostri meritis ac dignitate letamur, gratias agentes sempiterno regi Redemptori nostro Domino Iesu Christo, quod tantam potentiam dedit ei, quem totius Ecclesie principem ac presulem fecit. Si quid etiam nostris temporibus recte per nos agitur, recteque discernitur, illius operibus, illius gubernaculis deputandum, cui dictum est: Et tu conuersus confirma fratres tuos , et cui post resurrectionem suam Dominus ad trinam terni amoris professionem ter dixit: Pasce oues meas . Ipse quoque mandatum Domini, pastor  exsequitur, confirmans nos cohortationibus suis, non cessans orare pro nobis, ut nulla tentatione superemur. Si autem hanc pietatis sue curam, omni populo Dei ubique pretendit, quanto magis nobis alumnis suis opem suam dignabitur impendere. Illi ergo nunc seruitutis nostre natalitium diem, illi ascribamus hoc festum, cuius patrocinio protecti, meruimus ipsius meritis huiusmodi habere consortium. Hunc etiam nostre orationis adiutorem queramus, cuius nos orationibus et ab spiritualibus inimicis, et a corporeis hostibus confidimus liberari. Ipsum itaque intercedendo rogemus impetrare, ut destructis uinculis carnis, mereamur intrare atria superne ciuitatis. Quia igitur sermo finem postulat, exaltemus in Ecclesia plebis  beatissimum Petrum, et in cathedra seniorum laudantes eum, benedicamus Dominum Iesum, qui uiuit cum Deo Patre et Spiritu sancto in unitate maiestatis diuine, per infinita secula seculorum. Amen.



SERMO II. IN uENERATIONE SANCTAE MARIAE MAGDALENAE.

Quanquam per quatuor mundi climata, fidelium connexione propagata, sacratissime Marie Magdalene insignia, pie imitationis exemplo sacrosancta celebret Ecclesia; atque in beatissimorum scriptis euangelistarum, ipsius deuotionis sedula famulatio, perseueransque seruitus et ingens dilectionis feruor,  ac illius sancte familiaritatis ministratio, et usque ad triumphum Dominice passionis ineffabilis habeatur constantia; nec non et que in morte sui Redemptoris etiam apostolis fugientibus egerit, et quod ipse Dominus magni consilii angelus, resurgens a mortuis primo ei apparuerit, tamen utilitati legentium consulentes, ea que de ipsius uirtutum flosculis gemmarum more, sanctarum elucidant paginas Scripturarum et quodammodo sui iubaris impressione uernantes reddunt, compendiose prelibare curauimus. Ut si cui forte non uacat sanctissimi pelagus Euangelii ex ordine percurrere, in quo tante fidei continentur preconia, saltem hanc nostre exiguitatis schedulam, illius accensus desiderio, legere non recuset. Fuit igitur secundum  seculi fastum clarissimis beatissima Maria natalibus exorta, que, ut Patrum asserunt traditiones, a Magdalo castello Maria Magdalene nuncupata est. Quam non solum germinis dignitas, uerum etiam patrimonii iura parentum excessu splendidam reddiderunt: adeo ut duplicatus honor nominis excellentiam circumquaque diffunderet. Solent enim apud homines, plus diuitum quam pauperum nomina sciri. Sed quia rerum affluentiam, interdum uoluptas comes sequitur, adolescentioris uite tempora, lubricis supposuit discursibus, solutis pudicitie frenis. Hec est enim mulier de qua scribit Lucas euangelista: Quia erat quedam mulier in ciuitate peccatrix, que quia dilexit multum, dimissa sunt ei peccata multa . Et de qua Marcus ait: Surgens  autem iehsu mane prima Sabbati, apparuit primo Marie Magdalene, de qua eiecerat septem demonia. . Quam uero pius et misericors erga conuersos peccatores exstiterit Deus, istius comprobat perfectio, que non solum criminis promerui ablutionem, sed apostolorum consors effecta, illis donata est Dominice Resurrectionis nuntia. Hec autem diuino postmodum afflata spiritu, mentisque intuitum in se reuerberans, ac pristine uite detrimenta non sustinens, ut comperit Dominum et Creatorem totius humani generis, in domum uenisse Simonis, qui non uenerat uocare iustos, sed peccatores ad penitentiam , non ob suorum enormitatem scelerum de sui Conditoris diffidens clementia, pretiosissimo accepto unguento ad ipsum misericordie  fontem concito properauit gradu, corruens ante clementia Domini uestigia, amaritudinemque cordis, per uberem lacrymarum exaggerans fontem. Mox denique compunctionis fletibus, sui plasmatoris pedes cepit rigare, capillisque sue deuotionis tergere, ac indesinenter osculis uere humilitatis confouere, ac mundissimo sue dilectionis unguento perungere. Que cum in tali deuotionis famulatu non esset repudiata, sed potius misericorditer suscepta, ausu familiaritatis confisa, etiam super sanctissimum Domini caput, pretiosissimi liquoris effudit odorem. In tantum ut tota domus ex odoris fragrantia more aromatum redoleret, nichil scilicet ore depromens, sed per exterioris obsequii beneficia, sue compunctionis  flammam ac dilectionis feruorem intimans, ac si ipsis loqueretur uerbis, dicens: O Domine Iesu clementissime, qui omnia scis et cordium inspector es uerus, qui non uis mortem peccatorum, sed magis ut conuertantur et uiuant, tu ipse intelligis quid mei deposcant singultus, quid lacryme ab imo erute flagitent, quid meus amarus exoret gemitus. Peccatrix sum et immunda, et omnium nefandorum criminum labe polluta. Sed quia meam ab annis prioribus contaminaui uitam, ad te Dominum meum qui es uita eterna confugio, ut male perditam restituas uitam, et me de barathri faucibus clementer eripias, misericorditer liberes, potenter abstrahas, qui solus laborem et dolorem consideras. Quid uero ex huiusmodi dilectionis professione consecuta sit;  ipse Dominus manifestat, qui Simoni indignanti cur ad se mulierem peccatricem permitteret accedere, conuersus ad illum respondit inter cetera: Amen dico tibi, dimissa sunt ei peccata multa, quia dilexit multum . Que Domini adepta clementiam, ut Lucas describit, illico posthabitis omnibus, ita familiaris effecta est, ut ipsum non solum mente, sed et corpore sequeretur, de propriis facultatibus, utpote ualde locuples, uictum et uestitum ei ministrans, implens bifarie Dominicum preceptum dicentis: Qui mihi ministrat me sequatur . Mystice autem hec beatissima mulier sanctam designat Ecclesiam. Que bene in domum Simonis uenisse dicitur, et ab omnibus pristine uite contagiis curata ,  pristinos decoquens anathematizauit errores, omnemque idolorum postponens spurcitiam per aquam baptismatis, suorum obtinuit ueniam delictorum, ac quotidie Dominum sequitur non gressu pedis, sed imitatione operis. Rigauit autem hec mulier pedes Domini lacrymis penitentie, et unguento pie confessionis liniuit, quia Ecclesia Dominum Iesum Christum uerum Dominum ac uerum credens hominem, pro suis quotidie excessibus, lacrymarum singultibus ipsius exorat ablutionem. Dumque assumpte humanitatis mysteria digna reuerentia suscipit et predicat, quia inter homines conuersari dignatus est; utique in pedes Domini unguentum nardi pisticum, id est fidelem, fundit. Que loquitur in Cantico amoris, dicens: Dum esset rex in accubitu suo,  nardus mea dedit odorem suum . Que nimirum, uerba iuxta litteram, manibus B. Marie Magdalene compleuit, et quotidie spiritualiter non cessat implere, cum in totam mundi latitudinem glorianter laudes referens Creatori dicit: Deo autem gratias, qui semper triumphat nos in Christo Iesu, et odorem notitie sue manifestat per nos, in omni loco, quia bonus odor Christi sumus Deo . Que cum sublimitatem diuine maiestatis, que equalis est illi cum Patre, congrua religione ac reuerentia confitetur et predicat; et in quantum naturalis ingenii uigor superni luminis illustratione perfusus sit, digna ueneratione recolit; mentisque aciem ad contemplandam tantam potentiam extendit, caput  profecto illius pretiosissimo perfundit unguento. Quod uero Iudas Iscariot contra hanc sanctissimam mulierem indignatus dicitur: pro effusione tanti unguenti, datur aperte intelligi, quia reprobi et infideles contra sanctam Ecclesiam quotidie seuiunt eiusque derogant religioni ac deuotioni, uidentes per quatuor mundi plagas, doctrina ipsius et exemplis, diuinitatis Domini potentiam, et humanitatis eius clementiam cunctis claruisse. Unde et de hac sancta muliere que preuenit ungere corpus Domini, inquit ipse: Amen dico uobis, ubicunque predicatum fuerit hoc Euangelium in toto mundo, dicetur et quod hec fecit in memoriam eius . Quoniam non solum in toto mundo de hac sancta muliere predicatur, quod unxerit caput Domini; sed et de Ecclesia  quotidie enim ut iam prelibatum hoc operatur in suis sanctis actionibus. Bene etiam Maria Magdalene dicitur, Magdalus uero interpretatur turris, et significat Ecclesiam. Turris enim non solum sublimior, sed et tutior domus est, non facile hostibus patens; ac per hoc Ecclesiam designat que terrena deserens, celestia desiderat, pugnans inter spiritales nequitias, fortitudinemque suam non sibi, sed Domino committens, orat cum Propheta dicens: Esto mihi turris fortitudinis, a facie inimici . Hec est illa turris fortis et inexpugnabilis, cui uoce sponsi in Canticis canticorum dicitur: Sicut turris Dauid collum tuum, que edificata est cum propugnaculis. Mille clypei pendent ex ea, et omnis armatura fortium . Et de qua Salomon ait: Turris fortissima  nomen Domini, ad ipsam currit iustus, et exaltabitur . Sed quia nominis interpretatione compulsi, a superficie historica paululum discessimus, libet intuere clementissimam Domini familiaritatem erga beatam Mariam et sororem eius Martham, ac ipsarum pie deuotionis in omnibus famulatum. Legimus enim, euangelista Luca narrante, quod Intrauit iehsu in quoddam castellum, et mulier quedam Martha nomine, excepit illum in domum suam, et huic erat soror nomine Maria. Que etiam secus pedes Domini sedens, audiebat uerbum illius; Martha autem satagebat circa frequens ministerium . Unde non solum contra sororem, uerum etiam contra ipsum Dominum querelam assumit, dicens: Domine, non est tibi cure quod  soror mea reliquit me solam ministrare? Dic ergo illi ut me adiuuet . At ille qui non est personarum acceptor, sed singulorum merita diiudicat, scitque meliorem esse animam quam corpus, ut cibum spiritalem quam carnalem, ita unius opus laudat, ut alterius non uituperet; ait uero: Martha, Martha sollicita es, et turbaris erga plurima, porro unum est necessarium. Maria optimam partem elegit, que non auferetur ab ea in eternum . Spiritualiter autem he due mulieres deuotissime, que Dominum susceperunt in domum suam, duas significant Ecclesie uitas, actiuam scilicet et contemplatiuam. Per Martham ergo que circa frequens ministerium erat, actiue uite labor exprimitur. Per  Mariam uero, que sedens secus pedes Domini, uerbum illius intenta mente percipiebat, contemplatiue uite dulcedo designatur; cuius sapor quanto magis degustatur, eo amplius a rebus uisibilibus, et curarum tumultibus animus separatur. Spretis enim omnibus temporalibus, sola mens cum Deo esse desiderat. Libet enim audire precepta celestia, sicuti hec beatissima faciebat Maria, que sedens secus pedes Domini uerbum illius intenta aure percipiebat. Impletum est in ipsa, quod olim per beatum Moysen dictum fuerat: Et qui appropinquant pedibus eius, accipient de doctrina ipsius . Quam gratissima enim apud Conditoris clementiam pro sue deuotionis famulatu et inexstinguibili delectionis feruore habita sit, Ioannes euangelista manifestat,  ubi quatriduani Lazari uenerandam inauditamque describit resuscitationem. Diligebat, inquit, iehsu Martham, et sororem eius Mariam, et Lazarum . Ac in sequentibus commemorat, quoniam uocata a sorore sua, cum ueniret ubi erat Dominus, corruit ante pedes eius, dicens: Domine, si fuisses hic, frater meus non fuisset mortuus . iehsu autem ut uidit eam plorantem, et Iudeos qui uenerant cum ea flentes: Infremuit spiritu, et turbauit semetipsum, et dixit: Ubi posuistis eum? Dicunt ei: Domine, ueni, et uide: et lacrymatus est iehsu . Manifeste sue pietatis clementiam ex assumpta humanitate dilucidans, quando pro ipsius doloris immanitate, lacrymas non dedignatus est fundere sue compassionis, saluo tamen diuino mysterio.  Germinis sublimitas, ac secularis pompe dignitas, beate Marie Magdalene in hoc dignoscitur facto quando iam in quatriduana fratris morte, tanta nobilium et potentium multitudo Iudeorum, ad ipsius mitigandum confluxerit dolorem. Et non passi sunt ad fratris tumulum sine sui presentia eam properare dicentes: Quia uadit ad monumentum ut ploret ibi . Est denique hoc procuratum Domini misericordia, ut patraturus tale tantumque miraculum, multi adforent Iudeorum. Quatenus dum unus resuscitatur in corpore, nonnulli erigerentur in mente, et essent testes ac laudatores ipsius promptissimi. Unde in consequentibus idem euangelista refert dicens: Testimonium ergo perhibebat turba que fuerat cum Iesu, quando Lazarum resuscitauit,  et uocauit eum de monumento . Typice autem hec mulier quatriduanum mortuum deflens fratrem, sanctam prefigurat Ecclesiam, que pro illorum discrimine qui obnoxii tenentur sceleribus, atque consuetudinaria mortalium criminum labe tumulati, pessime opinionis famam e suis egerunt corporibus lugere non cessat: Omnes enim in Christo fratres sumus . Super Lazari uero interitum flere dicitur Dominus, quando sue miserationis respectu, huiusmodi corda, per compunctionis gratiam uisitans, ad penitentie lamenta inflectit. Hoc autem ipse agere dicitur, quod ut nos intentissime perficiamus, sue inflammationis instinctu procurat. Tale est profecto et illud: Ipse  enim spiritus postulat pro nobis gemitibus inenarrabilibus . Et sicut Lazarus post effusionem lacrymarum, mirantibus turbis, resuscitatur a corpore; ita et peccatores post compunctionis lacrymas, digna carnis maceratione peracta, resuscitantur in anima, impio Domino per Prophetam pollicente, qui ait: In quacunque die peccator conuersus fuerit, et ingemuerit, omnia peccata eius obliuioni tradentur . Sed his breuiter prelibatis, ad ipsius fidei constantiam atque feruentissime dilectionis ardorem, nec non et quod in passione Domini specialiter ac familiariter peregerit, cunctis admirandum, imo magis imitandum mortalibus, perueniendum est. Nam hec sancta mulier Dominum secuta sicut iam prefati sumus, et de suis  largissimis facultatibus illi deuotissime ministrans; postquam uidit eum comprehensum, ligatum, flagellatum, omnibusque subsannationibus et irrisionibus delusum, ad ultimum pro salute generis humani in cruce positum; discipulos etiam qui prius dicebant: Eamus et nos, et moriamur cum ipso , terga uertisse; ipsa cum eo remansit, quia que arctius et feruentius eum dilexerat, nec a mortuo potuit separari. Et sic impletum est tempore Dominice passionis, quod olim per beatum Iob dictum fuerat: Pelli mee, consumptis carnibus, adhesit os meum, et derelicta sunt tantummodo labia circa dentes meos . Quasi enim consumptis carnibus pellis ossi adheret, quando, discipulis fugientibus, beata Maria Magdalene cum Domino  perseuerauit. Et tandiu permansit, quousque diuersis conditum aromatibus in sepulcro collocari prospexit. Inde autem merens et nimio succensa dolore recedens, perspicue ad notum sui Redemptoris locum abiens sepulcri, emit aromata. Et ipsa nocte, in quantum ualuit, unguenta preparauit. Sabbato uero secundum mandatum legis siluit. Occidente autem sole, quod supererat in preparandis unguentis operam dedit. Mane autem una Sabbati, cum adhuc tenebre essent, cum preparatis aromatibus uenit ad sepulcrum, cupiens sacratissimum eius corpus perungere, quem uiuentem nimio dilexit amore. Cum enim sexus femineus timidus soleat esse ad ambulandum in tenebris, nichil ista metuit que toto corde Dominum dilexit. Erat porro in ea perfecta  caritas, que foras mittit timorem. Nam neque propter sui sexus fragilitatem, neque propter lapidis magnitudinem, neque propter metum custodum, a cepto itinere declinauit, quousque ad sepulcrum Domini intrepida peruenit. Cuius mulieris constantia in libro Regum pulchre prefigurata est, quando Allophyli uaccas fetas applicarunt ad plaustrum, uitulosque earum recluserunt domi. Ibant autem, sicut scriptum est, uacce in directum: Per uiam que ducit Betsameth, pergentes et mugientes, nec tamen ad dexteram uel sinistram declinantes . Ita et beata Maria Magdalene cupiens sepulcrum Domini inuisere, quasi mugiens et gemens, que ad tempus presentia Domini sui priuata fuerat  incedebat, imitabile exemplum omnibus prebens fidelibus, ut per uiam Dei ambulantes, nec propter tentationem demonum, uel metum hominum aut curam parentum, a cepto itinere deuiemus, quia inchoantibus premium promittitur, sed perseuerantibus datur. Allegorice autem tenebre erant in corde huius sacratissime mulieris, cum ad Domini uenit monumentum: quia resurrectionis eius ignara, uiuentem inter mortuos requirebat. Tunc uero in eius mente sol ortus est, quando non solum resurrexisse uidit, sed etiam credidit, et uidit lapidem sublatum a monumento. Et quia corpus Domini non inuenit, furatum credidit, atque festina quod uiderat discipulis nuntiauit. De hac ueraciter in Canticis canticorum uoce Ecclesie dicitur: In lectulo meo per  noctem quesiui quem diligit anima mea, quesiui illum et non inueni, surgam et circuibo ciuitatem, querens quem diligit anima mea. Inuenerunt me uigiles qui custodiunt ciuitatem. Num quem diligit anima mea, uidistis? et factum est cum pertransiissem illos, inueni quem diligit anima mea. Tenebo illum, nec dimittam, donec introducam eum in domum patris mei, et in cubiculum genitricis mee . Cucurrit namque, ut diximus, hec sacra mulier, et uenit ad Simonem Petrum, et ad alium discipulum quem diligebat iehsu, et dixit eis: Tulerunt Dominum meum de monumento, et nescio ubi posuerunt eum. At illi currentes uenerunt ad monumentum, et ita inuenerunt sicut mulier dixerat. Abierunt ergo discipuli et reuersi sunt ad semetipsos. Maria autem stabat ad  monumentum foris plorans . Considerandum est hoc loco, huius mulieris mentem quantus amor Domini accenderat, que, etiam discipulis a monumento Domini recedentibus, non discedebat. Et quia ab inquisitione non cessauit, prima uidere meruit. Plorabat ergo, quia quem multum desiderabat non uidebat. Plorabat, quia corpus Domini de monumento furatum putabat. Dum uero fleret, inclinauit se, et prospexit in monumento. Iam enim monumentum uacuum uiderat, et Dominum furatum de monumento discipulis nuntiauerat. Quid est quod iterum se inclinat, nisi quia iterum uidere desiderat? uerbi gratia, sicut dum aliquam rem amittimus, quamuis huc illucque sepius discurrendo queramus, ad illum tamen sepius locum discurrimus  et respicimus, ubi eam posuisse meminimus. Ita et hec sancta mulier, quamuis huc illucque curreret corpus Domini querens; anxia tamen de eius absentia, frequenter monumentum aspiciebat ubi eum positum nouerat. Unde etsi Dominum statim uidere non meruit, angelorum tamen uisione priuata non est. Nam uidit duos angelos in albis sedentes, unum ad caput, et unum ad pedes ubi positum fuerat corpus Iesu. Dicunt ei illi: Mulier, quid ploras? Quem queris?  Interrogabant angeli non ut querendi minuerent desiderium, sed ut augerent. Sic enim nos cum propter amissionem flemus, si quis causam fletus inquirat, magis ploratum accumulat Ita et illi causam  doloris interrogabant, ut fletu desiderium augerent, scientes beatos esse, qui lugent, quoniam ipsi consolabuntur . Sed mulier cuius rei gratia fleret manifestat, cum adiungit: Quia tulerunt Dominum meum, et nescio ubi posuerunt eum. Hec cum dixisset conuersa retrorsum, uidit Iesum stantem, et nesciebat quia iehsu est . Recte ut Dominum mereretur uidere, conuersa retrorsum dicitur; qui enim retrorsum conuertitur, illuc oculos dirigit ubi prius terga habebat. Quasi enim retrorsum conuersa est, quando dubitationis postponens nebulas, Christi resurrectionem ex parte credere cepit. Cui tamen uisionem sui Dominus ita suspendit, ut, quia amabat, sed eum resurrexisse non credebat, illum et uideret, et non cognosceret. Unde  euangelista: Illa, inquit, estimans quia hortulanus esset, dicit ei, domine, si tu sustulisti eum, dicito mihi ubi posuisti eum, et ego eum tollam . Habet enim uis amoris hoc proprium, ut quem quisque multum amat, omnes amare putet. Sed non in toto hec mulier errauit, cum dominum hortulanum estimauit. Sicut enim hortulani officium est noxias herbas eradicare, ut bone queque proficere ualeant; ita Dominus iehsu Christus de horto suo, id est de Ecclesia sua, quotidie uitia eradicat, ut uirtutes crescere ualeant. Cum uero sexus femineus fragilis sit ad onera ferenda, hec propter amoris magnitudinem, leue et possibile arbitrabatur, dicens: Si tu sustulisti eum, dicito mihi ubi posuisti eum, et ego eum tollam. Dicit ei iehsu, Maria. Conuersa illa dicit:  Rabboni, quod dicitur Magister. Dicit ei iehsu: Noli me tangere . Quia Dominus superius mulierem communi sexu eam appellauit, et cognitus non est: uocauit eam proprio nomine, ut saltem cognoscentem se cognosceret. Ait enim, Maria. Cum enim apud Dominum certus sit numerus electorum, magna gratia illis datur, qui propriis nominibus Deo noti esse manifestantur. Qualis erat Moyses cui dictum est: Noui te ex nomine . Unde mulier postquam proprio nomine a Domino uocata est: statim cognoscentem se recognouit dicens, Rabboni, quod dicitur Magister. Hec autem inquiens, illico corruit in terram, uolens adorando pedes eius tenere, recognoscens eum, uocata ab ipso ex nomine. Cui a Domino dicitur: Noli me tangere. Ubi  non est putandum quod post resurrectionem tactum renuerit feminarum; cum de duobus a monumento illius recedentibus dictum sit, quod accesserunt et tenuerunt pedes eius. Sed ideo a suo contactu prohibuit, quoniam eius mentem adhuc perfectam in fide non sensit: quando Dominum uiuentem inter mortuos requirebat. Quare autem ab ipsa se tangi noluerit, manifestatur cum subditur: Nondum enim ascendi ad Patrem meum , id est, quia me inter mortuos ut mortuum requiris, et nondum credis me equalem Patri secundum diuinitatem, Noli me tangere. In eius quippe mentem Dominus ad Patrem non ascendit, qui non credit eum equalem esse Patri. Et quia beata Maria necdum perfecte diuinitatis  eius potentiam cognouerat, prohibita est tunc ne tangeret pedes eius. uade autem ad fratres meos, et dic eis: Ascendo ad patrem meum et patrem uestrum, Deum meum et Deum uestrum. uenit autem Maria nuntians discipulis quia uidi Dominum, et hec mihi dixit . Clementissima namque Dei pietas, in hoc loco erga femineum genus declaratur. Quia enim per feminam mors mundo illata fuerat, ne semper in opprobrium sexus femineus haberetur, per sexum femineum uoluit nuntiare uiris gaudia Resurrectionis; per quem nuntiata fuerat tristitia mortis. Ac si diceretur: De cuius manu sumpsisti poculum mortis, ab eius ore audire gaudia Resurrectionis. Et sicut per beatam Mariam semper uirginem que spes est unica mundi, paradisi porte nobis sunt aperte, et maledictio  exclusa Eue; ita per beatam Mariam Magdalenam opprobrium feminei sexus deletum est, et splendor nostre Resurrectionis in Dominica resurrectione exortus, ab ea propinatus est. Unde bene Maria interpretatur stella maris. Que interpretatio quamuis Dei genitrici specialiter congruat, per cuius partum uirgineum Sol iustitie mundo resplenduit, tamen et beate Magdalene potest congruere, que cum aromatibus ueniens ad sepulcrum Domini, prima splendorem Dominice resurrectionis mundo nuntiauit. Et si discipuli ideo apostoli uocati, quia missi sunt ab ipso ad predicandum Euangelium omni creature, nec minus beata Maria Magdalene ab ipso Domino destinata est ad apostolos, quatenus dubietatem et incredulitatem sue Resurrectionis,  ab illorum cordibus remoueret. Te ergo supplices, quesumus, Domine, ut qui illi tue misericordie tantam contulisti gratiam, nobis ipsius propitiari digneris meritis, quatenus qui nostrorum obruti sarcina peccatorum, non ualemus obtinere ueniam, ipsius pio suffragante patrocinio que tibi deuote, imo specialiter seruiuit, in seculo, nuncque cum angelis claritatis perfruens gloria triumphat in celo, solito caritatis radians fulgore omnium criminum exuat labe, atque supernam suo precatu ducat ad patriam, quo laureati ipsius consortes efficiamur glorie, te annuente qui uiuis, etc.



SERMO III. DE SANCTO BENEDICTO ABBATE.

  Festiua beatissimi Benedicti solemnitas, Christo Domino propitiante refulget, que fidelium cordibus,  et affectum deuotionis augere, et spiritale gaudium afferre consueuit. Merito siquidem tanti patris memorie iidem fideles congaudent: ut illud propheticum impleatur: Dicite iusto quoniam bene . Et item: Memoria iusti cum laudibus . Constat enim quod unumquemque sanctorum Christiana pietas tanto uenerabilius colit, quanto celsius hunc a Deo decoratum cognouerit. Unde et istum patrem, diuino quodam instinctu specialius amat, eiusque memoriam dulcius recenset. Nimirum non nescia, quod illum omnipotens Deus, inter summos et electos sancte Ecclesie Patres, mirum in modum prouexit, et inter sancte fidei fundatores, ac celestis discipline censores, insigniter sublimauit. Quippe, quem sancti Spiritus carisma, tum  miraculorum signis, tum uirtutum exercitu adornauit, ut dignus in mundo appareret, per quem excelsioris ordinis multitudinem informaret. Inde est, quod et in hac solemnitate, et in aliis sancto nomini eius dicatis, quoties in anno, suis temporibus eueniunt; tam deuote tamque libenter, et ex tantis partibus, ad eius sacrosanctum tumulum tanti accurrunt. Nam non quique pagenses, uerum etiam plebs urbana, nobilibus uiris conserta, clericorum etiam honestis quasi inflorata personis, letabunda confluit, et commune patrocinium deuota requirit. Nam quasi parum esse desiderio deuotorum Deus prospiceret, si semel tantum in anno, solemnitatem eiusdem patris fideles coluissent: existere causas prestitit, quibus et alias solemnitates gaudio Christianorum  adaugeret  . De sancta uidelicet illius translatione, nec non et tumulatione, quas diuinitus esse dispositas, multa signorum documenta produnt. Quo uidelicet in loco tanta, ut ita dixerim, tam mira miracula, et in Scriptura referuntur gesta, et sub oculis patrata dignoscuntur, ut ipsorum fulgor etiam quosque remotos ad eius reuerentiam excitare potuerit. Que, licet instante iam tempore Antichristi, cuius faciem, ut scriptum est, precedet egestas , cessare uideantur; prestantior tamen sanitas anime semper eius meritis obtenta prebetur. Cessare autem diuina miracula, uel ibi, uel alias, nostrorum enormitas peccaminum facit: qui post reuelatam Christi gratiam retro sumus conuersi.

De ipso quippe Domino Iesu Christo perhibetur,  quia propter obcecationem infidelis populi, nullam in Capharnaum potuerit patrare uirtutem . Nos ergo non sumus digni, ut illo fauore sanctus iste pater nos foueat, aut consolari dignetur, quo sibi placitos alumnos letificare consueuit. Hoc solum quippe magnum nobis debet uideri, quod talibus prestat, ut eius sancte solemnitati possimus interesse, et de spe misericordie eius gaudere. Nec minor est eius potentia uel pietas, quam si miracula frequentaret. Sed nimirum necesse est, ut per omnem Ecclesiam cessantibus signis, manifestetur qui sint illi qui uniuersalem fidem, propter presentia miracula, uel qui propter futuram beatitudinem, colunt. Quin et imminente iam terribili iudicio, sequaces Antichristi signa potius facient, ut coram eis qui uoluntarie peccant, ut scriptum est, offendiculum ponatur . Necdum tamen eadem  miracula penitus adhuc desunt, quoniam et ad sacrosanctum eiusdem patris sepulcrum, et in aliis beate eius memorie locis, hec etiam fieri non ignoramus.

Signorum sane inquisitoribus, qui unumquemque patrem sanctum, uel potentem, uel impotentem, et raritate uel multiplicitate eorumdem signorum arbitrantur, illa Dominica exprobatio consideranda est, qua dicit: Generatio mala et adultera signum querit . Et illa preconis ipsius, exprobando dicentis, Iudei signa petunt : quos alias Deo odibiles , non tacet. Herodes autem, qui, ut scriptum est, cupiebat aliquod signum ab eo uidere , nec in modico quidem eius responsionem dignus fuit audire. Centurionis  autem fidem omni Isreli pretulit : qui ad serui curationem solam eius iussionem sufficere non dubitauit. Hec exterius inseri, quorumdam tepiditas exigit, quorum deuotio cessantibus signis frigescit. Porro eidem beatissimo patri, sua prerogatiua admodum sufficit: qui tantopere fulgoris emicat, ut etiam remotissimos totius Christianitatis sinus radiis sue beatitudinis illustret. Nec monachorum cohortes ubique terrarum diffuse, tantam eius celsitudinem ignorant: qui sanctam ipsius institutionem pre ceteris sectantur. Ita ut etiam in ipsorum Patrum cenobiis, qui normam sancti propositi fideliter ac religiose promulgarunt, hanc proprii clientes eorum malint profiteri. Non immerito arbitrantes, quod  hunc specialiter, tanquam alterum Moysen Deus predestinauerit, per quem monastice legis decreta sanciret.

Fuerunt quidam alii, sicut iam dictum est, eiusdem sancte institutionis decretores; sed tanquam Moysi, huic quoque dicatur: Noui te ex nomine. Iste est, qui in hac celesti disciplina placidus effulsit: nam ante Moysen, sacrificiorum ceremonie, et circumcisionis ritus frequentissimo uiguit usu: qui tamen specialiter per eumdem Moysen inculcatus est . Sic ergo et huic beatissimo legislatori non preiudicent alii Patres, qui sancte regule munia descripserunt:  sed magis ut assertores eius sancita confirment. Neque enim abs re sanctus iste Moysi comparatur, quandoquidem, non pauca magnalia pene similiter, ab utrisque geruntur.

Mysterii itaque maiestate separata, qua sub Moyse, omnia in figura contingebant , de cetero multa reperies, que similia, tanquam sub uno spiritu gesta, noster iste patrauit. Et hoc equidem priuilegium utrisque est commune, quod ambo sunt legislatores. Ille querulas Hebreorum turbas de Aegypto exire suasit; iste uero, quasi de genuinis carnalium desideriorum tenebris multas ex populo acquisitionis cateruas, suo ducatu abstractas, ad terram uiuentium introducit. Ille mare Rubrum diuisit; iste post Petrum, inusitato miraculo, discipulum  equidem super aquas currere fecit. Dum plane in utroque facto liqueat rerum obstare naturam; uideris quid horum precellat: utrum uel equale sit, aquas diuisisse, aut super eas sicco uestigio cucurrisse. Ille in exustis aruis, aquam sitienti populo de petra produxit ; iste de sicca rupe, fontem usibus monachorum elicuit, qui hodieque in riuum fluit. Ille brutos mores Iudeorum, quos incredulos uocat et rebelles, uirga legis cercuit; iste monachorum gregem, sicut uoluntarie auditu auris obedientem, quasi una persona, propter unum cor alloquens, filium nominat, et suaui iugo Christi supponit.

Multa dici preterea possent, quibus istarum personarum conuenientia patuisset. Et hunc quidem  beatissimum patrem legislatio specialiter Moysi comparat. Sed magnitudo uirtutum, atque signorum, quibusque etiam excellentissimis uiris, consertum nichilominus ostendit. Sicut ille mirabilis eius uite relator, papa uidelicet Gregorius astruit, qui assignanter ex quibusdam factis, ipsum aliquibus nominatim expressis cequat, dicens inter cetera: Nam in aqua ex petra producta, Moysen; in ferro uero, quod ex profundo aque rediit, Eliseum. In aque itinere, Petrum. In corui obedientia, Eliam. In luctu autem mortis inimici, Dauid uideo et perpendo. uir iste spiritu iustorum omnium plenus fuit. Qui et in dono prophetie, et in dignoscendis hominum cogitationibus, atque in secretorum agnitione iudiciorum, ualde eum perspicacem fuisse non tacet.  Postremo, quod inter plurima superni muneris carismata, apprime disertus fuerit; et quod monachorum regulam, sermone luculento, et discretione precipua scripserit, letabundis auribus eorum narrat. Letabundis, inquam, quia grande gaudium quibusque sanum sapientibus hoc affert; quod eis superna prouidentia, talem ac tantum ducem, ac preceptorem constituit, quem ad promulgandam celestis discipline legem, dignum et idoneum totus mundus agnoscat. Gaudent ergo, et quasi preuium sequentes, de eius nutu pendent, et cordis aciem in eum defigunt. Gaudent, quia per eius magisterium, ad celestis militie tirocinium sunt asciti. Sperant sub eius ducatu militantes, ad superni regis palatium  intromitti. Et quod suis meritis nequaquam presumunt, eiusdem sui ducis intercessione adipisci confidunt. Ad hanc itaque lucernam, quasi in caliginoso uite huius stadio micantem, subinde respiciunt, et in ipsa uident quo gressum operis tendant. Lucerna est igitur beatissimus Benedictus. Lucerna, inquam, ad hoc super candelabrum posita, ut ardens et lucens, sicut de suo precursore ueritas attestatur, omnibus qui in domo Dei sunt, resplendeat . An et iste superno amore non uehementer arsit? An et iste, cum uerbo et opere, tum signorum splendore non reluxit? Est igitur lucerna. Sed qualiter eumdem preceptorem suum, imo et dominum legiones monachorum decentius appellabunt? Dominum, inquam, siquidem et Elias  dictus est dominus Elisei. Ergo pietatis affectu uocetur lucerna. Sed quasi parum est, uocetur etiam stella. Non tamen qualiscunque; sed talis, que erudiens multos ad iustitiam, refulgeat, iuxta illud Danielis, in perpetuas eternitates. uocetur etiam sol, quia fulgebit sicut sol cum iustis, et nunc in Ecclesia, et tunc in regno patris eorum. uocetur etiam angelus, quia legem requirunt ex ore eius. Postremo uideant et gaudeant, quam proprie uocetur Benedictus, quem Deus adeo benedixit in omni benedictione spirituali. Et per quem tanti benedictionem hereditate possidebunt.

Fateor enim, quod eiusdem patris dilectoribus adeo placet tali uocabulo censeri, quod solet maxime  post diuinum nomen, more Christiano uersari. Quis enim pie loquens, aut Benedictum, aut benedictionem sub quolibet obtentu non dicat? Ceterum laudes eius resonare, talibus utcunque congrueret, qui iuxta Apostolum sciunt, que est spes uocationis Dei . uidelicet et illius uocationis, qua non solum cum aliis Christianis communiter ad fidem uocati sunt, sed etiam ad subeundum celsiorem gradum, per eumdem patrem institutum, qui in uacuum gratiam hanc nequaquam accipiunt, sed que a Deo donata sunt , norunt. De quibus, propter cor et animam unam, sub unius populi uocabulo Deus dicit: Obauditu auris obaudiunt mihi, quem nimirum in sanctis eius laudare iubemur . Sed quales eum laudare debeant, Scriptura non tacet, dicens ad ipsos: Qui timetis Dominum,  laudate eum; et item: Laudabunt Dominum, qui querunt eum . Quo contra: Non est, inquit, speciosa laus in ore peccatoris . Quid ergo de nobis censendum est, qui supra modum peccatores sumus, et laudes eius attentare presumimus? Sed diuine pietatis diuitias attendentes, de eiusdem indulgentissimi patroni misericordia presumimus.

Denique eadem Scriptura, que in persona iustorum dicit: Laudent eum celi, mox subiungit, et terra : ne peccatores desperarent. Nam adeo misericordiam suam Deus multiplicat, ut non solum homines, sed etiam iumenta saluet. Ergo et nos de eiusdem patris laude, licet  indigni, gaudeamus. Et quamuis non sit nobis os aperire pre confusione, tamen illud Mosaicum unusquisque nostrum eidem dicat: Scio, quia misericors es, Domine . Cum metu et spe prestolantes, utrum sicut regibus consuetudo est, ut in suis natalitiis reos absoluant; sic iste princeps Dei propter gaudium sue sancte solemnitatis, uincula nostra relaxet. Siquidem et illud occurrit memorie, quod inter pretiosa filiorum Isrel munera, etiam pilos caprarum  quidam detulerunt. Et quia per illos peccatorum confessio designatur, saltem uel hoc unum offeramus. uerum si deest aurum sapientie, si argentum rite laudantis eloquii, si diuersarum uirtutum gemme, postremo si castitatis byssus miseris abest, uel predictos caprarum  pilos offeramus, quia forte et ipsi cum ueraci confessione placebunt. ueraci scilicet, quia quem adhuc ex consensu peccare delectat; falsum est, quod de preteritis uere peniteat. Ut autem quiddam de humano usu loquamur, si quando paterfamilias, post tempus. domum suam reuertitur, omnis familia solet adgaudere: cum quidem et catelli exsilientes, quodam gestu membrorum se monstrant letari. Quapropter et nos, licet iumentis insipientibus merito simus comparandi, tamen si ob istius honorem solemnitatis, que eumdem nostrum Dominum nobis quodammodo representat, gauisi fuerimus; uel micas misericordie eius sperare quasi catuli sub mensa poterimus. Et hoc non ex nobis, sed ex bonitate euangelici regis qui cecos et claudos ad  conuiuium suum dignatus est asciscere . Bene ergo nobiscum agitur, quod idem paterfamilias nos suis solemniis interesse non dedignatur. O quanti sunt etiam in remotissimis trans maria regionibus, qui tantopere gauderent si eis uel semel ad eius sacrum tumulum accedendi possibilitas esset! Unde etiam considerandum est quid a Deo nobis donatum sit. Ne forte si eius presentiam minus reuerenter senserimus, aut infecto corde, quod absit, in conspectu eius uacui uenerimus, dicat ipse propheticum illud: Non est anima mea ad populum istum ; et item: Prope es tu ori eorum, et longe a renibus eorum . Propterea cum ad exemplum euangelici illius regis intrauerit, ut uideat solemnizantes, tanquam discumbentes , quisque nostrum procuret, ne forte paternos eius oculos cordis amictu uel corporis offendat. Nam, ut ipse dicit: Omnis exaltatio genus est superbie, per quam maxime quisque sit abominabilis, ut scriptum est, apud Dominum . Meminerimus tamen, quia ad supernum iudicem, uel ad senatores celi placandos, recogitatio seu confessio peccati specialiter prosit, iuxta illud: Narra si quid habes, ut iustificeris . Iniquitatem meam, inquit, ego agnosco. Et ideo quasi securus postulat: Auerte faciem tuam a peccatis meis . Quisquis uero nostrum uult sui meriti faciem contemplari, necesse habet ut in  hoc speculum intendat, id est, ut eiusdem beatissimi confessoris actus sollicitus perpendat. Inspectis etenim, prout nostra paruitas est, illius gestis, uel quantum nos in imo, uel quantum ipse in sublime sit, animaduertere poterimus. Hinc de quolibet penitente scriptum est: Respiciet homines, id est, sanctos, et dicet: Peccaui . Quoniam ad illorum speciositatem considerat quantum se deformem attendat. Que utilitas autem de eadem confessione proueniat, ibidem signatum est, cum dicitur: Liberemus eum de superbia, et de his que fecit, ut non eat in perditionem . At uero quia Scriptura iubet: Sanctus enim dies Domini est, nolite contristari ; quod ex nobis uel in nobis triste est omittamus: et quasi nobiscum  sit hodie sponsus, gaudere presumamus. Munus uero nostre confessionis, uelut ante pedes paterne pietatis offerentes, nostrum posse in eius laude et admiratione, totum subleuemus. Eius uero laudes, quisque tanto celsiori uoce clamet quanto hunc ardentius amat, uel eius uitam perspicacius pensat, que nimirum a sui primordio, tota admiratione dignissima est. Nam quam magnificum illud est, quod paternas, ut fertur, eo deserente opes, admodum domicilium sibi Spiritus sanctus, in eius sacro pectusculo collocauerat, qui esse philosophorum inania studia adhuc tenerrimus cognouit; qui grandeuo animo iam tunc eremi uastitatem subire ausus est. Quod nec ipse quidem Martinus, toto orbe mirabilis, fecisse refertur. Et quia iugum non solum ab adolescentia, sed etiam ab ipsa  infantia portauit , ut ibidem Ieremias prosequitur, in illo celesti capitolio singulariter sedebit. Nec sine diuino moderamine gestum fuisse constat, quod aculeos tentationis in sese tam ualidos, ibidem expertus est. Sicut enim dux bonorum Petrus, primo sibi ostensus, est tunc Dominico gregi prelatus; sic iste princeps Dei tantorum millibus monachorum preferendus, oportuit ut proprio discrimine probaret, qualiter subditis misereri debuisset. Quia tamen primo certaminis impetum fortiter deuicit, tale quid deinceps nunquam sensit. Quam obedienter sane, et quam diserte priuato bono quisque debeat commune bonum preferre, hic spiritalis discipline magister in hoc suo facto demonstrat.  Quod mox ut expetitus est, dilectam solitudinem se uincens deseruit, et uoto supplicum satisfecit. Quoniam uero sancta atque admiranda eius gesta in promptu habentur, nos interim taceamus de illis. Hoc tamen ad ipsius honorificentiam referamus, quod non alius quilibet ex magistris Ecclesie uitam tanti patris digessit, quam insignis ille disertissimus papa Gregorius, qui totum quod scripsit, quasi aurum refulget.

Diuinitus enim dispositum est, ut cum isdem excellentissimus legislator in ceteris modis sit a Deo decoratus, etiam hinc maiori auctoritate tam ipse quam legislatio eius roboretur, quod eamdem uitam summus apostolice sedis pontifex ordinauit. Que scilicet uita, etiam ex occasione Dialogi eius, pluribus  innotesceret; et non solum apud Latinos, sed etiam apud Grecos notissima foret. Nec illud pretereat quod omnimodis gaudendum nobis est, hunc tantum splendorem in hanc nostram occiduam regionem uenire, diuino nutu donatum esse. Nec abs re credimus contigisse quod clientem unice dilectum, beatum uidelicet Maurum, has in partes adhuc uiuens direxerit, et demum se transferri uoluerit. Forte enim, cum sancta mens eius adeo dilatata esset, ut omnem mundum simul conspiceret: hunc locum, sibi quodam occulto consilio specialiter delegit. uiderit ergo quisquis est, cui locus tam multis usquequaque tantum desiderabilis non negatur: quanti habendus sit, quantaque reuerentia excolendus. Pondus quippe cuiuslibet reatus, non solum  ex intellectu gerentis, uel tempore, sed etiam ex loco solet pensari. Hinc enim uelut a maiori exprobratione, contra impium uox diuina queritur, dicens: In terra sanctorum inique gessit, et non uidebit gloriam Domini ; et item: Dilectus meus in domo mea male operatus est . Alioquin, quem presentia tanti patris ad sui reuerentiam non flectit, spiritum Iude uidetur participare. Cuius duritiam, nec uisio, nec locutio, nec conuiuium ipsius Domini emolliuit. Inspiciamus ergo, quid a Deo donatum est nobis, et oblatam gratiam nullatenus in uacuum recipiamus. Tantus fulgor, cecitatem mentis nostre illuminet. Tanta pietas, duritiam emolliat. Tam potens medicina, uulnera nostra sanet. Si enim adhuc puerulus ita capisterium reparauit,  ut nec scissura quidem appareret; nos, qui uasa ad honorem in domo Dei per gratiam uocati sumus, quia multas peccatorum scissuras incurrimus, per eumdem medicum qui iam suo regi sociatus est, reparari poterimus. Si nigredo scelerum nos decolorauit, non simus ut Aethiopes, qui non mutant pellem suam; sed ad eius manum recurrentes, annonam misericordie, sicut ille coruus, ab eo requiramus. Si etiam inter iniuriosos merito computandi sumus, illum tamen affectum, quo pro se odiente fleuit, ab ipso reposcamus. Neque enim supplices, quamuis indignos, auersabitur, qui pro perseuerante in malitia lugebat. Gaudeamus ergo, et erga Dominum nostrum, quo ualemus adnisu dilectionis  affectum exhibeamus. Nam idcirco dimissa sunt Marie peccata multa, quia dilexit multum .

Ceterum ad laudes eiusdem principis Dei semper, iuxta Psalmistam, adiicere, cuiquam desiderandum est. Sed nos affectum quidem exhibere possumus, perfectionem uero tante rei nequaquam explere sufficimus. Quapropter easdem illius laudes, non una uox, non una congregatio, neque una urbs uel prouincia proclamat; sed ubicunque sancta Ecclesia diffunditur, per tribus, per nationes, per linguas, laus Benedicti frequentatur. Si enim in multitudine populi dignitas regis est , ut ait Salomon, quantam putamus esse dignitatem istius regis, quem tam numerosus prosequitur exercitus monachorum?  Quis unquam rex aut imperator in tantis mundi partibus imperauit, aut ex tam diuersis nationibus sibi tantas legiones conduxit, quantas uidelicet iste, cuiuslibet sexus et etatis in Christi militia, uoluntarie iuratas disponit? Quem quasi presentem intuentes, et uexillum institutionis sequentes, diabolicas acies uiriliter infringunt. Quibus illud propheticum coaptatur, erunt oculi tui, uidentes preceptorem tuum . Denique fidelis opinio est, quod unusquisque sanctorum cum illis surget in regeneratione, quos Domino acquisiuit. Cum igitur uniuersi huiusce institutionis eius sequaces, in unum coacti fuerint; quale signum apostolatus Benedicto tunc ille copiosus exercitus seipsum exhibebit? O quali gaudio tunc ille tripudiabit, qui  sese illis cohortibus immiscere potuerit! Nunc omnes, uel loco uel affectu uicini, in eum cordis intuitum dirigant. Omnia enim omnibus factus est. Habet enim pueri formam in puero quam sequantur; ut quoniam ad exemplum Isaac Deo oblati sunt, primordia sua caueant fermentare. Ac deinceps quique per etatum successiones sint perfecti sensu; ut a paterna sui nutritii pietate non degenerent. Ne forte si ab excellentiori gradu ceciderint, grauius elidantur. Sed et nos quicunque deliquimus, nullo modo ab speranda clementia deficiamus; quia uiuens et post obitum mortuos suscitauit, confracta restaurauit, desperata curauit.

Et quamuis non fecerimus eius uoluntatem, Dominum tamen inuocemus eum, et sint oculi nostri in  manibus eius intendentes, donec ipse suos attollat super nos, et misereatur nostri. Sit nobis semper Benedictus in corde, Benedictus in ore, Benedictus actu, quatenus si qua uirtus, si qua laus discipline, ut illud apostolicum imitantes, que uidimus in illo, et audiuimus in illo, et audiuimus ab illo, sectemur, ut nobiscum sit. Deus pacis per ipsum, in secula seculorum. Amen.



SERMO Iu. DE COMBUSTIONE BASILICAE BEATI MARTINI.

Exigitis, domini mei, diuites inopem, eloquentes elinguem. Nam quia nuper basilicam  domni nostri Martini flamma denuo uorauit, et hac occasione  quidam quasi fide uacillant, quidam insuper stulti garriunt, cur incendium non represserit; dolor qui de priori adustione contigerat, nobis renouatus est, et ob hoc exigitis, ut quedam quasi sicera uerborum uobis conficiatur, que merentibus propinetur, et illis aliquatenus succenseat. Quod quidem ego diu cunctatus refugi. Martinus etenim, cuius obsequio debet iste sermo famulari, maior est quam dici queat. Quem, sicut de eo perhibetur, usquequaque Deus mirificans, etiam in hoc glorificat, quod omnis qui de illo et prosaice et metrice, siue etiam rhythmice scripserunt, et sancti et periti fuisse, et dulci admodum atque compto eloquio noscuntur, que pertulerunt edidisse. Et nimirum, nisi iubentium auctoritas et rei necessitas urgeret, inconsequens uideretur, ut  is, qui de homine et nichil habet, et parum, id tentare presumeret. Sed ad spem communem cordis oculos reducens, spero, quoniam Christus, qui benedicit pusillis et maioribus, non desereret hoc quod obedientia conatur obsequens imperio caritatis. Nam ipse uolat super pennas uentorum, excellens omnem contemplationem angelorum; ipse descendit ad inferiora terre, lactescens teneritudinem paruulorum. Ipse facit ut animalia uolent sequentibus rotis, ipse ut stellio brachiis nitens moretur in edibus regis. Et cui patriarche uel prophete cecinerunt, eius laudes Hebreorum pueri clamauerunt. Ut ergo dedit excellentes uiros, qui mandatas excubias ducentes in laudem beati Martini multo nobiliter scriberent; ita infirmis prestare dignetur, ut saltem  uelut canes modicum quid pro eius zelo delatrent.

Quando [quo] primo igitur tante calamitatis rumor, et uicinas et remotiores quasque prouincias derepente peruolauit, ingens meror et luctus omnium corda perstrinxit, ita ut, sicut nobis relatum est, non solum quilibet rusticani, qui beatum uirum quasi peculiarius diligere consueuerunt, sed et optimates quique lacrymati, quin etiam et reges fuisse dicantur. Quibus equidem uim doloris hoc maxime exaggerabat, quod eadem domus ante non multos annos combusta fuerat  : et nunc multo sumptu, multaque suorum industria  tandem reparata pulchrius uidebatur. Multo enim decentius nunc, quam ante illam combustionem fuerit, compta renitebat, longe tamen inferius quam priscis temporibus, quia nunc [tunc] et crustulis marmoreis intus obducta erat. Nam interdum Protonisso marmore paries rubicundus,  nunc Pario candidus, nunc quoque prasino uiridis uarium et satis pulchrum schema preferebat, et foris aureolis sapphirinis, atque musiuis fulgebat lapillis. Sed et tectum stagneis [stanneis]  tabulis erat opertum. De iis quedam adhuc indicia sunt, et quosdam grandeuiores  fratres uidimus, qui ita testabantur, dicentes, quod machina domus contra solem resplendens quasi monticulus aureus uidebatur, et tam gratam speciem cernentibus representabat, ut gloriam beati Martini quodammodo testaretur. In arcuatis uero porticibus uoluerunt eam prisci constructores architectari; quoniam domus illa, quamuis latissima sit, turbis tamen sese imprimentibus tantum solet esse angusta, ut antipodia chori et angi posticulas quamuis nolentes subruant. Quam deuotam uiolentiam, credo, gratam habet domnus ipse Martinus, ad exemplum uidelicet Domini sui, quem turbe comprimebant. Nunc tamen et histriatis parietibus, et uitreis sapphiro subornatis, quin et bracteolis  aureis decusata non parum intuentes oblectabat. Quando autem, ut diximus, fama tam diri nuntii circumquaque peruolauit, tempus iam instabat, quo eiusdem beati Martini solemnitas solet celebrari. Cum quidem turme populorum cateruatim irruunt partim causa solemnitatis attracti, partim ut deiectionem domus uiderent. Siquidem ea uis nature est, ut quilibet dolens oculis uidere gestiat hoc ipsum unde dolet. Et cum res uisa plus cor mestificet, tamen quasi ad solatium uidere cupit, unde magis indoleat. Ferebatur autem inter plurimos, quod inter fratres nudius tertius antea discordia seuierit, quinetiam pridie quam sancta edes cremaretur, quidam ante sanctum altare et conuiciis, et uerberibus  quosdam ex fratribus dehonestauerit: sanctus quoque Martinus cuidam pauperculo per uisum apparuerit, et quasi conquerens dixerit, quod in sua domo sit iniuriatus, et concite sit inde migraturus, atque ad Tutelensem uicum peruenturus. Ita enim confluebat ingens turba, ut putares quod afflictum Iob uellent amici ex condicto uisitare. Tum quidem et nos occurrimus. Oculis uero cuncta percurrentibus inundabant lacryme. Et cum singula qualiter ante uidebant, flentes inspicerent, gemitus irrumpebant. Cordis uero sanguine, de quo lacryme nascuntur, iam exhausto , ad auditorium  secessimus. Tum uero nescio quid diu sermocinati sumus. Siquidem dolentibus mos est, non id quod ratio poscit, sed quod dolor extorquet identitare. Tandem ad hoc uentum est, ut ad doloris augmentum diceretur, quod nonnulli beato Martino detraherent, quasi qui non posset incendium reprimere, quo domum suam toties permisisset igne depasci: nonnulli quoque dicerent, quod hanc nostram etatem iam haberet  exosam, nec more suo preces supplicum attendat, cum se per miracula presentem non ostendat. Alii nichilominus quasi discuterent quidnam sit, ubi tanta psalmodia, tantaque missarum frequentia celebretur, ubi etiam temeritas precandi tantum reprimatur, cur diuina seueritas adeo domari [dominari] permissa sit, cum utique in multis aliis locis et minus Deo seruiatur, et precandi libertas effrenatior uideatur. Hoc nos audientes stupore percussit, et dolore attoniti, fraudes antiqui deceptoris illico recognouimus. Nam cum apostoli sint bonus odor Deo, facit tamen idem deceptor, ut quibusdam sint odor mortis in mortem. Quod nimirum istis contingere timuimus, qui de medicamento uulnus  sibi exaggerant murmurationis. Quia uero beatissimi domni nostri iniurias audiuimus exerceri, prout caritatis uiscera quisquam sensit, amplius cepit dolere. Non satis fuerat quod nostris exigentibus culpis, secundum illud templum pertulit conflagrari, adhuc, proh dolor! ii, pro quibus hanc iniuriam sensit, nituntur ei calumniari. Memores tamen illius quod dicitur de Deo, quia dedit carmina in nocte, id est, consolationem Scripturarum in tribulatione, conferebamus uicissim quod menti ad solatium occurrebat. Ac tum forte de hoc quod dicebatur, sese ingessit occasio, ut idem diligentius retractatum scriberetur. Ergo iuxta tenorem tunc habite confabulationis, quid nunc diuina dignatio indulserit  adoriamur, primo suadentes, ut iuxta prophetam, uexatio saltim det intellectum auditui, quatenus comminationes, quas Deus peccatoribus intentat, uel per hoc quod accidit expertas, timeamus; rogantes Christi clementiam, ut iuxta illud Iob, molliat cor nostrum, et cibare nos dignetur pane lacrymarum, ne forte dicatur de nobis: Attriuisti eos, nec doluerunt ; et item: Percussi populum meum, et a uiis suis non est reuersus . Et cum nostra peruersitas cor iusti, scilicet domni Martini, sicut alias diximus, merere faciat, cum nos potius uiderit in rebus pessimis exsultantes, queratur, dicens: Sustinui qui saltem contristaretur et non fuit ; itemque: Non est  qui uicem meam doleat . Non enim satis nos remordebat memoria peccati. Quod illis sepe contingit, qui et peccata sua non deflent, sed potius multiplicant, et nichil accidit eis triste. Unde scriptum est: Quia non profertur cito contra malos sententia, absque ullo timore filii hominum perpetrant mala . Sed conueniebat nobis illa uox qua dicitur: Traxerunt me, et non sensi . Ad  nichilum redactus sum, et nesciui . Congregata sunt super me flagella, et ignoraui . Et idcirco Deus, qui terribilis est in consiliis, uindictam quam meremur, in illius sancti templi combustione monstrauit, quasi ministris uindicte diceret: Isti domus exasperans mihi sunt. Ultionem a sanctuario meo incipite, ut ignis indignationis, qui abyssum cordis humani combusturus est partem domus interim assumat, ut cum a se desiderabile oculorum auferri uiderint, me ad ostium cordis sui pulsantem contempsisse peniteat. Per hoc ergo quod in templo accidit, arrogantia nostra, ut ita dixerim, nobis in faciem respondit. Et omnimodis cauendum est, ne forte, sicut illic sequitur, spiritus  fornicationis sit in medio nostrum, et interim illius ignis pernicies, isti exteriori toties sit fomes. Sepe autem fit ut peccator quanto deterior est, tanto densiori cecitate cor eius obtenebrescat, et cum boni aliquid fecerit, hoc apud se, sicut ille Phariseus, iactet, minus attendens quia bona quelibet Deo non placent, que malorum admistione maculantur. Tali cuilibet diuina uox inclamat: Dicis quia diues sum, et nescis quia miserabilis est, et cecus et nudus: nudus uidelicet iustitia; cecus uero, nesciens ipsam nuditatem suam uidere. Effudit ergo Dominus, ut scriptum est, ignem in Sion, et uoluit reddere uastationem in flamma; ut uidelicet per indignationem, que in materiali domo deseuit, extimeamus domus exasperans esse, animaduertentes  quid in occulto eius iudicio mereamur. Neque enim paruus reatus est, qui sanctam illam domum et e uestigio, et toties exigit concremari, ut cum paulo ante succensa fuerit, non sit auersus furor eius, sed adhuc manus eius extenta. Sed nec putandum est quod hoc casu acciderit propter illud Ieremie: Quis est iste qui dixit ut fieret, Domino non iubente?  Et item: Si est malum in ciuitate, quod ego non preceperim, dicit Dominus , uel quis dedit Isrel uastantibus? Nonne Dominus cui peccauit?  Nos itaque scientes quia peccata nostra fecerunt hec, consequens est, ut ingemiscamus super iniurias domni Martini; imo potius super nos, quia si in uiridi ligno hec faciunt, in arido quid fiet? Alioquin dicetur:  Dissipati sunt et non sunt compuncti . Et item: Frons meretricis facta est tibi, nescisti erubescere . Qui uero ad nutum Dei contremiscunt, et sub potenti manu eius sciunt humiliati, audiant consolationem illam, que post destructionem Hierusalem facta est, dicente Domino: Aedificabo uos, et non destruam; iam enim placatus sum super malo quod feci uobis, et uobiscum sum . Et ille quidem, sicut Dominus, qui cum tranquillitate iudicat, et cum magna reuerentia disponit nos, placabitur seruis suis. Nobis tamen competit, ut hunc in omnibus iudiciis suis laudemus, et si qua bona opera in nobis sunt, in ipsis timeamus. uerebar, inquit Iob, omnia opera mea . Nam et  ille postquam tanta ac talia pertulit, cum interim ipsis uerberibus gratior esset, ut Deus ad hunc uisitandum uenire dignaretur, adhuc se humiliat dicens: Reprehendam me et agam penitentiam . Nam post illam pridianam succensionem, muris cum ingenti studio compactis, septa monasterii communistis, hoc nimirum precauere uolentes, ne sancta domus ultra posset ab hostibus ledi. Sed non satis attendentes in quanta reuerentia sanctus iste locus ab antiquis temporibus effulserit, protinus religione relicta, commune diuersorium esse permisistis; ita ut feminis ad hauriendum aquam, et ad discurrendum quo uoluerint portarii non resistant; cum uiderimus quod nulli intra monasterii portas uel parum intrare licuerit; neque aliquis equitando statim  per atrium transire ausus fuerit. Sed nunc ita negligitur, tanquam si murus ille non ad hostium repulsionem, sed ad excludendam loci reuerentiam esset erectus. Nec ualuit isdem murus ignem prohibere, quem neglecte contemptus exigebat succendi. Mordacius hoc dixerim, quia, uere fatebor, multorum corda per hoc mestificantur, quod locum pro amore beati Martini sacrosanctum non uideant, secundum priscam reuerentiam, uenerari. Neque hoc parum displicet, quod quidam in eodem loco nutriti, se quibusdam laicalibus uel nimium pomposis uestibus dehonestent, cum talis esse consueuerit eorum conuersatio, ut hanc etiam Rome laudari audiuerimus, quibusdam Romanis dicentibus: Quia non esset necesse Romam proficisci, qui templo beati  Martini morerentur uicinari. Ieremias propheta plangit, colorem religioni congruum immutari. Dicitur alias: Ne glorieris in uestitu unquam  uiderint ergo isti quam stultum sit, decore uestitus gloriam emendicare, et decore uirtutis animam nudare. Ceterum iis, qui de potentia beati Martini delirant, amator eius, et decentissimus relator Sulpitius iam olim satis respondit. Nam cum aliquando uestimenta eius pariter afflaret incendium, quod tamen ille protinus in medium se proiiciens frigidum sensit, quidam similiter occasionem detrahendi sumpserunt. Responsio tunc illis facta, istis sufficere deberet, qui nequaquam hoc mirarentur, si dispositionem qua Deus mundum regit, uel tenuerit, attendissent. Parum est ut mirentur, si hoc templum et  superbie, uel luxurie uitiis forte pollutum, talibus quibusdam Deo cognitis causis exigentibus, flamma purgauerit. Discutiant potius quidnam sit quod ab origine mundi mala preualeant. Cur impio Cain iustum Abel subruere Deus permiserit? Et cur Iob incomparabiliter tunc temporis iustum, usque ad sterquilinium et uermes Satanas compulerit? Cur Ioannes, quo nemo maior inter natos mulierum, rogatu saltatricis puelle decollatus sit? Certe si isti Christum in cruce uidissent, non, sicut ille latro, regnum ei restare crederent. Qui etiam si apostolos cesos publice uidissent, et Stephanum forte nocte et die bestiis expositum conspicerent, fidem Christi inanem putassent. Sed postquam ex fide mundus  uiuere cepit, consilium diuine dispositionis, si reuerenter attendit, intelligit, quia regnum Iesu non est de hoc mundo, et sancti eius non habent hic manentem ciuitatem, et idcirco hic non querunt gloriam, quam in futuro sperant, nec signum aliquod unquam hic nisi pro utilitate proximorum querunt. Hinc propheta non propter se, sed propter inimicos suos orat saluari, dicens: Propter inimicos meos eripe me , id est, per meam ereptionem intelligentes potentiam tuam conuertantur ad te. Scientes enim quia nequaquam possunt hanc uitam sine peccato transcurrere, optant potius ut hic ad sui emendationem affligantur. Nam propheta rogat: Proba me, Domine, et tenta me . Item alius: Ingrediatur putredo in ossa mea . Quam sibi utilitatem inde sperauerit, manifestat, subdens, ut requiescam in die tribulationis . Afflictus quoque Iob: Hec, inquit, erit mihi consolatio, ut affligens me dolore, non parcat . Nam et Apostolus non gloriatur, quod in paradisum, et etiam usque ad tertium celum raptus sit, nec quod ineffabile arcanum inibi audierit; sed potius gaudet quod ter naufragium fecerit, quod ter uirgis cesus, quod semel lapidatus sit. Sed isti queruli, qui miracula semper querunt, hanc dispensationem attendere nesciunt. Nam superbi et uani hoc semper fieri gestiunt, unde rumor popularis et inanis gloria crescat. Sed quicunque timorati sunt, hoc magis desiderant, unde uel purgatio peccatorum fiat, et mens a superbia defendatur. Nam si Martinus sibi potentia  consueta flammam depulisset, utique ultio peccatis debita restaret, et impietas quasi impunita forte succresceret. Sin autem ex hoc quod sancto cuilibet in presenti accidit, uirtus eius pensanda est, iam non unus, sed omnes sancti; non mediocres, sed summi dehonestabuntur.

Sanctus namque Benedictus monasterium edificauerat, religiose uidelicet ac pie, sicut utique benedictus. Cui tamen reuelatum est, quod hostibus esset diuino iudicio tradendum; hoc sibi tantum concesso, ne quelibet ex animabus periret. Parum sane dixerim quod et forinsecus, et confessori quamuis magno acciderit. Sed credo non parum et insipiens censebit, quod supradictus Baptista potens ille in miraculis, utero Christum Dominum sentiens,  sanctissimam uitam ducens, pro testimonio ueritatis occumbens, ille incomparabiliter magnus in semetipso, hoc est in suis sanctis ossibus talia pertulit, que ingentem audientibus horrorem incutiant. Nam ut Eusebius in Historiarum libro XI narrat, sanctum eius sepulcrum apud Sebasten positum pagani confregerunt, tunc ossa combusserunt, que terreo pulueri immiscuerunt, et ita per campos passim disperserunt. Sed monachi quidam superuenientes, eadem hora sancti corporis frustra diuino nutu reperta collegerunt. Ad sepulcrum quoque Dominicum per multos annos idolum statutum est, ut quisquis se illuc inclinasset, idolum adorasse uideretur. Ipsa crux Domini diu Iudeorum celata fraude,  tandem mirabiliter reperta postmodum a profano rege asportari permissa est. uiderint isti secretorum discussores, qua Domini dispensatione et talia, et his similia fieri sinantur. Nobis hoc unum conuenire uidetur, ut a diuinis iudiciis timeamus, et uidentes hoc quod accidit, quisque nostrum dicat: Domine, audiui auditum tuum, et timui; Domine, consideraui opera tua, et expaui . Et item: Confitebor tibi, Domine, quoniam iratus es mihi , et cetera. Et quia per materiale templum dedit spiritualibus significationem, ut fugiant a facie arcus, id quod illic premittitur, supplicemus, ut quoniam iratus est, sit etiam misertus, dicentes: Increpationem Domini sustinebo, quia peccaui ei. Tunc preterea non incidat nobis illud diabolicum  suspicari, quod illa uirtus domni Martini defecerit. Illa pro sui magnitudine toto orbe mirabilis; illa, ut ita dicam, probata signis. Quin potius credendum est, quod illa eius caritas, que semper etiam erga eius emulos propensa et benefica fuit, ita illum adegerit, ut hoc a Domino impetraret. Nam quorumdam sanctorum, qui causa aliorum iniuriari maluerunt, facta considerantes; in hanc opinionem non abs re uenimus. Siquidem Moyses rogabat Dominum Deum suum, ut noxam populo dimitteret; sin alias, deleret eum de libro uite. Dauid quoque uidens angelum cedentem populum, postulatu super se et domum patris sui gladius uertatur. Qui et interfecto patricida filio lugebat, dicens: Quis mihi det, ut ego moriar pro te, fili?  Sed et Ieremias  cum ex ore Dei populum in Aegyptum descendere prohiberet, et ille contemneret, nec sic eum deserere potuit, sed cum ipso populo descendit, a quo et interfectus est. Paulus etiam apostolus uas electionis optat anathema esse pro fratribus suis. Sane Stephanus orare non poterat, ut pro lapidatoribus moreretur, quoniam ipsi hunc in mortem urgebant: unum tamen eis quod supererat impendens: Ne statuas, inquit, illis hoc peccatum . Sed quid de seruis dicimus, quandoquidem ipse Dominus omnium pro impiis, ut ait Apostolus, mortuus est. Unde et propheta dicit quod alienum opus susceperit, ut faceret opus suum. Pati enim, et irrideri, et mori alienum est a Deo: saluare autem, eius opus est. Sed illud quod alienum est a Deo,  peccanti homini debebatur. Et tamen alienum opus suscepit, ut opus suum faceret, quia mori dignatus est, ut morte dignos saluaret. uideamus autem an in Martino tale aliquid fuerit. An non ista caritas hunc urgebat, quando chlamydem pauperi diuisit? De duabus quippe tunicis preceptum est, ut harum altera non habenti donetur. Sed iste non solum Pharisaicam iustitiam, sed etiam Christianam longe supergressus, ipsam unam cum sua nuditate partitus est. Nam a latrone uinculatus, se esse prorsus asserebat securum, illique magis dolere, qui latrocinia exercens, Christi misericordia esset indignus. Tunc nichilominus hac dilectione, qua plurimum flagrabat, cum sciret, quod ante diem mortis non posset reuerti,  pro pace tamen inter clericos restituenda proficisci longius non dubitauit. Et tunc quilibet alius etiam presentes poterat obliuisci. Nam eadem caritas in fine, quod est decentissimum, precipue feruebat, cum celeste regnum quod ab infantia suspirauerat, et insuper ipsam Christi presentiam, quoad ipse uellet, differri sibi pro amore discipulorum non recusabat. An modica est illa caritas? Aut hominem quando negligeret, qui brutis etiam animalibus compatiendi affectum frequenter indulsit? Unde quidam, qui Grammaticus cognominabatur, nuper garriebat, quod in eius uita superfluo positum sit de lepore, quem a canibus exemit. Sed quicunque tales sumus, qui nullum genus commendationis apud illum ex nostra iustitia habemus, non plus nobis aliud miraculum,  quamuis grande, placituri [placiturum] uidetur: quoniam si in aliis maiorem potentiam, in isto tamen monstrat propensiorem miserendi affectum. Sed quid debilitatis [de liberatis] animalibus dicimus, cum ab ipsis quoque hereticis Maximi gladium summouerit? Insuper ipsi demonio, si ab hominum infestatione cessaret, ueniam pollicitus sit? Quod equidem idcirco dixit, ut quosdam fratres, quorum uitia demon ille exponebat, a desperatione retraheret. Itaque hec et huiusmodi alia recolentes, incunctanter credimus, quod domum suam non pro inopia uirtutis, sed pie dispensationis causa permiserit aduri. Si queritur que sit ista dispensatio, hoc iterum menti occurrit, quod illi, qui in eiusdem domus constructione pridem laborauerant, nichil de  sua mercede perdiderunt, quoniam, etsi opus periit, pii tamen operis merces restat; sicut sermo diuinus quibusdam pie laborantibus asseuerat, dicens: Erit merces operi uestro . Quin potius si qua et leuis culpa, quod frequenter fit, in eodem labore se immiscuerat, credimus hanc esse purgatam. Nam in ipsis bonis operibus aut per elationem, aut per teporem sepe delictum sese immiscet. Et idcirco iubentur sacerdotes holocausta sua lauare, uidelicet ut in ipso bono opere quisque timeat, et uelut hostiam lauans, lacrymas fundat. Est et alia dispensationis causa. Plerique enim et pro iniuria sancti uiri dolendo, et ad restaurationem locorum, sanctum studium, siue res suas impertientes, celeste sibi premium sunt  mercati. Qui scilicet, si basilica in suo statu persisteret, nichil tale fecissent, sed picturis inhiantes forte risissent. Adhuc enim maius, si non temere dixerim, per hoc euenire confidimus. Nam de peccatis illis, quibus exigentibus id actum est, si deinceps ab his cessatum fuerit, indulgentiam speramus uenire, quia Deus non diiudicat bis in idipsum. Et uerum est illud Iob dicentis: Qui afflictus fuerit, erit in gloria . Et item in Ieremia, post destructionem templi loquens Deus ad reliquias captiuorum: Nolite, inquit, timere. Iam enim placatus sum super malo quod intuli uobis . Quod tamen dicentes, non consuimus puluillos, super quos, ut Ezechiel redarguit, peccatores molliter  quiescunt, qui nimirum hoc de illis peccatis asserimus, que apud Apostolum per fenum ac stipulam designantur, non de illis que per ferrum ac plumbum, que ignis consumere non potest. Ceterum, cui prosit, et cui officiat, nouerit ille, qui nichil sine causa fieri permittit. Nobis illud Scripture considerandum est quod omnium operum Dei nullam possit inuenire homo rationem, sed sicut item scriptum est, cum de nobis iudicatur, speramus misericordiam. uerumtamen memorie non excidat quod arca Dei, que primo permissa est ab Allophylis asportari, post hoc in tanta reuerentia, tamque pauenda suis post reuersionem fuerit, ut cum hanc uulgus indiscrete aspexit, septuaginta de senioribus, et quinquaginta millia de plebe perierunt. Quapropter summopere  cauendum est, ne domum, quamuis flammis traditam quilibet contemnendam putet, quia licet paupercula, tempestate commissa uideatur, et cui Dominus faciem suam parumper absconderit, tamen in miserationibus multis consolabitur eam, ut secundum multitudinem dolorum eius, consolationes quoque letificent eam. Questio sane, que illos mouet, qui dicunt, cur in eo loco ubi plus bona, et minus mala fiunt, ultio frequentius seuit, a multis sepe uentilata est, sed a nullo penitus exposita. Nam quando malis bene est, et bonis male, ob hoc fortasse fit, ut bona mali presentia que cupiunt percipiant, et perenni felicitate excludantur: boni uero qui hic felices esse non curant, propter quedam peccata, sine quibus hanc uitam ducere nequeunt, hic flagellentur,  ut post hoc mansuris gaudiis inserantur. Tamen indifferenter et bonis bene, et malis male est; et tunc quoque nescitur utrum bonis pro remuneratione bona reddantur, et malis mala ut corrigantur. Cur autem hec uarietas proueniat mortalibus incertum est. Et hoc est pessimum, ut ait Ecclesiastes, inter omnia que fiunt sub sole, quod eadem cunctis eque eueniant, iusto et impio, bono et malo. Sed, ut paulo superius premisi, omnia in futurum seruantur incerta. Maxime tamen in hoc ingemiscitur, quod impii preualent, et innocentes affliguntur. Unde est illud Ieremie: Quare uia impiorum prosperatur; bene est omnibus qui preuaricantur, et inique agunt?  Item Habacuc: Quare, inquit, Domine, non respicis super inique agentes, et taces deuorante  impio iustiorem se?  Qui uoce sufferentium premiserat: Usquequo, Domine, uociferabor ad te, uim patiens, et non saluabis?  Hoc igitur maxime conturbat, quod iustis multa proueniant, ut scriptum est, quasi opera egerint impiorum, et impii sint securi, quasi habeant facta iustorum. Sed altiora te ne quesieris, et in operibus Dei non sis curiosus. Multos enim supplantauit suspicio. Que precepit Deus, illa cogita semper, quoniam magna potentia eius, et ab humilibus honoratur, id est, ab his qui non audent contemplari, qui sciunt quia misericordiam et iudicium debet Ecclesia cantare, et utraque inscrutabilia scire. Nam iudicia Dei abyssus multa . Et quis sapiens  intelligit misericordias Domini? Dicit Apostolus: O quam inscrutabiles uie Domini?  Uniuerse autem uie Domini misericordia, et ueritas . Quas idem Apostolus cum perscrutari uetuisset, dixit: O homo, tu qui es qui respondes Deo?  Homo namque uocatur ab humo, quod nomen ad hoc interposuit ut in ipso suo nomine cognoscat homo quod ad Dei iudicia perscrutanda nequaquam idoneus sit. Si ergo, ait Augustinus, non uis errare, cur ita, uel non ita sit, noli discutere. Et item Gregorius ille dulciloquus. Nihil euenire potest, non quod Deus aut iratus permiserit, aut placatus indulserit. Quod autem patimur, eo ipso iustum esse constat, quod non sit non ordinante Deo, qui nichil potest facere iniuste. uis autem  dispensationis eius nequaquam uitari potest, sed hanc sibi multum leuigat, qui subdito cordis humero sponte eam portat. Psalmista quoque uidens pacem peccatorum, et quod in labore hominum non sunt, sed obtinent in seculo diuitias, pene motos commemorat gressus suos; eo quod ipse fuerit tota die flagellatus, et illorum impietas quasi ex adipe fluxerit. Et nationem filiorum Dei sine causa iustificatam crederet, nisi in nouissimis utriusque partis intellexisset. Et hoc illi labor fuerat: non in potentias Domini, hoc est in sacram Scripturam, intrans addisceret, quod timenti Deum bene erit in nouissimo . Et: ue impio in malum. Retributio enim manuum eius fiet ei . Et: Qui iustus fuerit, non leuabit caput, saturatus afflictione et  miseria . Qui autem impius fuerit, sicut illic premittitur, ue illi, quoniam imago eorum ad nichilum in ciuitate Dei redigetur: et isti qui mente sunt quasi iumentum, cum gloria suscipientur, et erunt cum Deo . Quamuis ergo dicant erronei, populum illum beatum, quorum filii sunt sicut nouelle plantationes et quorum pueri exsultant lusibus, in quorum plateis non est clamor et cetere que illic dicuntur: Beatus tamen ille est, ut ait Psalmista, cuius est Dominus Deus eius . Et sicut alia Scriptura dicit: Beatus homo qui corripitur a Domino , multa alia sunt huiusmodi, quibus ostenditur, quod hec questio quamplurimos teneat, et quod inuestigari quidem non possit. Sed tamen ad finem utriusque partis recurrendum  sit, et indubitanter sciendum, quod si iustus hic recipit, multo magis impius et peccator recipiet in futuro. Et si nunc est Babylon quasi aureus calix inebrians amatores suos, audiet tamen a superno iudice: Quantum in deliciis fuit, tantum date ei luctum et ue . Hierusalem uero que nunc est paupercula, et tempestate conuulsa, audiet uerba bona et consolatoria ab angelo, qui stat inter myrteta, cum ei dixerit: Parumper abscondi faciem meam a te, sed nunc in miserationibus multis consolabor te . Rationem igitur huius rei nequaquam reddere possumus. Hoc tamen interim occurrit, quod cum bonis male est, et malis bene, et cetera ut supra: unum expellit ut  semper sub diuino iudicio timentes, nullatenus altiora nobis querere presumamus. Sepe enim mentis nostre acies quo plus cernere nititur, obscuratur, quia cum importune quis radios solis aspicit, inde nichil uidere compellitur, unde amplius uidere conatur. Si autem penes uos bona opera superabundant, hoc uetus consuetudo est, quia semper illius loci incole meritis beati Martini adiuti, ex ipsa eius claritudine attracti, conuersari deuote consueuerunt, quoniam eum quem gentes etiam remotiores glorificant, nimis impium est in presenti habere, et non pie ac reuerenter uenerari. Tamen ipsa bona opera non adeo pura sunt, ut penitus culpe sordibus careant. Scriptum namque est: Non est iustus qui non peccet . Maledictus  omnis qui facit opus Dei fraudulenter , et desidiose fraudem facit priuatus amor, desidiam uero cordis torpor. Fraudem in Dei opere facit, qui pro eo laudari se cupit. Desidiam uero incurrit, qui a deuotionis feruore tepescit, et opus bonum magis usu exigente, quam deuotione excitante, peragit. Quoniam ergo culpe surreptio uix in ipsa bona actione uincitur, superest ut in ipso bono opere semper timeamus. An leuis reatus est, sacrosanctum mysterium sine ingenti metu, et sollicita reuerentia, et conficere, uel participare? Quandoquidem iuxta Apostolum, qui hoc non discernit, et ad id agendum probatus non est, iudicium sibi sumit. Si enim in exordio nouelle Christianitatis multi ob hoc et imbecilles, et mortui erant corpore; quanto magis  nunc, cum iam manifestior est causa, anime periculum incurritur? Ut enim in dictis Patrum inuenitur, nullum peccatum est, pro quo tam frequenter in mundo aduersitates crebrescant. An parum est in psalmodia cum Deo loqui? Et nescio quid aut uile, aut etiam turpe, sine cordis retinaculo cogitare? Sensus inest, cum hominibus reuerenter loqui; et cura deest deuote Deo supplicare. Nam qui de formica loquitur, habet eam tunc in memoria, et tanta res, ut est, cum Deo loqui, cum ipsius obliuione peragitur. Quis interdum non auertit aurem a clamore pauperis? quis non irascitur pauperi? Nam et qui exaltat cor suum, abominabilis est apud Deum. Quis nostrum ueraciter dicat Domino: Non est exaltatum cor meum?  Quis diligit omnem  proximum tanquam seipsum? aut quis in solo Domino gloriatur? Nos interdum in opere textricum gloriamur, cum scriptum sit: Ne glorieris in uestitu unquam . Et certe ueritas nichil iubet, non quod equum et possibile sit. Que tamen ueritas affirmat, quia neque unus apex, neque unum iota preteriet a tota lege, ut non requiratur. Sed hec et his similia bonis accidere solent. Prauorum transgressiones multo grauiores sunt: gentes, que diligentes ea que in mundo sunt, caritatem patris amiserunt, et per amicitiam mundi inimici Dei constituuntur. uentrem suum quidam habent pro Deo, quos lugens Apostolus, inimicos sancte crucis appellat. His qui uino estuant, ue comminatur uox  diuina. Fornicatores et adulteros iudicabit Deus. Auarus, ut beatus Gregorius dicit, non est adhuc liber a cultu idolorum. Nam si quis fornicator est aut auarus, aut ebriosus, cum eiusmodi nec cibum quidem sumere uas electionis iubet. Amare autem propriam gloriam tam grande peccatum est, ut Iudei propter hoc maxime perfidiam incurrerint. Quomodo, inquit Dominus, potestis credere, propriam gloriam amantes?  Si quis uiolauerit templum Dei, disperdet illum Deus . Sed quamuis hoc de spirituali domo, ualde cauendum est, ne quis eam faciat nisi quod est, domus uidelicet orationis. Non enim sine causa Christus Dominus eos per semetipsum eliminauit, sed in magna dispensatione, et ingenti ipsius rei inculcationem per seipsum  negotiatores eiecit de templo, et non solum alios, sed etiam ipsos, qui columbas ad usum holocausti uendebant, abscedere precepit. Unusquisque uideat qualiter uel Christi et sanctorum presentiam honoret. Respicit enim de celo, si est intelligens, aut requirens Deum. Et Scriptura ait: Acceptus est regi minister intelligens . Nam si qui uerbum otiosum in quadriuio loquitur, in die iudicii rationem reddet, quanto magis qui in ipso Dei templo scurrilitates etiam aut detractiones cornicantur? Cum uidisset Moyses ignem, defecerunt ei uerba, nec audebat respicere. Et certe maior maiestas hic, quam illic; cum ibidem sit habitatio Dei et paradisus ubi audiantur arcana uerba, que non licet homini loqui, id est, illis quibus dicitur: Cum sint inter  uos zelus et contentio, nonne homines estis?  uel qui non refrenat linguam suam, sed sedens loquitur aduersus fratrem suum. uidemus quosdam qui diuinum mysterium frequentant, sed sicut ordo diuine seruitutis exigit, prius ipsi deberent fieri sacrificium, per cor scilicet contritum et humiliatum. Alioquin cauendum est, ne tali cuilibet dicatur: Dilectus meus in domo mea malum operatus est: nunquid carnes sancte mundabunt eum?  Et item: In terra sanctorum inique gessit, non uidebit gloriam Domini . Et rursus: Quare calce abiicitis uictimam meam?  Quod tunc fit cum negligenter Dominice mense ministratur. Unde per alium prophetam queritur, dicens ministris: uos contemnitis mensam  meam, et ego dabo uos in contemptum . Et item alias uocat eos principes Sodomorum: Quo mihi, inquit, multitudinem uictimarum uestrarum? et quis quesiuit hoc de manibus uestris? Non afferatis ultra sacrificium frustra. Incensum abominatio est mihi. Neomeniam et Sabbatum, et festiuitates alias non feram. Iniqui sunt cetus uestri. Kalendas uestras, et solemnitates uestras odiuit anima mea, facta sunt mihi molesta, laboraui sustinens: et cum extenderitis manus uestras, auertam oculos meos a uobis, et cum multiplicaueritis orationem, non exaudiam. Manus uestre sanguine plene sunt . Idem namque Isaias uidens Dominum, hoc primo uoluit, quod polluta labia haberet: ue mihi, inquit, quia  uir pollutus labiis ego sum, et Dominum exercituum uidi . Sed si ille qui prophetali oculo Dominum uidit, sua labia polluta esse doluit; quanto magis dolendum est nobis, qui corpus ipsius Domini intra polluta labia sumimus, etsi, quod absit, manibus sanguine plenis illud contigerimus? Psalmista filios alienos uocat, quorum os locutum est uanitatem. Quod si de labiis tam ingens periculum sacrocolis imminet, quanto magis de renibus? Nam quod illud periculum precipue cauendum sit, per hoc apparet quod illis qui ad esum agni uocantur, iussum est in primis, ut renes accingant. Ad hoc etiam commendandum Zacarias de eo loquitur, quod pulchrum eius, et pretiosum eius sit frumentum et uinum germinans uirgines. Nimium iam progredimur,  sed effari nos facit indisciplinata et irreligiosa quorumdam conuersatio, qui cum suo merito sint inter externos computandi; tamen quasi interdictum Dei ad sanctuarium accedunt: Quicunque, inquit, externus accesserit, morietur . Ubi autem aut hec, aut alia huiusmodi geruntur et cauentur, supernus arbiter considerat, tacens: qui iuxta beatum Iob, innocentem et impium consumit; innocentem hic affligens, impium in futuro puniens. Ubi autem impietas plus abundat, ibi frequenter minus increpatio diuina seuit; et quo pietas plus regnat, ibi seueritas diuina plus incumbit. Quod isdem beatus Iob ostendens, ait: Si impius fuero, ue mihi est; et si iustus, non leuabo caput, saturatus afflictione et miseria . Impius namque  ue habet, iustus miseriam: quoniam illum eterna damnatio sequitur, iustus uero transitorio dolore expiatur. Impius caput hic leuat, sed ue quod sequitur, non euadit, quia dum se in uoluptatibus eleuat, suppliciis sequentibus mergit. Iustus uero caput leuare non permittitur, sed per miseriam, qua nunc premitur, ab eterno supplicio liberatur. Impius ergo, qui temporali flagello expiari non potest, solet pro quibusdam bonis operibus que facit, presentem prosperitatem habere, sequenti supplicio mancipandus. Iustus econtra propter quedam leuia peccata premitur, ut ab eterno supplicio liberetur. Cum igitur in multis offendamus omnes, non tristandum quidem, sed potius gaudendum est, si quolibet modo affligimur, ut ait Apostolus: Omne gaudium existimate,  fratres mei , et cetera. Quod enim omne peccatum puniatur, Iob ostendens: uerebar, inquit, omnia opera, sciens quod non parceres derelinquenti [delinquenti] . Quod beatus Gregorius exponens dicit, quia delictum Deus sine ultione non deserit; aut enim ipse homo in se penitendo punit, aut Deus, cum hominem damnat, percutit. Inde est, quod respexit quidem Dominus Petrum, sed ille fleuit amare. Paulus uas electionis uocatur, sed oportet eum, inquit, multa pro nomine meo pati . Sic ad Dauid dicitur: Dominus transtulit peccatum tuum, sed tamen plorans nudis pedibus filium fugit, quousque sui reatus ultionem reciperet. Sic nos per baptisterium lauamur,  sed merito prime preuaricationis etiam redempti obimus. Percutit ergo flagellis, peccatum etiam cum relaxat, quoniam ab electis suis nunc studet peccatorum maculas detergere, quas in eis non uult in perpetuum uidere. Illos uero, quibus dicit per prophetam: Scio quia durus es tu, et neruus ferreus ceruix tua . Et iterum: Non mutabit Aethiops pellem suam , dimittit secundum desideria cordis eorum, quibus pro magna indignatione dicit: Iam non irascar uobis . Et: Cum filie uestre fornicate fuerint, non uisitabo super eas . Et Iob de ipsis: Domus eorum secure sunt et pacate, et non uirga Dei super eos . Sed quid eis restat subiungens, dicit: Deus seruabit illis dolorem, et de furore omnipotentis  bibent . Quapropter simus iuxta Psalmistam ad flagella parati, et sint nobis iudicia eius iocunda, quoniam, ut scriptum est: Qui non amat iudicium, non potest sanari . Et idcirco iubet Apostolus in tribulatione gloriari et in omnibus gratias agere. An non laudes referende sunt de eo, quando nos affligens, signum filiationis ostendit? Flagellat, inquit, omnem filium quem recipit . Magnum quippe fuerat, si serui uocarentur. Magnum, inquit, est tibi uocari seruum meum. Sed parum est ut serui uocentur cum nec amici quidem appellentur. Nam ut propensiorem affectum erga afflictos ostenderet, hos diuina uox filios appellat. Porro autem quecunque sint illa opera, que inibi sub patrocinio beati Martini geruntur, credendum est,  quod ipsius obtentu protegantur: ne uidelicet aut mentes operantium iugi prosperitate superbientes inanescant, aut si non, lima flagelli dimissa, minus in supremo examine exspolita reperiantur. Scit enim ille quod omnes iustitie nostre, iuxta prophetam, quasi pannus menstruate sunt, et quod ipsa holocausta sacerdotum indigent lauari. Hoc sane, quod quidam mirantur, quia illic ubi plus abundant mala opera, et minus fiunt bona, non solet aduersitas euenire, non homini, sed Deo soli notum est. Tamen de diabolo et eius corpore, quod sunt reprobi, scriptum est, quia dolus in manu eius dirigitur, quoniam hoc habere crebro solent, ut quod nequiter appetunt, explere nequius possint, et quidem peruersa uoluntate desiderant peruersiori facultate consumere, ut  tanto eis de aduersitate nichil in presenti obsistat, quando eis in posterum nil de prosperitate remanebit. Magis ergo necessarium est, magisque nobis optandum, id imperet, id prouideat, quod ad animarum proficiat salutem, quam id quod faciat plausum et admirationem. Illi sane qui murmurant querelantes, cur beatus Martinus solita sibi miracula iam non frequentet, hoc nichilominus adiungunt, quod erga nos non sit pronus ad miserandum, sicut nostris antecessoribus fuit. Sed his uerbis cordis sui diffidentiam simul et insipientiam produnt. Hec uerba quippe non sonant disciplinam, sed ita sonant, quia aut uirtus beati Martini, aut caritas defectum incurrerit: uirtus uidelicet. ut minorem patrandorum  miraculorum efficaciam habeat; caritas uero, ut, quod absit, oblitus sit misereri. Quibus hoc primo respondemus, quia Iudei non sunt, nec signa querendo iudaizare debent. Que uidelicet signa in exordio nascentis Ecclesie ad fidem astruendam necessaria fuerunt. Piscatores namque et de uilibus artibus assumpti, Crucifixi deitatem predicabant, et hoc utique superbi reges et magistratus ualde stultum putarent, non per admirationem signorum tante rei maiestatem credere cogerent. Cum enim uidebant quod plebeius et infimum sanabat, et mortuum suscitabat, quod nec imperator cum omni exercitu suo, nec ipsi pontifices cum omnibus diis suis facere ullatenus poterant, superbam ceruicem humili Christi iugo submittebant. Iam uero cum releuata  gratia iustus ex fide potius uiuere debeat, miracula superfluo queruntur. Opera iustitie magis gerenda sunt. Multi signa fecerunt, quibus iudex dicet: Nescio uos. Qui pietatis opera gerunt, audient: uenite, benedicti patris mei , et cetera. Et ut ueniamus ad hunc eumdem beatum Martinum, placuit de eo diuine dispensationi, ut uel uiuens et post obitum tanta ac talia miracula gereret, per que nomen eius et gloriam totus mundus agnosceret. Unde et ubique tanta gratia preditus est, ut sicut de ipso scribitur, non illi quisquam monachorum, non certe episcoporum quispiam comparandus sit: prophetis tantum et apostolis consertus, quem illis per omnia consimilem esse, hoc Aegyptus fatetur, comperit hoc Indus; hoc Syria,  hoc Aethiops audiuit, et cetera regna que illic annotantur, quousque subiungitur. Quo miserior est regio ista nostrorum, que tantum uirum cum in proximo habuerit, nosse non meruit. Quam uidelicet Martini gloriam in longinquum porrectam peta demonstrare uolens, ait:

Gallica celsa pharus splendorem mittit ad Indos.

Et Item:

Et quo Christus habet nomen, Martinus honorem.
An non hoc attestantur eius deuoti, qui de longinquis regionibus atque linguis ignotis ad hunc adrandum confluere solent? Antiquorum sane deuotio, quam frequenter eius reuerentie et amori sese impenderit, uel innumere testantur ecclesie, que tam frequenter ubique locorum in eius nomine reperiuntur,  ut nemo post Dei genitricem et pastorem Ecclesie Petrum tam crebras habere uideatur. Certe cum nichil in te ita sine causa fiat, hoc quod omnium, ut ita dixerim, orbe, tam glorificandus, tamque pretiosus habetur, non casu accidit, sed eius instinctu, qui ad mensuram dat gratiam. Qui sanctum suum usquequaque mirificans, per hoc quod uniuersis uenerandus est, id ostendit quantum hunc eius gratia perfudit. Etenim si uniuersi reges ac Cesares peruulgatis ubique edictis iuberent, ut omnes eum uenerarentur, nullo tamen pacto exigere poterant [possent], ut eius ueneratio tam generalis, tamque celebris esset ut nunc est, cum ad eius uenerationem cuncti delectati diuina inspiratione trahuntur  Qui sanctum suum usquequaque mirificans, non solum quelibet alia miracula, sed etiam mortuos ad eius gloriam commendandam post ipsius obitum suscitauit. Si ergo disponente Deo fit aliquid, unde eadem gloria uideatur imminui, recurrendum est ad magnitudinem uirtutum, quas aliquando gessisse dignoscitur, ut cordis nauem quasi a prora firmiter ligatam, fluctus diffidentie, qui forte puppi illiserit, nequequam possit a littore fidei conuellere. Ad hanc cautelam uolebat ipse Christus mundum erudire, quasi significaturus sue mortis abiectionem, cum diceret: Beatus qui non fuerit scandalizatus in me , sue potentie miracula prius enuntiauit. Ad hoc etiam, cum discipulis mortem suam aperte diceret, resurrecturum se die tertia subiunxit.  Beato quoque Petro, quem sciebat se negaturum, prius se in monte transfiguratum ostendit, ut cum pro abitione mortis diffidentiam incurreret, ad ostensam maiestatem recurrens, robur fidei resumeret. Sed aliud est adhuc quod miracula cessare facit. Peccatum uidelicet incredulitatis, propter quod Marcus euangelista dicit de omnipotenti Iesu, quod non potuit plura miracula facere in Capharnaum et Corozain, subiungens, quia miratus est super incredulitatem cordis eorum. Quid ergo, quisquis es, Martinus non ideo gloriosus, quia domus eius toties igni permissa est? Quod prorsus in aliis sanctorum locis frequenter nouimus euenire, sicut de illa sancte legionis Thebeorum domo nuper accidit, que tam eleganter constructa erat, ut  nostri temporis artifices nequaquam hanc in pristinum decorem ualeant reparare. Sic de illa in qua requiescit beatissimus Martialis  , cum omnibus que infra muros erant, noscitur euenisse. Ante cuius adustionem cuidam per somnium uisus est isdem sanctus apparuisse; qui uidelicet mesto uultu protestatus est, quod ei domum illam seruitores eius exosam fecerint, unde et eius concrematio, et Stephani abbatis  interitus mox esset adimplendus. Nam et priusquam illam predicti domni Martini basilicam rogus absumeret, quibusdam fidelibus uisum est, quod  in Tutelensi ecclesia isdem sanctus Martinus cum sancto Michele staret, eumque de cura ipsius cenobii precando monuerit, et quasi subtristis adiungeret: quia seruitores eius  non sinerent eum apud Turonum quietem habere. uerum si somniis et nulla forte, uel rara fides adhibenda est; hoc tamen certum constat quod Deus, iuxta quod Apostolus ait, per peccatum exasperatur. Et quisquis, ut ait Isaias, in terra sanctorum  iniqua gerit, non uidebit gloriam Domini. Et non solum quemlibet sanctum, cui forte locus consecratus est; sed ipsum Dei spiritum, testante Apostolo, contristat, qui peccando templum eius contaminat. Cum enim ab otiosis uerbis et scurrilitate fideles compesceret, subiunxit: Et nolite contristare spiritum Dei . At quod uestra pace dixerim, si in istius domni presentia continuari soleat, ipsi melius nostis. Ceterum, quibuscunque ex causis hoc acciderit, non aliud opinandum uidetur, quam quod isdem piissimus pater flagellum hoc in suam domum potius, quam in subditos maluerit iaculari: exemplum uidelicet piissimi Conditoris imitatus, qui peccante primo homine, non ipsum maledixit, sed terram quam operaturus erat. Nonne  ex ipso rerum accidentium euentu apparet, quod sola domus illa combusta est, domunculis clericorum illesis per gyrum remanentibus? Quod si Martini uirtus ob hoc minorata uidetur, iam non erit ille solus cui sub hac occasione detractores insultent. Sed etiam plerique alii sancti, quorum domus quaqua uersum indifferenter ardent, imo, quod dictu nefas est, contra ipsum Dominum mussitare possunt, quia templum illud Salomonicum non semel aut bis, sed iuxta Hegesippum frequenter adustum est. Sanctis itaque locis despectio nostris peccatis exigentibus accidit, non defectu Dominice uirtutis, qua sancti repleti sunt. Nam si potestas Martini ex hoc forte uidetur insanum sapientibus mutilari, tamen ex aliis sanctis eius locis, necnon  et miraculis ab ipso nuper gestis, si longum non esset, poterat eadem potestas decenter commendari. Sed iam ista qualiscunque delatratio debet terminari. Cuius uidelicet fini hoc adiiciamus, quia ualde nobis necesse est, ut flagello pertriti, conuertamus uias nostras in uias testimoniorum Dei, ne forte dicatur de nobis: Curauimus Babylonem, et non est sanata, neque per ignem , et iam non ut in materialem domum, sed in illos, de quibus sanctus Spiritus effugatur, celestis indignatio seuiat, Martinum nostris precibus deductum, offensis Christi oculis opponamus. Apprehendentes, sicut in Zacaria scriptum est, fimbriam uestimenti domni Martini uerissimi confessoris, adeamus, cum tali aduocato, iuxta Pauli uocem, thronum gratie, forsitan sic poterimus  misericordiam promereri. Et sicut Iob attestatur, nos qui non habemus indumenta iustitie, lapidem hunc amplectamur, suppliciter obsecrantes, ut nuditatem nostram suis meritis contegat, ne nostra coram superno iudice turpitudo reueletur.  Si quidem iste non obliuiscetur misereri; sed caritas que illum cegit, ut diuisa chlamyde pauperem cum sua nuditate uestiret, multo nunc facilius eum flectet, ut nos ab ira Agni si correctos uiderit, ereptos celestibus diuitiis superabundans abscondat.



SERMO u.  IN FESTO SANCTI MARTINI. [Apud Marten., Thes. Anecd. tom. u, col. 617, ex ms. Bigotiano.]

Sacra hec hodierna solemnitas, fratres karissimi, nobis est uenerabiliter cum summa reuerentia excolenda, in qua domnus noster B. Martinus coronam sue preclarissime confessionis, licet quondam  in Dominico die, tamen hodie nobis in celis a Domino Iesu Christo coronatus gratulatur. Congaudere debemus, fratres karissimi, solemniis sanctorum, sed precipue primati confessorum, de quo canimus: Cui Dominus post apostolos tantam gratiam conferre dignatus est, ut in uirtute Trinitatis deifice, mereretur fieri trium mortuorum suscitator magnificus. Dicit enim B. Paulus de talibus: Quos presciuit hos et predestinauit; quos autem predestinauit hos et uocauit, et quos uocauit, illos et iustificauit; quos autem iustificauit, eos et magnificauit . Nec enim S. Martinus de tam longinqua regione, id est de Pannonia, ad nos usque ueniret, si a Domino Iesu Christo electus non fuisset: nec Iuliani imperatoris contemneret iussionem et parentum uoluntatem, si a Deo nobis  non fuisset predestinatus. Nec tantus honor regius et dulcedo nobilium parentum illi fuisset exsecrabilis, si a Deo non fuisset uocatus et nobis preelectus et pius intercessor condonatus. Magna nobis, karissimi fratres, consolatio. Tam magnum premium nobis datum consideramus, sed negligentiam torporis et ignauie nostre pertimescimus. Talentum ergo magnum, et inestimabile sacramentum, nobis et uobis in ipso concessum est: quod commodatum ueraciter apud idoneos proficere potest, apud negligentes deperire non potest. Aliis cum multiplici gratia restituetur, ab aliis cum penarum usura requiretur. Christus enim talentum quod commodat cum usura requirit; et soluenti gratiam rependit, non soluentem penis deputat et ignibus suppliciisque  eternis. Hoc talentum, fratres karissimi, nos predicatione nostra pectoribus uestris uice egregii Patris domni Martini commodamus, ut lucrum aliquod salutis uestre Deo assignemus. Rationem reddituri sumus qualiter aut predicatio nostra uobis proficiat, et obedientia in animabus uestris Deo fructificet. uolo enim uos pro certo scire quoniam dum concupiscentiis blandientibus caro eneruiter subiugatur, iam uitiorum exercitus aduersus animam  fortiter armatur. Omnes quoque catholicos admonet Christi Ecclesia, ut eo minus terrenis rebus animum subponant, quo se patriam in celis habere meminerint. Namque hoc distare solet inter electos et reprobos, quod electi peregrini nunc et exsules patriam exspectant in futuro, tantoque minus gaudiis delectantur caducis, quanto se patriam in celis habere desiderauerint. At contra reprobi hic habent patriam et gaudium miserabile, et ducunt in delectationibus iniquis dies suos, et in puncto ad inferna descendunt, sicut scriptum est: Qui bona egerunt, ibunt in uitam eternam, qui uero mala in ignem eternum; quorum uermis non morietur et ignis non exstinguetur. In cuiuscunque aure hec uox peruenerit, aut beatus erit de deuotione emendationis, aut reus  de contemptu annuntiationis. Loquimur enim beatitudinem credentibus; contestamur iudicium criminosis, quoniam hodie sumus, et quid futura pariat dies ignoramus. Ergo dum tempus habemus operemur bonum, nec adiiciamus peccatum super peccatum, quoniam non relinquetur lapis super lapidem qui non destruatur. Peruerse namque cogitationes separant a Deo, quanto magis peruersa opera? Si de uerbis otiosis reddituri sumus rationem in die iudicii, quid erit de peruersis operibus? Et si iudicium sine misericordia illi qui non fecit misericordiam, quale iudicium erit illi qui fecit negligentiam? Charissimi Patres et fratres; in quantum iusti, Patres, in quantum peccatores, socii et fratres, admonendo et obsecrando dico, ne obduremus corda nostra;  quoniam nec scientia, nec oratio, neque thesauri proderunt propinquantibus in infernum; quia nec ibi habetur aliqua uel ulla redemptio. Quid ergo in iudicio dicturi erimus in presentia illius qui seipsum uirgis cedi uoluit, sputa, spineam coronam pati, colaphis cedi, cruci affigi, non solum pro nobis, sed etiam pro criminibus et sceleribus nostris traditus, a quibus peccatis abluti in baptismate et in penitentia per ipsum, toties et quoties reiterando idem, ipsi peccatores semper manemus? Si quidem dicamus cum Apostolo et cum frequenti lamentatione dicamus assidue: Infelix ego homo, quis me liberabit de corpore mortis huius? Gratia Dei per Iesum Christum . Memores enim esse debemus uoluntatem non nostram, sed Dei facere debere:  quia qui fecerit eius uoluntatem, manet in eternum. Quapropter, fratres karissimi, mente integra, fide firma, uirtute robusta, caritate perfecta, parati ad omnem uoluntatem Dei simus, conseruantes fortiter iussa Dominica, in simplicitate innocentiam, in caritate concordiam, modestiam in humilitate, diligentiam in administratione, uigilantiam in adiuuandis laborantibus, misericordiam in fouendis pauperibus, in defendenda ueritate constantiam, in  discipline seueritate censuram, ne ad exemplum bonorum factorum aliquid desit in nobis, prestante  Domino nostro Iesu Christo, qui cum Deo Patre uiuit et regnat in secula seculorum. Amen.





SANCTI ODONIS CLUNIACENSIS ABBATIS II SEU ALTERIUS ODONIS MONACHI OPUSCULA DE MUSICA.






MONITUM.

 Celebris est sub Odonis nomine dialogus De arte musica. Et quidem anonymus Mellicensis S. Odoni Cluniacensi tribuit. »Otto, inquit, uenerabilis abbas Cluniacensium, ardentissimus amator monastice religionis, qui monachorum gemma, qui discipulorum tuorum gloria fuit, dialogum satis utilem De musica arte composuit.« Is, teste Ioanne in eius uita, Parisiis magistro Remigio Altissiodorensi inter alias etiam liberales artes musicam est edoctus, et »Martianum in liberalibus artibus frequenter lectitauit. Preceptorem quippe in his omnibus habuit Remigium.« Quo a prima iuuentute erga musicam abreptus sit studio, idem nobis testatum reliquit ipsius sancti uiri uerbis de uigiliarum excubiis in Natali Domini ab ipso celebratis: »Inter has preces et matutinas laudes, missarumque, dies crastinus illuxerat. Et ecce, dum, ut solebat, in laudibus tante solemnitatis, diuersarum fieret uocum modulatio, uelut impatiens iuuenis in medio eorum prosiliui, unaque  cum ipsis mundi regem laudare cepi. Scio enim et confiteor, me improbe fecisse, sed tamen Dauidicum illud corde, quod scriptum est, retinens, non immerito hoc agere presumpsi: Laudate Dominum, omnes gentes.«

Necdum tum imbutus musica arte a Remigio fuit, qua formatus »postmodum magister schole et preceptor eiusdem ecclesie Turonensis« factus, ut apud auctorem Gestorum consulum Andegauensium in Fulcone Bono legitur. Glabro Radulpho l. III Histor., c. 5. S. Martini Turonis ecclesie prepositus dicitur, alias uero eiusdem ecclesie canonicus et precentor in chronicis, passim uero Musici nomine insignitur, ueluti a Ioanne uite eius auctore lib. I, n. 10, a Sigeberto De script. eccles., c. 124, et in Chronico ad an. 898 et 912, Roberto item S. Mariani apud Altissiodorum monacho, et Bernardo Guidone ad an. 919, subditque a Remigio Odonem in musica et dialectica apprime fuisse eruditum: que uerba repetit uincentius Bellouacensis lib. XXIu  Spec. histor., c. 55, et auctor Chronici chronicorum ad an. 913. A Trithemio lib. II, c. 53, De uiris illustr. O. S. B. musicus excellens, et lib. De script. eccles., c. 292, et Chron. Hirsaug. l. I, p. 47, musicus insignis uocatur. Cuiusmodi encomia uidere est in Bibliotheca Cluniacensi per Quercetanum Parisiis an. 1614 edita, et tom. XuII Bibl. Patrum Lugdun., ubi in testimoniis Odonis Operibus prefixis sepe quidem musicus appellatur: at opus De musica  a nemine eorum ei ascribitur. Nihilominus auctores Histor. litter. Franc., anonymum Mellicensem secuti, id pro confesso habent tom. uI, p. 246. »S. Odon fit usage de la grande connoissance qu'il auoit de la musique, pour en écrire un traité en forme de dialogue. L'ouurage a été connu sous le nom de son auteur, de l'anonyme de Mölk, écriuain du XIIe siècle, qui en parle auantageusement. Il existe encore dans diuers manuscrits, nommément dans celui de la bibliothèque du uatican, coté 1995, et l'un de ceux qui appartenoient à la reine de Suède. M. de Sainte-Palaye a uu le même ouurage manuscrit dans son uoyage d'Italie. Il ne nomme pas l'endroit, et dit seulement qu'il commence par cette interrogation: Quid est musica? et qu'il y manque quelque chose sur la fin.« Alibi, dum aliorum recensent opinionem qui eumdem libellum tribuunt Odoni abbati Morimundensi, sententiam retractant seu potius suspendunt: »On ueut  qu'Odon de Morimond ait fait un enchiridion, ou manuel sur la musique, en forme de dialogue entre le maître et le disciple. A la uérité les manuscrits du roi cotés 369 et 7211 contiennent chacun un traité de Musique, qui porte le nom d'Odon. Mais comme on n'a aucune preuue qui'il soit plutôt de notre auteur que de tout autre nommé de même, nous suspendons là-dessus notre iugement.« Sed Odo Morimundensis, scriptor sec. XII, auctor esse non potest, cum citetur hic liber a scriptoribus seculi XI.

In epistola Guidonis ad Michelem, circa finem, sic lego: »Librum quoque enchiridion, quem reuerendissimus Odo abbas luculentissime composuit, perlegat, cuius exemplum in solis figuris sonorum dimisi, quia paruulis condescendi, Betium non sequens in hoc, cuius liber non cantoribus, sed solis philosophis utilis est.« Sequitur e uestigio in codice San-Emmeramensi Dialogus, quem composuit Odo abbas de arte musica, qui Enchiridion dicitur. D.  Quid est musica? M. ueraciter canendi scientia, etc. Idem liber in codice Admontensi inscribitur: Dialogus de musica arte domni Odonis abbatis, quem Enchiridion appellauit ob breuitatem uite; in altero uero Admontensi sec. XII, circ.: Ottonis abbatis primi Cluniacensis cenobii. Ex prologo huius opusculi, quem in solo codice Parisiensi bibl. Reg. 7211 reperimus, palam est auctorem monachum fuisse in cenobio B. u. Marie, sed iussu »communis Patris«  id operis suscepisse. Communis Patris nomine uel papa, uel episcopus uel abbas cenobii uenit. Inscribitur uero in eo codice: Liber, qui et dialogus dicitur, a domno Odone compositus.

Etsi uero domni uocabulum abbatis proprium sit, medio tamen euo nomen abbatis adiici solebat. Procliue nichilominus fuit, sic confundi duos auctores cognomines, Ottonem nimirum Tonarii, quem ex ms. Casinensi edimus, auctorem sanctissimum, ut coniicere licet, Cluniacensem abbatem, alterum monachum dialogi scriptorem.

In nostro codice San-Blasiano sec. XII: Musica domni Odonis; in cod. uatic. regine Suecie n. 72: Dialogus a dno Odone compositus de arte musica notatur. Hic in fine mutilus est, nec progreditur ultra formulas modi quarti; codex autem San-Emmeramensis omnino non attingit formulas illas abruptis paginis. Cum his formulis finit codex Admontensis his precise uerbis: Explicit musica enchiridionis. In San-Blasiano sequitur eodem sermonis contextu:  . Age ergo, obsecro, et de modis, que sequuntur, edicito. Mox a linea: Musice artis disciplina summo studio appetenda est, etc.; que in codice Lipsiensi Pauline bibl. Bernoni Augiensi adscribuntur. In fine codicis San-Blasiani aliqua adduntur ex laudata Guidonis epistola ad Michelem, in qua ad hoc ipsum Odonis enchiridion prouocatur.

In ea uero operis parte que in omnibus codicibus Odonis prefert nomen, citatur Odo, quem Cluniacensem celebratissimum abbatem esse, nil obest quin putemus, qui teste Trithemio Chron. Hirsaug. ad an. 994, »ante religionis ingressum magnus in arte musica magister fuit, et archicantor ecclesie Turonensis.« Quid autem archicantoris muneri magis congruit, quam tonarium prescribere, qualem ex ms. Casinensi damus? Unde etiam ratio patet cur Ioanni et aliis uite eius scriptoribus ac scriptorum recensoribus nulla fiat mentio operis De musica, quale tonarius proprie dici nequit: ut tamen  ansa inde arripi potuerit, alterius Odonis librum De musica huic sancto abbati fama undique conspicuo ascribendi. Ea enim etate per medium euum uiri prestantissimi hoc studii opereque genere fuerunt distenti: prout memorauimus Reginonis, omnium ore celebrati abbatis Prumiensis Tonarium seu Antiphonarium, ab auctore Rathbodo archiepiscopo Treuirensi inscriptum, manuque propria a Reginone exaratum etiam cum notis musicis, ut creditur, autographum seruari in bibliotheca ciuica Lipsiensi. Oculis uero ac manibus ipse uersaui ms. ceuum Tonarium Bernonis Augiensis abbatis celeberrimi, qui seruabatur in monasterio S. Blasii iam igne absumptus.

Alios silentio pretereo; opportune uero ad epistolam S. Anselmi in noua Gerberonii San-Maurensis monachi editione uicesimam primam prouoco, qua Rodulphum, quem carissimum fratrem uocat, antiphonarium notis musicis describere rogat, sic auspicatus:  »Reuerendus Dominus prior Helgotus dilectus, et dilector noster et uester suis uos precibus ad notandum antiphonarium adhortari desiderat, sed nonnullius in re ipsa pondus laboris imminere considerat. Cum igitur suas preces uenerabili humilitate nolit, quanquam possit, tanti pendere, ut pondus impendens possint suspendere, obnixe flagitat quatenus nostras cum suis contra prefatum laborem curemus appendere. Sed quoniam nec ipse nec nos operis optati sic onus amicis postulationibus  leuigare tentamus, ut indiscretis uos supplicationibus onerare nitamur: contemplantes, et uobis proponentes proximorum utilitatem, et caritatis et obedientie uestre mercedem; hoc uestre consulimus dilectioni, ut tempus, quod aliis quibuslibet scripturis sponte uos non piget insumere, uel hoc ad opus, quod exigimini, non grauemini addicere. Quod si dicitis esse nichil, uel minimum, idipsum nichil uel minimum, sicut uos certi estis, quod minime sufficiat, ita nos non dubii sumus, quod aliquantulum proficiat.«

S. Odonem iuuenem adhuc claruisse in cantibus componendis, inde palam fit quod Ioannes, uite auctor et discipulus, lib. I, n. 10, narrat eum rogatum ut officium S. Martini refingeret, atque antiphonas abbreuiaret: quo munere eum egregie perfunctum dicit. Quos uero commemorat hymnos illius officii tres, eos etiam Udalricus libro I Consuetudinum Cluniacensium, c. 23, et Ditmarus in  Chronico attingunt, citati a Mabillonio Act. SS. sec. u, p. 154. »Similiter, prosequitur Ioannes, duodecim antiphonas, ternas per singulas habentes differentias, quarum uerba et uocum consonantia adeo sibi inuicem concordant, ut nichil in sensu plus minusue, nichil in symphonie modulationibus reperiri dulcius posse uideatur,« composuit. Auctor dialogi de musica Odo non semel ad antiphonam huius officii: O beatum pontificem! prouocat, »que, inquit, cum in principio et fine secundi modi esset, propter illius tantum uocis eleuationem, ubi dicitur: O Martine dulcedo, in primo tono a domno Odone curiosissime est emendata.« Quo nullum luculentius haberi potest argumentum, Odonem hunc Dialogi auctorem  ab Odone nostro diuersum esse. In codice uindobonensi eius imago quidem cum nimbo circa caput exprimitur, sed crinibus nulloque monastici habitus indicio, stans ad  sedile cum calamo ambabus manibus prenso scripturiens. Diuersus est codex bibliothece Cesaree, ex quo sequuntur in collectione nostra: Regule domni Odonis de rythmimachia, et: Super abacum, etc.

In monasterii Casinensis bibliotheca codex quidam seruatur scriptus circa sec. XI, litteris Longobardicis, rhapsodiam ex uariis scriptoribus de re musica per capita digesta, et haud raro interpolata, continens. Caput uero nonagesimum quintum ita barbare, ut omnia alia eo in codice, inscribitur: Item Tonora per ordinem cum suis differentiis, quos habemus honorifice emendatos et patefactos a domno Oddone religioso abbate, qui fuit peritus in arte musica.

Est autem tonarius cum notis fere perpetuis musicis antiquis Longobardicis, quas typis exprimere non possumus. In eius proemio etiam agitur de emendatione antiphone: O beatum pontificem,  quam alter Odo, qui se monachum profitetur subiectum communi Patri seu abbati, domno, Odoni tribuit in dialogo de Musica quem  edimus ex codice San-Blasiano sec. XII, collato cum ms. San-Emmeramensi manco, et Admontensi, in quo post dialogum sic legitur: Explicit musica Enchiridionis; puto, quod alicubi dialogus iste etiam Enchiridion inscribatur.



PROeMIUM TONARII DOMNI ODONIS ABBATIS.

Incipit formula super tonos, qualiter unusquisque cantor in ecclesia agere debeat. Gloria: e u o u a e, id est: Seculorum amen.


 Formulas, quas uobis ad cantandum scribere procuraui, qualiter omnis cantor ecclesie tenere debeat tonum antiphonarum, officiorum seu communionum, uel qualemcunque cantum adire poterit, summo cum studio legere studeat, qui arcem magisterii in ecclesia tenere uoluerit in cantu. Admoneo autem omnes cantores, precipue tamen eos, qui in ecclesia maiores preesse uidentur, ut quotidie subditis suis hec exempla subtilius subministrent, ne quando antiphone in ecclesia inceperint, scrupulum generent in incipientia psalmi, et per diuersa incipiant euagari. Studiositatem autem quicunque habere uoluerit in cantu, quotidie perlegat has formulas et differentias, quas in se habent, et quando uoluerit antiphonam in ecclesia incipere, non teneat  introitum eius, sed ad finem quantocius currat, et in cuius tono eam inuenerit, in ipsius sono incipiat psalmum: quia sunt plerique in ecclesia, ex quorum numero multos conspexi, qui propter arrogantiam se anteponunt ceteris, et faciunt suum tonum, et dicunt, quod talis tonus sit et talis, et ipsi per omnia fallunt; et hoc non faciunt pro alia causa, nisi ut magistri appareant ante illos. Isti tales plus damnationem sibi exinde acquirunt, quam mercedem, quia beatus papa Gregorius non inertiam se sectatus fuisse dixit, quando cantum facere studuit, sed ad credulorum animos demulcendos hoc fecit ad laudem Conditoris nostri.

Nullus denique putet quod omnes antiphone in suo principio se conueniant cum initio psalmi; maiorem  autem partem antiphonarum in fine uolunt sibi incipere psalmum, sicut antiphona: O beatum pontificem, quam multi faciunt de secundo tono; sed fallunt, cum sit de primo et de septima differentia. Sic et alie multe antiphone, que in formulis prescripte sunt. Unde precipio omnibus cantoribus qui huic arti presunt, ut octo tonos, quos in figura octo beatitudinum exposuimus, studiosissime custodiant, quia si hoc fecerint, non erit illis hic labor incassum, sed ualde proficuum, et est in singulis eorum differentiis ualde utilis ratio, qui sensum potuerit capere.

Habet autem primus tonus decem differentias; secundus enim tonus unam; tertius uero tonus quinque differentiis constare uidetur. Quartus uero nouem  finiri iubetur. Quintus enim pro sola antiphona in duabus uidetur esse constructus. Sextus enim in sola differentia signatus esse dignoscitur. Septimum  autem differentiis septem conscriptum esse monstramus. Octauum uero in sex differentiis finiri censuimus. Septimus uel octauus fine uidentur esse concordes, sed principio illorum discordes; unde multum uolunt habere studium, qui illorum antiphonas sine uitio incipere uoluerint. Aliquando enim, ut supra delibatum est, in suo initio se concordant cum psalmo, plures autem in suo fine incipiende sunt.



SEQUUNTUR OCTO TONI CUM SUIS DIFFERENTIIS. De octo tonora per ordinem.

I. Prima differentia, tonus Dorius, et authentus protus, uox odax, metrum uero lychanos hypaton; organum anoton, symphonia uarietas proti, chorda uero scembs, uti primum tonum incipiens, et schemata  D. Loquimur quomodo quemque differentias [f. queque differentie] per singulas ascendunt et descendunt tonando cum uocibus. Prima differentia inchoat in quarta corda, que uocatur scembs, et serenando ascendet in octaua que dicitur kaphe, et serenando ascendet usque ad tertiam, que dicitur re, et repausa ubi incipit. Incipit cantus.

   Primum querite regnum Dei.
Finit primus, incipit secundus.

II. Secunda uero differentia tonus hypoiastius, et plagis proti, uox odax, metrum uero lychanos hypaton, organon ysaton, symphonia uarietas plagis proti. Chorda uero scembs, et schemata D. Secunda differentia inchoat in quarta chorda, que uocatur  seembs, et ascendit in sexta chorda, que dicitur neth, et descendit ad primam, que uocatur buc, et repausa ubi incipit cantus.

Secundum autem simile est huic.
   Finit secundus; incipit tertius.

III. Tertia igitur differentia tonus Aeolius semitonius et authentus deuterus. uox iubilo, metrum uero hypate meson, organum chamilon. Symphonia uarietas deuteri, chorda uero caphe, et schemata B. Tertia differentia inchoat in nona chorda, que uocatur caphe, et ascendet ad undecimam chordam, que dicitur suggesse, et descendet usque in quartam, que dicitur scembs, et repausa in schemata E.


Item cantus.


Tertia dies est, quod hec facta sunt.
    Finit tertius; incipit quartus.

Iu. Quarta sumitur autem differentia tonus cantus et plagis deuteri, uox iubilo, metrum uero hypate  meson, organum salpion, symphonia uarietas plagis deuteri. Chorda uero cemar, et schemata E. Quarta autem differentia sumitur in quinta chorda, que dicitur cemar; et ascendit ad septimam, que uocatur uciche, et descendit ad tertiam, que dicitur re, et repausa ubi incipit.


Item cantus.


   Quarta uigilia uenit ad eos.
Finit quartus; incipit quintus.

u. Quinta igitur differentia sumitur tonus parmenus, et authentus tritus, uox uero excelsa, metrum uero parypate meson, organum cuphos, symphonia uarietas triti, chorda uero asel, et schemata D. Quinta uero imitatur ad octaua chorda, que uocatur asel, et ascendens ad undecima, que dicitur sucgesse,  et descendens in sexta, que dicitur neth, et repausa in schemata F.


Cantus.


Quinque prudentes intrauerunt ad nuptias.
   Finit quintus; incipit sextus.

uI. Sexta ergo differentia tonus epyniceus semitonius, et plagis triti, uox excelsa, metrum uero parypate meson, organum bubos, symphonia uarietas plagis triti, chorda uero neth, et schemata F. Sexta ergo exoritur a sexta chorda, que dicitur neth, et  ascendit usque ad octauam que nominatur asel, et descendit usque in tertiam, que dicitur re, et repausa in schemata F.


Cantus.


Sexta hora sedit super puteum.
Finit sextus; incipit septimus.

uII. Septima enim differentia tonus adonta, et authentus tetrardus, uox stridentis, et metrum lichanos meson, organum strigon, symphonia uarietas tetrardi, chorda uero sucgesse, et ascendit ad duodecimam, que dicitur nar, et descendit in septimam, que dicitur uiche, et repausa in schemata G.


Cantus.


Septem sunt spiritus ante thronum Dei.
   Finit septimus; incipit octauus.

 uIII. Octaua uero differentia incipit tonus theticon et plagis tetrardi, uox stridentis, metrum uero lichanos meson, organum fonicon. Symphonia uarietas plagis tetrardi, chorda autem neth, et schemata F. Octaua uero distat in sexta chorda, que uocatur neth, et ascendit ad undecimam, que dicitur sucgesse, et descendit in sextam, ubi incipit, et repausa in schemata G.


Cantus.


Octo sunt beatitudines



INCIPIT LIBER, Qui et DIALOGUS dicitur, a domno Odone compositus, succinctim, decenter atque honeste ad utilitatem legentium collectus.




INCIPIT PROLOGUS.

 Petistis obnixe, karissimi fratres, quatenus paucas uobis de musica regulas traderem, atque eas tantummodo, quas pueri et simplices sufficiant capere, quibusque ad cantandi peritiam perfectam uelociter, Deo adiuuante, ualeant peruenire. Quod idcirco petistis, que [f. quia] posse fieri ipsi audistis et uidistis, certisque indiciis comprobastis. uobiscum quippe positus tantum cooperante Deo per hanc artem quosdam ueros pueros ac iuuenes docui, alii triduo, ut alii [l. ut alii triduo, alii] quatriduo, quidam uero unius hebdomade spatio hac arte exercitati, quamplures antiphonas, non audientes ab aliquo, sed regulari tantummodo descriptione contenti per se discerent, et post modicum indubitanter proferrent. Non multis postea euolutis diebus  primo intuitu et ex improuiso, quidquid per musicam descriptum erat, sine uitio decantabant; quod hactenus communes cantores nunquam facere potuerant, dum plures eorum quinquaginta iam  annis in canendi usu et studio inutiliter permanserunt.

Sollicite quoque ac curiose inuestigantibus, an per omnes cantus nostra ualeret doctrina, assumpto quodam fratre, qui ad comparationem aliorum cantorum uidebatur perfectus, antiphonarium sancti Gregorii diligentissime inuestigaui, in quo pene omnia regulariter stare inueni. Pauca uero, que ab imperitis cantoribus erant uitiata, non minus aliquorum cantorum testimonio, quam regule sunt auctoritate correpta [f. correcta]. Charissimi, tamen in prolixioribus cantibus uocem ad altum tonum pertinentem, et superfluas eleuationes et depositiones contra regulam inuenimus. Sed que [f. quia] illos cantus omnium usus unanimiter defendebat,  emendare nos non presumpsimus. Sane per singulos notauimus, ne ueritatem regule querentes dubios redderemus.

Quo facto maiori desiderio accensi uehementissimis  precibus ac nisibus institistis, quatenus ad honorem Dei, ac sanctissime genitricis eius Marie, in cuius uenerabili cenobio ista fiebant, et ut regule fierent, tanquam utilibus notis totum antiphonarium cum tonorum formulis describeretur.

De uestris igitur precibus confidens, et communis Patris precepta suscipiens, hoc opus intermittere nec uolo, nec ualeo. Est autem apud sapientes huius seculi ualde difficilis et ampla huius artis  doctrina. Cuicunque itaque placuerit, inuito labore excolat atque circumeat campum. Qui autem hoc paruum Dei donum ab ipso percepit, simplici satiabitur fructu. Ut autem melius intelligatis hoc, et necessaria pro uera uoluntate accipiatis, unus uestrum ad interrogandum uel colloquendum accedat, que prout Dominus donauerit, respondere non negligam.



INCIPIT MUSICA DOMNI ODONIS  .



SYNOPSIS.

 1. De monochordo eiusque usu. 2. Et mensura. 3. De tono et semitonio. 4. De consonantiis. 5. De coniunctionibus uocum. 6. Toni et semitonii discretio secundum modos. 7. De limitibus modorum. 8. Quid sit modus, unde dignoscatur quisque, distinguaturue? 9. De  eleuatione et depositione modorum. 10. Octo modi. 11. Primi modi formula. 12. Secundi modi formula. 13. Tertii modi formula. 14. Quarti modi formula. 15. Quinti modi formula. 16. Sexti modi formula. 17. Septimi modi formula. 10. Octaui modi formula.

 1. D. Quid est musica?

M. ueraciter canendi scientia, et facilis ad canendi perfectionem uia.

D. Quomodo?

M. Sicut magister omnes tibi litteras primum ostendit in tabula, ita et musicus omnes cantilene uoces in monochordo insinuat.

D. Quale est illud monochordum?

M. Lignum longum  quadratum in modum capse, et intus concauum in modum cithare, super quod posita chorda sonat, cuius sonitu uarietates uocum facile comprehendis.

D. Quomodo ponitur ipsa chorda?

M. Per mediam capsam in longum linea recta ducitur, et relicto ab utroque capite unius uncie spatio, in eadem linea ab utraque parte punctus  ponitur. In relictis uero spatiis duo capitella locantur, que ita chordam super lineam suspensam teneant, ut tanta sit chorda inter utraque capitella, quanta et linea, que et sub chorda.

D. Qualiter una chorda multas et uarias uoces reddit?

M. Littere uel note, quibus musici utuntur, in linea, que est sub chorda, per ordinem posite sunt: dumque modulus inter lineam chordamque decurrit, per easdem litteras curtando uel elongando chorda omnem cantum mirabiliter facit:  et dum pueris per ipsas litteras aliqua notatur antiphona, facilius et melius a chorda discunt, quam si ab homine illam audirent: et post paucorum mensium tempus exercitati, ablata chorda, solo uisu indubitanter proferunt,  quod nunquam audierunt.

 D. Mirabile est ualde, quod dicis. Nostri quidem cantores ad tantam perfectionem nunquam aspirare potuerunt.

M. Errauerunt potius, frater, et dum uiam non quesierunt, toto uite tempore in uanum laborauerunt.

D. Qua ratione fieri potest, ut melius, quam homo, doceat chorda?

M. Homo, prout uoluerit uel potuerit, cantat; chorda autem per supradictas litteras a sapientissimis hominibus tali est arte distincta, ut mentiri non possit, cum diligenter fuerit obseruata uel considerata.

2. D. Quenam, rogo illa est ars?

M. Mensura monochordi; quod enim bene mensuratum  est, nunquam fallit.

D. Potero simpliciter paucis forsitan uerbis ipsas mensuras addiscere?

M. Hodie, adiuuante Deo: tantum diligenter ausculta  . In primo capite monochordi ad punctum, quem superius diximus, litteram, id est G grecum pone  , [que, quoniam raro est in usu, a multis non habetur]. Ab ipsa usque ad punctum, quem in fine posuimus, per nouem diligenter diuide, et ubi prima nona pars fecerit finem [prope ], A litteram scribe, et hec dicetur uox prima. Ab eadem prima littera A similiter per nouem partire usque ad finem, et in nona parte B litteram pro uoce secunda appone. Dein ad caput reuertere, et diuide per quatuor a , et pro uoce tertia C litteram scribe. A prima A similiter per quatuor  diuide, et pro uoce quarta D litteram scribe. Eodem  modo B diuidens per quatuor, inuenies quintam E. Tertia quoque C insinuat sextam litteram F. Post hec ad reuertere, et ab ipsa, et ab aliis, que sequuntur per ordinem, predictam lineam in duas partes, id est, per medium diuide, usque dum habeas uoces quatuordecim uel quindecim absque et dum uoces per medium diuiseris, dissimiles easdem facere debebis. uerbi gratia, dum a per medium diuidis, pro scribe G, pro A mediata pone a et pro B aliam [Figure: [Symbol] 1Kb] et pro C aliam c, et pro D aliam d, et pro E aliam e, et pro F aliam f, et pro G aliam g, pro a aliam a [a] ut a medietate monochordi in antea eedem sint littere, que sunt et in prima parte. Preterea a uoce sexta F per quatuor diuide et retro [Figure: [Symbol] 1Kb] aliam b rotundam pone: que ambe pro una uoce  accipiuntur, et una dicitur nona secunda, et utraque in eodem cantu regulariter non inuenietur. Figure autem et uoces et littere per ordinem ita ponuntur. . I. A. II. B. III. C. IIII. D. u. E. uI. F. uII. G. uIII. a. IX. I.b.IX. II. [Figure: [Symbol] 1Kb] X. c. XI. d. XII. e. XIII. f. XIIII. g. Xu a [a].

D. Deo gratias. Bene intelligo, et quod monochordum amodo sciam facere confido.

3. Sed quid illud est, obsecro, quod in regulariter mensurato monochordo minora alibi, alibi maiora ac interualla inter uoces aspicio?

M. Maius spatium dicitur tonus, et est a in primam A, a prima A in secundam B. Minus uero spatium, sicut est a secunda uoce B in tertiam C, semitonium uocatur,  faciens contractiorem eleuationem uel depositionem. Nulla autem mensura uel numero semitonii spatium ad tonum usque perueniat, sed cum per supradictam rationem diuisiones fiunt suis locis, toni et semitonia formantur.  [Tonos autem omnes si ad extremum punctum duxeris, nouenariam in omnibus diuisionem inuentam miraberis, sicut a in primam A, et a prima A in secundam B, sicut primitus fecisti]. Prima uero nona b et secunda nona [Figure: [Symbol] 1Kb] ad se inuicem neque tonum neque semitonium faciunt, sed a prima nona b ad octauam a est semitonium; ad decimam c tonus. Secunda uero nona [Figure: [Symbol] 1Kb] ad octauam a e contrario est tonus, ad decimam uero c semitonium prestat.  Ideoque una earum semper superflua est, et in quocumque cantu  unam recipis, aliam contemnis, ne in eodem loco, quod absurdum est, tonum et semitonium facere uidearis].

D. Maxime mirandum est quod non nisi a in primam A, et a primo A in secundam B per nouem diuisi, et omnes eque tonos nouenaria constare diuisione probaui. Sed rogo, si alie sunt monochordi diuisiones, et si in omnibus uel pluribus inueniantur locis, ostende.

4. M. Tres sunt preter tonum diuisiones, que naturalem uocum, quam supra dixi, positionem custodiunt. Prima quaternaria est, propter quod in quatuor diuisa est, ut a prima A in quartam D, et  hec habet uoces quatuor, interualla tria, id est, duos tonos et unum semitonium. Ubicunque ergo in monochordo inter duas uoces duos tonos, et unum semitonium inuenies, ipsarum duarum uocum interuallum quaternaria diuisione currere ad finem usque probabis: et ideo diatessaron, id est, de quatuor nomen accepit. Secunda uero ternaria est, ut a prima uoce A in quintam E, in cuius spatio continentur uoces quinque, interualla quatuor, id est tres toni et unum semitonium. Ubicunque ergo uideris inter duas uoces tres tonos et unum semitonium, ipsarum uocum spatium ternis ad finem passibus currit. uocatur autem diapente, id est, de quinque, eo quod uoces sunt in eius spatio quinque. Tertia uero diuisio est, que per duo uel per medium diuiditur,  et dicitur diapason, id est, de omnibus. Hanc, ut supra dictum est, ex litterarum similitudine patenter agnoscis, ut a prima A in octauam a. Constat autem uocibus octo, interuallis septem, id est, tonis quinque, semitoniis duobus. Continet etiam unum diatessaron et unum diapente. A prima A in quartam D fit diatessaron, et a quarta D in octauam a diapente: a prima A in octauam a diapason inuenitur hoc modo: A, B, C, D, E, F, G, a.

D. In paucis uerbis de diuisionibus non pauca cognosco. Sed cur eedem littere in prima et secunda parte fiant, audire desidero.

M. Hoc ideo fit quia cum secunde partis uoces a septima G in antea a uocibus prime partis per diapason absque nona b prima fiant, adeo inter se  utraque pars concordat, ut quecunque littere in prima parte tonum uel semitonium, uel diatessaron uel diapente uel diapason faciunt, similiter et in secunda parte facere comprobentur. uerbi gratia, prima parte a ad A est unus tonus, ad B uero est in tonus et tonus, id est, ditonus, ad C diatessaron, ad D diapente, ad G diapason. Similiter et in secunda parte de G ad a est unus tonus, ad [Figure: [Symbol] 1Kb] quadratam tonus et tonus, ad c diatessaron, ad d diapente, ad g diapason; unde fit, ut omnis cantus similiter ut in prima, et in secunda parte cantetur. Sed prime partis uoces ad uoces secunde partis quasi uiriles cum puerilibus uocibus concorditer cantant.

D. Sapienter id factum esse perpendo. Nunc autem qualiter cantum notare possim, ut ego illum  absque magistro comprehendam, primum audire exspecto, ut cum exempla regularum dederis, eum melius recognoscam, et si penitus quidquam mente excesserit, ad tales notas indubitanter recurram.

M. Litteras monochordi, sicut per eas cantilena discurrit, ante oculos pone; ut si nondum uim ipsarum litterarum plene cognoscis, secundum easdem litteras chordam percutiens ab ignorante magistro mirifice audias et addiscas.

D. uere, inquam, magistrum mirabilem mihi dedisti, qui a me factus me doceat, meque docens ipse nichil sapiat. Imo propter patientiam et obedientiam sui eum maxime amplector; cantabit enim mihi  quando uoluero, et nunquam de mei sensus tarditate commotus uerberibus uel iniuriis [uien. uirgis] cruciabit.

M. Bonus magister est, sed diligentem auditorem requirit.

5. D. In quibus maxime diligentia adhibenda est?

M. In coniunctionibus uocum, que consonantias faciunt diuersas, ut sicut diuerse sunt ac differentes, ita dissimiliter et differenter unamquamque earum opportune pronuntiare preualeas.

D. Quot sunt differentie, precor, edissere, et communibus exemplis ostende.

[1Kb] M. Sex sunt tam in depositione quam in eleuatione. Prima uocum coniunctio est, cum ille due  uoces iunguntur, inter quas unum est semitonium, ut a quinta [E] in sextam, [F] que consonantia omnibus contractior et strictior est, ut prima eleuatio huius antiphone: Hec [E] est, [F] que [E] nesciuit. [G a c c] In depositione uero per reciprocationem ita: uidimus [F E D] stellam. [E F] Secunda uero est, cum inter duas uoces est tonus, ut a tertia [C] in quartam [D] in eleuatione ita: Non [C] uos [D] relinquam, [D F D] etc. In depositione uero sic: Angelus [DC E F] Domini. [G E DD] Tertia est, cum inter duas uoces tonus et  semitonium differentiam faciunt, ut inter quartam [D] et sextam [F] hoc modo in eleuatione: Ioannes [D D F] autem. In depositione ita: In [E] lege. [E D] Quarta uero est, cum inter uocem et uocem duo sunt toni, ut a sexta [F] in octauam, [a] in eleuatione ita: Adhuc [E F] multa [a a] habeo. [[Figure: [Symbol] 1Kb] ] In depositione hoc modo: Ecce [a F] Maria. [a c cc] Quinta per diatessaron fit, ut a prima A in quartam D in eleuatione hoc modo: ualde [A D] honorandus. Depositio uero huiusmodi est: Secundum [a C D] autem. Sexta autem per diapente, ut a quarta D in octauam a, ut est:  Primum [Da ba] querite. [a GG] In depositione, ut a tertia C in septimam G, hoc modo: Canite [G C D] tuba. Alie regulares uocum coniunctiones nusquam reperiuntur.

6. In maximum sepe errorem uulgares cantores labuntur, quia uim toni et semitonii aliarumque consonantiarum minime perpendunt. Id enim unusquisque eorum eligit, quod primum auribus placuerit, uel quod facilius ad discendum pronuntiandumue prouenerit; fitque magnus error in multis cantibus, cuius modi sint. Modos autem dico de omnibus octo tonis et modis omnium cantuum, qui in formulis per ordinem fiunt, ne si tonos dixeris, dubitatio fiat, an de tonis formularum, an de tonis, qui nouenaria  facti sunt dispositione et diuisione, dicatur. Illos itaque cantores si de aliquo cantu interrogaueris, cuius modi sit, illico respondent quod nesciunt, ac si perfecte cognoscerent. Quod si ab eis argumentum, unde hoc sciant, quesieris, titubantes dicunt: quia sit similis in principio et in fine aliis cantibus eiusdem modi; cum de nullo omnino cantu, cuius modi sit, sapiant, nescientes, quod unius uocis dissimilitudo modum mutare compellat, ut hec antiphona: O beatum pontificem! que cum in principio et fine secundi modi esset, propter illius tantum uocis eleuationem, ubi dicitur: O Martine dulcedo, in primo tono a domno Odone curiosissime est emendata. Itemque in antiphona: Domine, qui operati sunt, hec diligentius probare poteris; nam  si eam incipias in sexto modo, ut multi probant, in F littera, non discrepabit ab eo modo, usque ad semitonium, quod est in tabernaculo tuo, in una syllaba. Sed quia in usu ita est, et bene sonat, emendari non debet. Sed inquiramus an forsitan in alio tono incipiatur, totaque in eo modo consona inueniatur, eamque emendari opus non sit. Incipe itaque eam in G littera, hoc est, in octauo modo, et regulariter in eo stare probabis. Unde quidam incipiunt, Domine, sicut amodo dico uobis. Ex quo comprehenditur, quia imperitus musicus est, qui facile ac presumptuose plures cantus emendat, nisi prius per omnes modos inuestigauerit, si forsitan in aliquo stare possit; nec magnopere de similitudine aliorum cantuum, sed de regulari ueritate curet  Quod si nulli tono placet, secundum eum tonum emendetur, in quo minus dissonat. Atque hoc obseruari debet, ut emendatus cantus aut decentius sonet, aut a priori similitudine parum discrepet.

D. Bene de inertium cantorum errore me cautum fecisti, nec non etiam de regularis monochordi curiosa inuestigatione, ac regularium cantuum approbatione, falsorumue emendatione, utiliter sensum, prout oportet, exercentibus, licet paucis uerbis, non modicam dedisti peritiam.

7. uerumtamen, quot uocibus cantus fieri debet, adiunge.

M. Alii asserunt octo, alii nouem, alii decem.

D. Quare octo?

 M. Propter maiorem diuisionem, id est, diapason; siue quia apud antiquos octo sonis cithare fiebant.

D. Quare nouem?

M. Propter bis diapente, que nouem uocibus terminatur. Nam cum a in quartam sit diapente unum, atque ab eadem quarta D in octauam a aliud, a in a octauam nouem sunt uoces.

D. Quare decem?

M. Propter Dauidici auctoritatem psalterii, uel quia in decem uocibus ter diatessaron inuenitur: a enim in tertiam C unum diatessaron est; a tertia C in sextam F aliud inuenitur; a sexta F in nonam primam B tertium restat: et ideo a in nonam primam B decem numerantur uoces.

 D. Possunt esse et pauciores uoces in cantu?

M. Possunt utique quinque uel quatuor; sed ita quidem, ut et quinque diapente, et quatuor diatessaron reddant.

D. Prolata ratio, et pene omnium cantuum attestationes probant uerum esse, quod dicis. Quid autem sit tonus, quem sepius modum uocas, expone.

8. M. Tonus uel modus est regula, que de omni cantu in fine diiudicat. Nam nisi scieris finem, non poteris cognoscere, ubi incipi, uel quantum eleuari uel deponi debeat cantus.

D. Quam regulam sumit principium a fine?

M. Omne principium secundum predictas sex consonantias suo fini concordare debet. Nulla uox potest incipere cantum, nisi ipsa uel finalis sit, uel  consonet finali per aliquam de sex consonantiis. Et quecunque uoces per easdem consonantias possunt conuenire fini, in eisdem quoque uocibus poterit incipi cantus illius finis, excepto, quod cantus, qui finitur in uoce quinta E, que est prima semitonii in tertio modo, sepe inuenitur incipere in uoce decima C, que ab eadem quinta E uno diapente, unoque semitonio elongatur.

Distinctiones quoque, id est loca, in quibus repausamus in cantu, et in quibus cantum diuidimus, in eisdem uocibus debere finiri in unoquoque modo, in quibus possunt incipi cantus eius modi, manifestum est. Et ubi melius et sepius incipit unusquisque modus, ibi melius et decentius suas distinctiones incipere uel finire consueuit. Plures autem  distinctiones in eam uocem, que modum terminat, debere finiri, magistri tradunt; ne si in alia aliqua uoce plures distinctiones, quam in ipsa, fiant, in eamdem quoque et cantum finiri expetant, et a modo, in quo fuerant, mutari compellant. Ad eum denique modum magis cantus pertinet, ad quem sue distinctiones amplius currunt. Nam et principia sepius et decentius in eadem uoce, que cantum terminat, inueniuntur. Dicte rei exemplum in hac antiphona comprobabis: Tribus miraculis; ecce una distinctio: Ornatum diem sanctum colimus; ecce alia: Hodie stella magos duxit ad presepium; ecce tertia: Hodie uinum ex aqua factum est ad nuptias; ecce quarta: Hodie a Ioanne Christus baptizari uoluit: ecce ultima. uides itaque, ut in  regulari cantu plures distinctiones in suo tono incipiant et finiantur, ut et in eadem uoce cantus incipiant et finiantur.

9. D. Ita esse, ut asseris, magistrorum cantorum ubique auctoritate defenditur. uerum de eleuatione et depositione, quam a fine regulam sumat cantus, prosequere.

M. In acutis uel eleuatis cantibus, ut in primo, tertio, quinto et septimo tono, nullus cantus plus a suo fine, quam ad octauam uocem debet ascendere, in qua uoce eadem est littera, que et in fine; propter diuisionis, que diapason dicitur, precipuam quantitatem, habet idem cantus ante finem uocem unam. At uero in humilioribus cantibus, ut  in secundo, quarto et sexto, et octauo, nulla depositio alicuius uocis ante finem inuenietur, que ad finem ipsum secundum sex predictas consonantias non iungatur. Eleuatio uero eorum a fine secundum easdem consonantias ad quinque uoces progreditur. Aliquando autem ad sextam usque procedit. In quibus autem uocibus omnium modorum cantus secundum presentem usum sepius incipiant, in eorum formulis peruidebis.

10. D. Quoniam probasti, omnium modorum cantus a fine regulam sumere, quot sint ipsi modi uel toni, tempus est dicere.

M. Quatuor esse modos quidam putant.

D. Quare?

M. Quia omnis regularis cantus in quatuor monochordi  uocibus finiri potest.

D. Que sunt ille uoces?

M. Quarta D, in quam terminatur modus, qui dicitur authentus protus, id est, auctor uel princeps primus. Quinta E in quam terminatur modus, qui dicitur authentus deuterus, id est, auctor uel princeps secundus. Sexta F, in quam terminatur authentus tritus, id est, auctor et princeps tertius. Et septima G, in quam terminatur authentus tetrardus, id est, auctor uel princeps quartus. Hi quatuor autem diuiduntur in octo.

D. Quare?

M. Propter eleuatos et humiles cantus. Nam cum acutus uel eleuatus fuerit cantus in authento proto,  dicitur modus authentus protus. Si uero fuerit grauis et humilis in eodem authento proto, dicitur plaga proti.

D. Quare dicitur plaga proti?

M. Plaga proti, id est pars primi dicitur, eo quod finiatur in eamdem partem, id est, locum uel uocem quartam D monochordi, in qua finitur et authentus protus. Similiter cum acutus fuerit cantus in authento deutero, dicitur authentus deuterus; sin autem planus fuerit cantus, plaga deuteri nominabitur. Eodem modo dicetur de authento trito plaga triti, et de authento tetrardo plaga tetrardi. Consuetudo autem tradidit, dicere pro authento proto et plaga proti modum primum et secundum; et pro authento deutero et plaga deuteri modum tertium  et quartum: et pro authento trito et plaga eius modum quintum et sextum: et pro authento tetrardo et plaga eius modum septimum et octauum. Igitur octo sunt modi, per quos omnis cantilena discurrens octo dissimilibus qualitatibus uariatur.

D. Quemadmodum potero eorum differentias et communitates aduertere?

M. Per tonos et semitonia. Ubi enim toni et semitonia simul fiunt, ibi et relique consonantie similes fiunt: ubicunque enim duo toni et unum semitonium fuerint, ibi et diatessaron erit; et ubicunque tres toni semitonio adherebunt, ibi et diapente non deerit. Similiter et de reliquis consonantiis oportet intelligi.

 D. Age ergo, obsecro, et de modis, que sequuntur, edicito.

11. M. Primus tonus finitur in uoce quarta, proceditque in undecimam, in qua est eadem littera d  per tonos et semitonia ita: post finem primo tonus occurrit, deinde semitonium, et duo toni ac iterum semitonium, et duo toni: deponitur uero a fine ad uocem tertiam tono uno, hoc modo  : [Figure: 2Kb]

 Quidam autem decachordum uolunt facere, adiiciuntque uocem unam, secundam B. Sed non est in usu, ut ad eam primus deponatur modus. Incipit autem cantus eiusdem modi in C, ut: O beatum pontificem: sepius in D, quando principium cum fine concordat, ut: Ecce nomen Domini. In E quoque, sed raro, ut: Gaudete in Domino; in F, ut: Ipsi soli. in G quoque, ut: Canite tuba; in a etiam, ut: ueniet  Dominus, aut Exi cito.

12. Secundus autem tonus similiter finitur in eamdem uocem D, et ascendit cum eo usque ad nonam primam b, ad decimam uero uel undecimam non peruenit. Deponitur uero a fine tono et semitonio et tono usque ad primam A, aliquando autem, sed raro, et alio tono usque ad gamma, et fiunt chorde decem hoc modo  .
[Figure: 2Kb]

 Habet itaque secundus tonus , et primam A, et secundam B, quas non habet primus: et primus habet decimam c, et undecimam d, quas non habet secundus. Sunt autem horum plurimi cantus, qui ad et primam A et secundam B non deponuntur, ad decimam uel undecimam non eleuantur, de quibus dubium est, an primi, an secundi sint toni: quorum ista discretio est. Ad octauam et nonam si non ascendunt, certissime de tono secundo sunt. Erunt itaque octaua et nona utriusque communes, ad quas dum cantus ascendit, si diu in eis permaneat, siue tertio uel quarto eas repercutiat, aut si in octaua incipiat, modi erit primi. Sin autem in inferioribus incipiat, et secundum quantitatem antiphone rarissime  ad illas ascendat, secundi erit modi. Alioquin iuxta  formularum uarietates et differentias discernuntur. Principia autem secundi toni sunt in , ut: Educ de carcere; in A, ut: Omnes patriarche; in C, ut: Nonne cor nostrum; in D, ut: Ecce in nubibus; in E, ut Animalia. Ecce Maria; in F, ut: Quem uidistis. In uero, B, uel E, uel G, rarissima exempla reperies.

D. De primi et secundi discretione sufficit; ad reliqua properandum est.

13. M. Tertius modus in quintam finitur uocem in E litteram, proceditque uno diapason usque ad eamdem litteram e acutam per tonos ac semitonia ita: primo assumens semitonium, deinde tres tonos ac semitonium et duos tonos: deponitur uero a fine ad  quartam tono uno, hoc modo  : [Figure: 2Kb]

 Sane secundam nonam [Figure: [Symbol] 1Kb] ideo adamauit, quia ad eius finem diapente est: maxime autem ideo, quia ad acutissimam eius, id est e, diatessaron reddit. Quia autem prope finem tres habet tonos, in descensione uel ascensione potius saliendo, quam gradiendo, uadit. Usitata autem eius principia sunt hec: in E, ut: Quando natus es; in F, ut: Nunc scio; uel in G, ut: Multa quidem; in a, ut: Quis Deus magnus; in c, ut: Tertia dies est.

14. Quartus autem modus, quia planus est, non  fecit prope finem tres tonos, ideoque nonam primam b assumpsit, ascenditque ad decimam c, habens post finem semitonium et duos tonos, deinde semitonium et tonum. Deponitur uero a fine duobus tonis ad tertiam C, plerumque autem ad secundam B et primam A acuto semitonio et tono: quia ad suum finem secunda B reddit diatessaron, et prima A diapente consonantiam reddit, fiuntque uoces decem per tonos ac semitonia incedentes hoc modo  : [Figure: 3Kb]

 Principia eius inueniuntur in C, ut: Hodie nata est; in D, ut: Benedicta tu; in E, ut: Gaude Maria; in F, ut: Anxiatus est; in G. ut: O mors; in a, ut: Rectos decet.

 Discernitur quartus a tertio, quia quartus habet primam A, et secundam B, et tertiam C, quas non habet tertius: et tertius habet undecimam d, et duodecim e, quas non habet quartus. Quod si aliqua  antiphona neque has tertii, neque illas habet quarti, sed in decima c incipiat, ut: uiuo ego, uel secundam nonam ut: Ecce quomodo computati sunt, amplius diligat, tertii erit modi; alias in quarto ponetur, si eius formule differentias imitatur. uolunt autem quidam quarto modo ad similitudinem tertii secundam nonam tribuere, eo quod sit diapente ad finem eius: prima uero nona b ad finem eius nulla consonantia sit. Sed nos magis communem usum secuti sumus. Inuenimus preterea in difficilioribus cantibus iungi tertio modo et tertiam uocem C, ut sit decachordum; quod tamen cum rarissime fiat, abusiuum esse non dubito. Neque enim a tertia C, in duodecimam e, ter diatessaron secundum predictam decachordi regulam inuenitur.

D. Cum multi sint grammatici, aut uix, aut nunquam  ueraces inueniuntur libri, maxime dum sepe in eorum emendatione laboretur; musici autem perpauci inueniuntur, et per multa iam tempora antiphonaria emendata non sunt: non est ergo mirum, si in multis locis falsitas inueniatur. Tantum, precor, regulam et communem usum prosequere: que enim rarissime fiunt, nullius artis solet regula reprobare.

15. M. Quintus autem modus in sextam F terminatur, et acutissima eius decima tertia f eadem littera figuratur, cumque sexta F ad primam nonam b, ad decimam tertiam f, diapente reddat, in quinto uel sexto prima nona b ualebit. Habebit ergo per ordinem tonos duos et semitonium, ac deinde tonos tres et ultimum semitonium octo uocibus, ita  :
[Figure: 2Kb]

 Usitata eius principia sunt hec: in F, ut: Haurietis; in G, raro: Non uos relinquam, in a, Quinque prudentes, in c, Ecce Dominus ueniet. Nam quia tonum ante finem non habuit, nec in principio nec  incessu post se respexit.

16. Sextus autem modus cum eo graditur ad undecimam d, sed deponitur a communi fine semitonio et duobus tonis ad tertium C, hoc modo  :
[Figure: 2Kb]

 Et sicut quintus habet duodecimam e, et tertiam decimam f, quas non habet sextus; ita sextus habet tertiam C, quartam D et quintam E, quas non habet quintus, nisi quod aliquando quintus miscetur sexto, declinans in quartam D fitque decachordum. Sed  hoc inueniri, maxime in antiphonis, raro contingit. Horum autem erit ista discretio. Cum nec depositio sexti, nec tota eleuatio fuerit quinti, si in decima c incipiat, et eam uel undecimam d iuxta quantitatem suam sepe repercutiat, quintus erit modus; si autem non ascendat, nisi ad nonam primam b, dicetur sextus, siue per principia discernetur. uix autem sextus nisi in suo fine incipit, ut: uerbum caro factum est, aut in a, ut: uidi Dominum, aut in uoce  quinta E, ut: Domine, in auxilium, aut in uoce quarta D, ut: Si ego uerus Christi, aut in uoce tertia C, ut: Decantabat populus.

D. Utilia, imo et necessaria probantur ad presentis erroris exprobrationem, de modis que dicta  sunt. Unum sicut ceperas de septimo et octauo tono cupientem audire non differas.

17. M. Septimus modus in uocem septimam terminatur, cuius acutissima est decima quarta g, que cum fine eodem charactere denotatur. Hic assumit nonam secundam [Figure: [Symbol] 1Kb] , ut habeat duos tonos post finem, post quos et semitonium et duos tonos iterum semitonium. Deponitur uero a fine tono uno, hoc modo  :
[Figure: 2Kb]

 Quod si decachordum placeat facere, uno eum semitonio adhuc de fine depone ad quintam E, non tamen hoc frequenter inuenies. Notandum est autem quod si ei prima nona b concedatur, nichil restat, nisi ut a  sexta ad eam diatessaron fiat, eritque per omnia primus, quia habebit tonum et semitonium, ac deinde duos et semitonium et duos tonos, et deponitur a fine tono uno, sicut in primo dictum est, et iam non erit septimus, sed primus. Non enim, ut stultissimi cantores putant, grauitate uel acumine  unum modum ab alio discrepare scimus; nichil enim impedit, quemcunque uolueris modum, si acute uel grauiter decantaueris; sed tonorum ac semitoniorum, quibus et alie consonantie fiant, diuersa positio diuersos ab inuicem ac differentes modos constituunt. Iterumque si una tantum uoce deprauata finiatur in octaua a, rursus fit per omnia primus: habebit enim a fine tonum et semitonium, et duos tonos, et reliqua, que sunt primi. Principia eius sunt hec: in F uix reperies exemplum, ut: Qui regni  claues, et Memento mei; in G, ut: Assumpta est Maria; in a raro inuenies, ut comm. Domus mea, in [Figure: [Symbol] 1Kb] Dixit Dominus; in c, Benedicta filia; in d, sit nomen Domini.

 18. Octauus autem modus procedit cum septimo usque ad duodecimam e, deponitur autem ad tertiam C, tono et semitonio et duobus tonis, fitque decachordum hoc modo  :
[Figure: 3Kb]

 Supra diximus autem huiusmodi decachordum ter diatessaron non habere, ideoque non recipitur utraque, id est, acutissima e eius, et grauissima C eius simul in uno eodemque cantu, ut quibusdam placet.  Perspicuum est autem quod octauus tonus in depositione a fine per omnia sit secundus. Quod si ei in eleuatione prima nona b daretur, ut haberet tonum et semitonium, et duos tonos a fine, etiam in eleuatione permaneret secundus. Sed deridenda inertium cantorum scurrilitas, que de tonorum discretione nil sentit: id solum sequitur, quod aliquo modo aures delinire uidetur: sicut qui gastrimargie inseruiunt, per falsam dulcedinem ueram sobrietatis regulam fallunt. Inuenitur preterea, cum octauus ad quartam D descendens, decimam tertiam f, que iure est septima, appetat, ac si decachordum regulare tanta presumptione, licet raro, restituat. Principia eius sunt hec  : in C, ut: Stabunt iusti, in D, ut: Angeli Domini; in F, ut: Zache; in G, ut: Iudea  et Ierusalem; in a, ut: Apertum est; in c, ut: Ecce ancilla. In hoc autem distat octauus a septimo quod octauus habet tertiam C, quartam D, et quintam E quas non habet septimus; et septimus habet decimam tertiam f et decimam quartam g, quas iure non habet octauus.

Sane in his cantibus qui inter octaui depositionem et septimi eleuationem medii sunt, ut in reliquis quoque modis dictum est, secundum formularum uarietates, in quo tono maneant, discernentur. Per ipsas enim uarietates uniuscuiusque modi principia liquido peruidebis.

D. Dum uix paucos cantus his regulis contraire inuenio; eorum paucitatem et, ut ita dicam, furtiuam singularitatem a presumptoribus uitiatisque cantoribus  factam esse non dubito.

M. Regula enim est commune mandatum uniuscuiusque artis; que ita singularia sunt secundum artificialem regulam non consistunt.

D. Sed precor, ut secundum uniuscuiusque uocis positionem pauca adhuc de modorum lege subiungas.

M. Petitioni tue iustum est respondere. Unaqueque enim uox alicuius supradictorum modorum similitudinem tenet; ut gamma () quidem, quia habet ante se duos tonos, post quos semitonium, et duos tonos adiungit, ac deinde semitonium tonumque apponit, non immerito septimi modi similitudinem  tenet, cum et finis septimi ad gamma diapason concinat. Prima quoque uox, quia habet post se tonum, ante se uero tonum et semitonium et duos tonos, primi modi legem custodit: unde prima non  sine causa dicta est. Secunda uero cum deponatur post se duobus tonis, et ante eleuetur semitonio et duobus tonis, iterumque semitonio et tono, usitatam quarti modi regulam seruat. Tertia preterea C, cum post se habeat semitonium et duos tonos, ante se uero duos tonos et semitonium, ac deinde tres tonos, quinti uel sexti proprietate fulcitur. Iam uero octauam a primum locum tenere dicimus ad similitudinem prime, cuius est diapason. Alioquin si eam cum prima nona b perpendas, habebit in depositone tonum, in eleuatione uero semitonium, et tres tonos ad similitudinem tertii. Prima nona b in depositione continet semitonium et duos tonos, ad similitudinem sexti; in eleuatione uero siue quia tres toni sequuntur, siue magis quia nulla sequentium diatessaron  ei caritate coniungitur, que principalis est consonantia, nullius toni regularem similitudinem tenet. Neque etiam per diapason a posterioribus fieri potest: ideoque neque cantum neque distinctionem in ea principium uel finem habere probabis, nisi uitio id fiat.

Secunda nona [Figure: [Symbol] 1Kb] ad similitudinem secunde uocis B, a qua per diapason facta est, quarti imaginem tenet. Decima uero c ad similitudinem tertie C concordat septimo. Alias autem si secunda nona [Figure: [Symbol] 1Kb] priuetur, habebit post se tonum, semitonium et duos tonos, ante se uero duos tonos et semitonium, ad comparationem octaui, a cuius fine diatessaron signat. Relique uero que sequuntur pro similitudine litterarum  facile perpenduntur; quod monstrat hec figura.
[Figure: 3Kb]

Ex his que dicta sunt, assiduus perscrutator tam de tonis, quam de reliquis huius artis regulis diuina gratia iuuante alia quamplura intelliget. Quod si aut negligenter agit, aut hoc non per diuinam illustrationem, sed sui sensus acumine se capere posse presumpserit, aut nequaquam intelliget, aut, dum non refert gratias Donatori, efficietur, quod absit,  elationi inseruiens  minus iam subditus Creatori: qui est benedictus in secula seculorum. Amen.

 D. Age ergo, obsecro, et de modis, que sequuntur edicito  .


Explicit Musica Enchiridionis.




D. ODO DE MUSICA.



MONITUM.


Que sequuntur, in codice San-Blasiano continenter posita sunt post opusculum seu Dialogum Odonis de musica, scilicet post hec uerba, que in aliis ms. desiderantur: D. Age ergo, obsecro, et de modis que sequuntur, edicito. Unde et nos hic immediate illa subiicimus, collata cum ms. Lipsiensi, in quo habetur sub nomine Bernonis.

 Musice artis disciplina summo studio appetenda est, et maxime his qui communi conuersatione Deo seruiunt. Nam sicut per Psalmistam dicitur, quia panis confirmat, et uinum letificat cor hominis; ita et frequens lectio animum nostrum ad uirtutes roborat, cantus uero in Dei seruitio mentem exhilarat. Accidit preterea, ut cum suauitatem melodie, que in terris agitur, congaudentes miramur, ad illam harmoniam celestis patrie audiendam ardentius festinemus, que tanto est ista suauior, quantum celum terra miramur excelsius.

Cum pueris uolumus insinuare legere, prius eos abecedarium discere facimus in tabula, ut postquam cognouerint omnes litteras, facilius legere ualeant quidquid scribitur litteris. Simili modo qui cantum  uolunt addiscere, prius oportet eos omnes uoces, tonorumque uarietates in monochordo cognoscere. Quia enim [Lips. uero] hac disciplina non utimur, tantum temporis antiphonarium discendo perdimus, in quanto diuinam auctoritatem et grammatice regulam scire potuissemus; et, quod deterius est, nullo unquam spatio temporis ad tantam perfectionem uenimus, ut saltem minimam antiphonam absque magistri labore scire possimus, quamque si obliuisci contigerit, nullatenus memoria reformare ualemus. Sed non terreat lectorem huius artis duritia; in presentibus quippe regulis nichil inuenies preter ea sola, que et facile poteris, Deo illuminante, capere, et per que ad cantandi peritiam quam cito ualeas peruenire; talis enim ac tanta huius  artis uirtus probatur, de qua et paruuli possint capere, unde ad cantandi peritiam poterunt peruenire, et fortes sensus suos per multa ualeant ac mirabilia exercere.

Nunc primum ante oculos monochordum ponimus, ut quidquid postea de uocum natura dixerimus,  si lectione minus panditur, oculis demonstretur  .
[Figure: 2Kb]

Cum igitur subducendo modum per supradictas chorde litteras ipsam chordam curtaueris uel elongaueris, omnes uoces, quibus omnis cantus efficitur, et quantum unaqueque uox altera sit grauior subtiliorue numero, recognosces. Qua in re diuinam sapientiam admirans glorificare poteris, quia sicut omnia reliqua, ita et uoces hominum, ut se laudarent in numero et mensura, constituit.

Cum primum igitur in monochordo conspexeris,  cognosce unamquamque uocem ab altera tono uel semitonio distare. Omnes autem toni nouenaria diuisione fiunt, ut cum a capite monochordi, ubi chorda incipit, usque ad finem, ubi chorda finitur, per nouem diuiseris, ubi prima nona pars terminauerit, ibi signum prime [Lips. secunde] uocis appones.  [Item ibi incipiens, si per nouem diuiseris usque ad finem chorde, ubi secunda nona pars terminauerit, ibi signum secunde uocis apponis]. Et illa descensio uel ascensio, hoc est, ipsum interuallum, quod est a prima uoce, ubi inscribitur A, usque ad secundam, ubi inscribitur B, tonus est primus; prima enim uox est tota chorda, antequam diuidatur: unde in capite chorde scribitur A littera prima, in secundo uero loco B littera secunda.  Tonus ergo dicitur, quoties spatium alicuius unius uocis usque ad alteram, usque ad finem chorde nouies ducitur: unde fit, ut quantum fuerit octaua pars sequentis, tantum maior esse prior ab illa uideatur; et rursus quantum nona pars prioris, tantum sequens minorata cognoscatur. Quod facile  probare poteris, probatumque cognoscere, si [Lips. cum sexta] cum mensuraueris ab A usque ad B et illud spatium, quale fuerit usque ad finem chorde, quasi pedibus incedendo [Lips. deduxeris; erunt enim ab, etc.] duxeris; etenim ab A usque ad finem  huiusmodi spatia nouem, a B usque ad finem octo. Erunt preterea de uocibus illis, quas in monochordo, uides huiusmodi toni decem, quorum per ordinem ista descriptio est.
 [Figure: 8Kb]

 In unoquoque enim tono qualia nouem spatia prior habuerit, similia, uel eadem octo habuerit [Lips. habebit melius] posterior. Huius toni exemplum hoc est: Angelus Domini; ubicunque enim uideris duas ex illis litteris, sicut in figura geminate sunt, siue in isto siue in alio cantu, tonus est sicut hic. An. [id est in hac antiphona, Lips., secundus tonus] tonus est epogdous, quia tonum musici epogdoum uocant, id est, superoctonarium [Lips. super octo, id est super octonarium], quotiens maior uox comparata ad minorem habet eam totam in se, et eo amplius octauam partem illius minoris; quod etiam in numeris eque fit, cum nouem comparamus ad octo uel decem, et octo ad sedecim.

 Nominatur autem iste epogdous tonus, cuius descriptio superius facta est. Semitonia autem in eisdem uocibus quinque numerantur: dicitur autem semitonium quasi medius tonus; est enim medius inter duos tonos; illud uidelicet spatium, quod positis ex utraque parte tonis in medio remanet ita, ut utriusque lateris toni, ut dictum est, nouenario. fiant [Lips addit: uel semitonius ideo uocatur, quod semis et non plenus sit tonus: unde dicere solemus: non plenus est sciphus, et cum his similia.]

Itaque si primo tono terminato quartam uocem, que secundum tonum terminat, et a prima uoce quaternaria totius monochordi portione [Lips. partitione]  monstratur, per octo ad finem usque deduxeris, et ipsam octauam partem super quartam uocem adiunxeris, ut sint partes nouene [Lips., nouem] et ipsius secundi toni ultima principium et finem primi toni [Lips., semitonii] te inuenisse miraberis. Sunt autem quinque ubique primi toni ultime, posterioris uero prima parte circumdati, sicut eos hec figura per ordinem signat. In hac sequenti figura omnium tonorum et semitoniorum numeros per ordinem, et alia utilia prudens lector inueniet  .
 [Figure: 8Kb]

 Nam si primam et ultimam uniuscuiusque ordinis inter se compares, diatessaron, que duos tonos mediumque semitonium habere uidetur, inuenies. Item si prioris ordinis primam secunde et secundam tertie descendendo [Lips. addit., ad inferiora] compares, diatessaron duo reperies: hoc idem in secundo et tertio et quarto ordine eque continget. A quarto in quintum nichilo minus sapies. Si uero a tertio in quintum consideres per singula, diapente inuenies. Unde si de monochordi mensura quesieris, et plura tedet legere, hec tibi figura, quantum sufficit, indicabit.

Illud autem de tonis et semitoniis notandum est, quod semitonius nunquam patitur, ut inconcinni  toni absque eius medietate iungantur [Lips. add., ut est uerbi gratia tonus, tonus, tonnus, tonus et semitonium], sed excepto semitonio primo, quod super se non habet nisi primum tonum, ubique post duos tonos semitonius uocis moderator occurrit, ne uel nimie repetitiones fastidium [Lips., in unum repetiti toni fastidium] generent, uel plures hiatus et extensiones uocum dissonantiam prestent. Semitonii quoque id est geminati [Lips., uero gem.] nusquam inueniuntur, ne, quia ad moderandum et condiendum cantum excogitati sunt, dum plus quam congruit, indiscrete ponuntur, in morem superflui salis amaritudinem faciant. Quos autem ab octaua chorda usque in decimam duos semitonios uides, nunquam continuatim iungere debes; quorum signa hec sunt: octauum a, nonum b, decimum [Figure: [Symbol] 1Kb] , undecimum  uero c, quibus ita utendum est, ut quando a et b semitonium iungunt, a b ad c intelligas tonum, et quando b cum c semitonium uelit, ab a usque ad [Figure: [Symbol] 1Kb] tonum esse non dubites: quorum primus ideo positus, ne a sexta uoce F usque ad nonam [Figure: [Symbol] 1Kb] tres continui toni inuenirentur. Eadem ratione secundus formatur, ne duobus post se sequentibus tonis et tertius adhereret, sicut in hac figura conspicies.
[Figure: 2Kb]

 Preterea sciendum est quia pro prima uoce b et [Figure: [Symbol] 1Kb] accipi debent, id est nona, quamuis diuisa in nonam primam et in nonam secundam, ne plurimum errorem uideatur inferre: ut est illud, quod diatessaron ab octaua chorda in undecimam quinque uoces habere uideretur, quod penitus absurdum est. Exemplum autem huius semitonii est huius antiphone prima eleuatio: uigilate animo. Notandum autem de semitonio, quod solum nullum utilem tonum ualeat implere, sed iunctum tono prolixum eius spatium moderatur. Tonus uero inuenitur utroque suo termino soni dulcedinem prestans; ut cum dicitur Oremus, ubi non inuenitur nisi unus tonus, qui a sexta in septimam uocem suis terminis definitur, hanc euphoniam sua depositione  ac eleuatione perficiens. Duo quoque aliquam consonantiam reddunt, que cantus non dicitur; quia cantus non minus quatuor uocum spatio adimpletur: cuius genus symphonie diatessaron uocatur, id est, de quatuor, continens duos [Lips. in se duos] tonos, semitonium uero unum, hoc est interualla tria et uoces quatuor. Hec autem symphonia diuina dispositione adeo quadratura congaudet, ut et quatuor in suo spatio uoces contineat, et quaternaria diuisione fiat. Nam si a prima uoce per quatuor totum diuiseris prime partis spatium, diatessaron nominabis: cuius ratio hec est, si [Lips. quod] prima uox, comparata ad quartam [Lips. a. comparata ad quartam d] habet eam totam in se, et eo amplius, quantum est quarta pars ipsius prime siue  tertia pars quarte: hec eadem diatessaron est [Lips. deest est] ad ampliandam sui nominis dignitatem a prima  uel secunda  uoce procedens, ac deinde se de semetipsa constituens ad finem usque bis quatuor sibimet loca uendicauit. Nam a prima  in quartam  una diatessaron est; a quarta  ipsa in septimam  altera; a qua in decimam  tertia; a decima uero  in tertiam decimam  quarta, ubique preter ultimam in medio tonorum duorum semitonium portans. At uero  econtrario cum a secunda  uoce in quintam  a quinta  in octauam  ab octaua in undecimam  ab undecima  in quartam decimam  que est ultima, quasi quatuor passibus currit, in sola ultima parte medium semitonium continet, quem in aliis ponit in capite. Cum uero a tertia uoce  in sextam  a sexta  in primam nonam  progreditur, neque in primo, neque in medio, sed in fine semitonium signat,  ut  mutatis in hac trina diuisione lateribus ualde hanc mirabilem duo toni semitoniusque conficiant. Quomodocunque enim duos tonos semitoniumque coniunxeris, diatessaron nominabis.

Preterea est alia diatessaron, a secunda nona  usque ad duodecimam  ut nulla uox suauissima  eius participatione priuetur, sicut in hac figura notatur.
[Figure: 3Kb]

Huius exemplum est: Secundum autem et item: Christus uincit. Christus regnat. Christus imperat. Rex noster. In hac enim harmonia maior et minor uox, id est, quinta  et octaua  diatessaron  duobus tonis et semitonio, ut dictum est, implent. Si ad hanc unum tantum tonum, qui est a quarta  in quintam  adieceris, diapente nichilominus symphoniam mirabilem peruidebis.

Diapente autem dicitur, id est, de quinque, eo quod quinque habeat uoces, et a prima  terminetur in quintam . Definitur autem [Lips. Diffinitur autem ipsa quinta e] totius ab aliqua uoce, ad quam comparatur, diuisione ternaria; ut cum quinta [uox  comparatur ad primam: definitur autem ipsa quinta totius chorde a prima, diuisione ternaria, que diapente dicitur], et ubicunque ante uel post diatessaron occurrerit adiunctus ei  diatessaron diapente facit. Constat autem uocibus quinque tonis tribus, et semitonio in interuallis uidelicet quatuor:  in definitis uero uocibus loca continet nouem, de quibus in septem, cum in primo et ultimo tonum habeat, quicunque ablatus fuerit, post ablationem diatessaron remanebit: sicut diapente, quod est a prima  in quintam  in primo et ultimo habet tonum. Si igitur tonum, qui primus est, separaueris, a secunda  in quintam  diatessaron remanebit: si uero ultimum tollas, a prima  in quartam  eque diatessaron remanebit. Huiusmodi autem diapente in hac figura notabis  .
[Figure: 5Kb]

Excepto uno a quinta  in nonam secundam , que in primo semitonium habet, cum reliqui in primo et ultimo tonum habeant: et altera a nona prima  in tertiam decimam, ubi econtrario semitonium inuenitur in ultimo.

 [1Kb] Huius autem diapente exempla multa reperies, de quibus est illud carmen Betii: Bel [DED] la [C] bis [D] quinis [D D] operatus [C D E F] annis [E D C] ultor [E D C] Atrides [D D D] Phrygie [D D E] ruinis [FG GFDC] fratris [F F] amissos [E D C] thalamos [D D E] piauit. [F E DD] In qua melodia grauior uox tertia , acutior uero septima G est, que uno diapente iunguntur. Diapente hoc est, cuius grauior uox tanta mensura superat auctiorem et posteriorem uocem, quanta est tertia pars ipsius grauioris, uel media posterioris: quia cum prior habeat tria spatia ad finem, posterior uero duobus horum spatiis contenta est.

 Tertia uero symphonia diapason, id est, dupla, siue de duobus nominatur. [Lips. diapason ex octo uocibus constat.] Quoties maior uox bis tantum habet de chorda, quam minor, siue cum maior uox per medium, id est, in duas partes diuisa, aliam uocem terminat, sicut est  prima ad octauam . Fit autem hec diapason duabus supradictis symphoniis, id est, diatessaron et diapente ad se inuicem copulatis. Ubicunque enim diatessaron et diapente, siue diapente et diatessaron coniunxeris, diapason plenissimam peruidebis [Lips. pernotabis et uidebis]. Ut cum a prima in quartam  fit diatessaron, et a quarta in octauam  diapente, a prima  in octauam  diapason, id est, medietas prime  necessario recipitur [Lips. reperitur].

 Illud autem est notandum, quod ea uox , que ad primam  est diatessaron, ad octauam  comparata diapente facit; et  que ad primam  est diapente, ad octauam fit diatessaron; et illud spatium, quod fit signatis a prima diatessaron et diapente, tonus est in medio diapason consistens. Quo ablato, et supra et infra diatessaron notatur in tota diapason, sicut liquido in hac figura pernotatur.
[Figure: 6Kb]

 Sunt autem huiusmodi formule sex, in quibus omnibus, sicut in prima, predicta regula fixa manet.

Restat preterea unum diapason a secunda  in secundam nonam  a prioribus discrepans, quia a secunda diapente non inuenitur. Est autem in hac symphonia diuinum, quod prima uox eius et ultima tam mirabili suauitate concordant, ut eamdem uocem una atque altera sonare uideantur; licet prima uirilis, et ultima sit puerilis: ita enim concordant, ac si uir cum puero eamdem melodiam simili, quantum diuersa natura permittit, uoce pronuntient. Unde fit, ut quando cantorem alter precedit, alterque subsequitur, nichil aliud sonet unus quam alter, que diapason, id est, octaua uox numeratur. Ideoque  factum est, quod in monochordo unaqueque uox ab octaua sua, quam medio diuidit, eodem charactere, quamuis dissimili figuretur. Unde illa uox, quam primam nonam  dicimus, nulli priorum similis cernitur, quia nulla priorum sibimet diapason caritate famulatur; sed quia semitonium cum octaua faciebat, semitonii nomine decoratur.

 diapason autem symphonia illud etiam et uulgaris musica, fistula uidelicet, et cithara siue fidula probant: quod satis commodus cantus est, quia una diapason, id est, octo uocibus continetur. Ecclesiastica autem consuetudo tradidit, ut a fine suo nullus cantus plusquam ad octauam surgat: quod cum fit, idem cantus [Lips. id est, cum cantus] ad octauam a fine consurgit, rarissime et nonnisi in prolixioribus  cantibus plus a secunda a fine descendat. Que [Lips. quod] si defuerit, unum tantum diapason ille cantus habebit.  Ipsa uero descensio a fine esse non debet, nisi a fine ad ipsam secundam, in quam deponitur, epogdous inueniatur tonus; si uero semitonium fuerit, inutilis erit. Epogdous uero tonus ad diapason iunctus ubique bis diapente constituit, id est, uoces nouem. Inuenimus autem raro, et in prolixioribus cantibus, decem uoces, quod Dauidici psalterii auctoritate defenditur. In quibus tamen plusquam ab octaua a fine non ascendi debet, sed potius ante finem illa augmentatio notabitur. Neque   enim hoc absque numeri ratione et auctoritate agitur: cum decem chorde tribus diatessaron continuis decorentur, excepto, cum diatessaron a tertia uoce fiunt, in quibus tertia diatessaron regulariter non inuenitur, unum huiusmodi decachordum tam superfluitate quam irrationabilitate iudicatur incongruum.

Raro, amantissime lector, secundum antiqua precepta, multorumque magistrorum instituta, et secundum communem plures his, quas designauimus, uoces necessarias postulabis. Quamuis hec raro inueniantur, non tamen penitus ignoranda sunt: unde in monochordo ante primam unam uocem ponendam  censuimus, quam propter rarum usum, et predictam rationem non primam, sed magis adiunctam  uocamus. Neque eam per primam litteram designamus, sed per Grecum gamma depingimus; eo quod septima Latinorum littera , que octaua ab ipsa in monochordo cognoscitur, similem uirtutem, sicut gamma apud Grecos, apud nos habere uideatur. Sed cum gamma in capite chorde posueris, nouenaria diuisione locum prime , quam diximus, ante notabis [Lips. annotabis]; eritque a gamma ad primam tonus, ad tertiam uero diatessaron, ad ultimam uero, que a septima alteram diapason facit, ipsa gamma bis diapason dici poterit.

Preterea aliquando uitiosa et maxime lasciuiens et nimium delicata harmonia plura, quam diximus, semitonia querit, et que nos posuimus, renuit: quod magis corrigi quam imitari oportet. Cauendum  est autem, ne per musici incuriam hoc fiat, cum cantum aliter, quam compositus est, incipiat atque perficiat; ipsa enim dissonantia, sicut magistri probant, repugnat: neque post duos tonos aliud, quam semitonium; neque post semitonium aliud, quam duos tonos debere poni. Nos autem, quia euitari non potest uitium, nisi fuerit cognitum, quinque huiusmodi semitonia, sed extra prefixam regulam, in monochordo ponimus: unum quidem post primam, a quo ad finem medius ille post octauam stat semitonus: que nos quoque recipimus: uterque tamen semitonii charactere, sed dissimili, formatur. Alter quoque qui ab ipso, qui est post octauam, medius simili, sed Greco charactere pingitur. Item post  quartam alius notatur, qui ab eo, qui est post primam, quaternaria diuisione colligitur; a quo alius post undecimam medius inuenitur. Sed ambo hi aspirationis littera fiunt, sed dissimili; quare Greci per eam litteram hemitonium dicunt et scribunt. De quibus eum, qui est post octauam, uel medium eius recipimus, alios potius cauendos, quam recipiendos monemus. Addimus preterea quatuor uoces post ultimam, siue propter superfluos cantus, quos tamen aut uix aut nunquam reperies ad eas ascendere; siue propterea, ut quando cantorem precedere uoce altiori uoluimus, quecunque necessarie  sunt uoces ad opus [Lips. ad hoc opus], habeamus. Quas si ab octaua chorda diuidimus [Lips. omnes uoces ad undecimam medio dicto diuidimus], facile inuenimus: et quibuscunque modis uoces ab octaua ad undecimam ad suas priores comparantur, eisdem modis et iste suam positionem custodiunt. Non solum autem iste, sed et quecunque uox sit, easdem propositiones [Lips. proportiones] ad sibi proximas uoces habebit, quas habet et ipsa, a qua diapason congratulatione decoratur. Unde fit ut omnis cantus, si ab una bene incipit quamuis altiori uoce, et ab alia, que diapason cum illa facit, eque incipi ac progredi, si uocum permiserit [Lips. permanserit] quantitas, possit. Unde non immerito eisdem litteris prima et ultima uox diapason designatur. Propterea  eedem littere, que sunt a prima in septimam, eedem fiunt a septima in ultimam, et ipse littere, que fiunt ab octaua in undecimam, sequuntur post ultimam, ut sint tres ordines similium litterarum. Primus enim uersus maioribus notatur litteris, quales in principio sententiarum ponere solemus. Secundus uero uersus minoribus litteris et alia figura formatis, qualibus per totam libri seriem utimur, describitur. Tertius uero uersus, quia superfluus creditur, Grecarum potius litterarum forma notatur, habens uoces quinque; de quibus duo ad earum similitudinem, quarum diapason dimensione fiunt, pro una accipiuntur littera, quamuis diuisa. Cuius sententie hec figura est.
[Figure: 3Kb]

Satis, quantum his conuenit, qui aut pueri sunt, aut qui liberalium artium scientiam non acceperunt, de monochordi formatione dictum est. Sed cum occurrit memorie, quare [Lips. memoria, quia] stultissimus grammaticorum est sapientissimus rusticorum, unam formulam satis intelligibilem ad  monochordi mensuram adiungimus, ne et inuidie arguamur, aut rusticum nostra caritate priuemus. Hoc autem est huiusmodi. In primo quidem uersu omnes monochordi litteras per ordinem ponimus: in secundo uero uersu quecunque ab aliqua earum, que sunt in primo uersu, nouenaria diuisione fiat, proxima subnotatur; quam partionem epogdoum tonum diximus nominari. In tertio uersu quecunque ab aliqua prioris uersus per quatuor diuiditur, ut inueniatur inferius, a priore indirectum descendendo cognoscitur. Itidem in quarto ternaria diuisione [Lips. diuisio] a prioribus inuenitur. In quinto uero  duorum uel dupla, uel medietatis a prioribus diuisio accipitur. Quaternariam uero diuisionem diatessaron  dicimus, ternariam uero diapente; duplam quoque diapason nominauimus.
[Figure: 17Kb]

 In hac figura hoc modo uniuscuiusque uocis ad alteram mensuram inuenimus, ut si de quarta uoce, cui quarta littera inscribitur D queris, uide in figura ipsam litteram quarti [Lips. in capite] uersus, cui ternarius ab utroque latere adheret numerus; dumque ab ipsa littera rursum [Lips. sursum] in directum ad primum uersum ascendis, gammam litteram recognoscis. Igitur si a gamma usque ad finem monochordi diuiseris per tria, ubi prima tertia pars finem fecerit, ibi signum supradicte quarte uocis collocabis. Item uides eamdem litteram in tertio uersu, in quo est quaternarius numerus; dumque super ipsam respicis ad ipsum uersum A primam litteram [Lips. ad primum uersum a lit.] reperis; si totum monochordorum quaternis diuiseris   [eumdem ipsum locum, quem diximus, te inuenisse miraberis]. Similiter et de omnibus reliquis faciens mirabiles ac diuersas uocum mensuras multipliciter inuenire poteris. Nam qualem numerum  [habuerit in suo uersu aliqua littera, per ipsum numerum], eius mensura ad suprapositam primi uersus litteram inuenitur. Et si ea, que dicta sunt, sollicitius assidua mente reuoluas, ad alia quamplura et altiora numerorum mysteria sensum protendere poteris. Que nos ideo pretermisimus, ne tenerum lectorem magis suffocare superfluis cibis, quam lacte nutrire uideremur.

Huiusmodi enim, dum ea, que capere non possunt, nimis auidi perscrutantur, plerumque nec ea, que leuiora sunt, inuenire merentur. Qualibus dicit  Apostolus: Non plus sapere, quam oportet sapere; sed sapere ad sobrietatem. Si enim sobrius esse quis optauerit, neque superfluas presentes regulas indicabit, neque amplius, unde ad cantandi notitiam perueniat, necessarium exoptabit.

[  Sunt preterea et alia musicorum genera, aliis mensuris aptata; sed hoc genus musice, quod nos exposuimus, peritissimorum musicorum sanctissimorumque uirorum ratione suauiori, ac ueraciori, et naturali modulatione constat perfectum. Sanctissimus  namque Gregorius, cuius precepta in omnibus studiosissime sancta obseruat Ecclesia, hoc genere compositum mirabiliter antiphonarium Ecclesie tradidit, suisque discipulis proprio labore insinuauit: cum nunquam legatur, eum secundum carnalem scientiam huius artis studium percepisse, quem certissime constat omnem plenitudinem scientie diuinitus percepisse. Unum constat, quod hoc genus musice, dum diuinitus S. Gregorio datum, non solum humana, sed etiam diuina auctoritate fulcitur. Sancti quoque Ambrosii, prudentissimi in hac arte, symphonia nequaquam ab hac discordat regula, nisi in quibus eam nimium delicatarum uocum peruertit lasciuia. Experimento namque didicimus, quod plurimi dissoluti mente huius modi uoces habentes nullum  pene cantum secundum ueritatis regulam, sed magis secundum propriam uoluntatem pronuntiant, maxime inanis glorie cupidi; de qualibus dicitur: quia ignorata musica de cantore ioculatorem facit; pro quo S. Isidorus ponit, quia talibus uocibus  famulatur Deo. Pro quo etiam nos alia musicorum genera tractare contempsimus, et hoc solum, quod ipsi philosophi primum et naturale affirmant, recepimus, quod et philosophorum prudentissimi mirabilem huius artis fuisse uirtutem, que etiam qualitates hominum mutare potuisset, affirmarunt, atque hoc tandiu permansisse, quandiu simpliciter tractaretur. Dum uero diuerse tractari cepit, pristinam uirtutem amisit, et a puerorum schola procul fugit, nec maioribus etiam ad plenum  amplius familiaritate pristina sociata est. Nos autem prout diuina gratia donare dignabitur, que sequuntur, reliqua persequamur.

Ad cantandi scientiam nosse, quibus modis ad se inuicem uoces iungantur, summa utilitas est. Nam sicut due plerumque littere aut tres aut quatuor unam faciunt syllabam, siue sola littera pro syllaba accipitur, ut amo, templum: ita quoque et in musica plerumque sola uox per se pronuntiatur, plerumque due aut tres uel quatuor coherentes unam consonantiam  reddunt; quod iuxta aliquem modum musicam syllabam nominare possumus. Item sicut sola syllaba aut due uel tres uel etiam plures unam partem locutionis faciunt, que aliquid significat, ut: mors est uita, gloria, benignitas beatitudo: ita quoque et una uel due uel plures musice syllabe tonum diatessaron diapente iungunt, quarum dum et melodium sentimus et mensuram intelligentes miramur, musice partes, que aliquid significant, non incongrue nominauimus. Distinctio uero in musica est, quantum de quolibet cantu continuamus, que ubi uox requieuerit, pronuntiatur. Item sicut una pars locutionis aut due uel plures sensum perficiunt, et sententiam integram comprehendunt, ut cum dico quid facis? respondes lego, siue lectionem firmo,  siue aliquam sententiam quero: ita una, due uel plures ex his musice partibus uersiculum, antiphonam uel responsorium perficiunt, nec tamen suorum numerorum significationem amittunt. Et sicut multe et diuerse sententie ad uolumen usque concrescunt: ita multe et diuerse cantilene antiphonarium cumulate perficiunt. Ex quo probatur, quod S. Papa Gregorius plus omnibus per diuinam gratiam huius artis industriam sit adeptus. Nam si perpendas, ualde mirabile est, quod in nocturnis responsoriis somnolentorum more grauiter et dissolute ad uigilandum nos exhortare uidetur: in antiphonis uero plane et suauiter sonat; in introitis [leg. introitibus] uero quasi uoce preconia ad diuinum clamat officium: in Alleluia suauiter gaudet: in  tractu uero et gradalibus plane et protense humiliataque uoce incedere uidetur. In Offerendis uero et earum uersibus, maximeque in Communionibus, quantum in hac arte ualuerit, patefecit; est enim in eis omnimoda huius artis eleuatio, depositio, duplicatio, dulcedo cognoscentibus, labor discentibus, ualdeque ab aliis cantibus discrepans mira depositio, et non tantum secundum musicam facti, quam musice auctoritatem et argumenta prestantes. Sanctus uero Ambrosius in sola dulcedine mirabiliter laborauit: allique quam plurimi, prout a Domino acceperunt diuisa munera, eius gazophylacio contulerunt. Ille autem maxime auctoritati ecclesie contradicit, qui propter aliorum cantus diuinum B. Gregorii donum penitus pretermittit. Nam cum  alia sunt accipienda, tanti tamen patris auctoritas summopere est ueneranda. Nos autem non carnali scientia, sed in eo spiritu, quo ipse imbutus est, confidentes, queque ad huius artis celerem proueniant notitiam, sicut cepimus, exsequamur: et quod de musice alphabeto satis dictum est, de syllabis uideamus.]

 Musica syllaba, que una fieri uoce creditur, multa expositione non indiget, quia quod unum est, satis patet. Hoc tamen in ea intueri potest, quod plerumque sola, plerumque duplicata uel triplicata uox syllabam facere creditur. De qualibus etiam syllabis quandoque due uel tres aut quatuor sola  unius uocis repetitione simul posite inueniuntur. Sed ut in plurimis negotiis constat, si rarum hoc fuerit, amplectetur; sepius enim repetitum fastidium generabit. Non solum hoc, sed et omnis musice consonantia discrete replicata diligitur, at uero:

Omne nocet nimium, prodest satis omne modestum.

Duabus preterea uocibus quatuor modis fit musica syllaba; omnis enim uox aut ad proximam, id est, secundam a se, aut ad tertiam, aut ad quartam, siue ad quintam iuncta consonantiam reddit. Hoc autem eque fit in depositione uel eleuatione: sed ad secundam duobus modis fit eleuatio et depositio, id est, semitonio et tono; et semitonius quidem contractior est. Neque enim medietatem unius toni  in suo spatio, quo depositionem et eleuationem facit habere uidetur: neque etiam equis numerorum passibus suam positionem tueri ualet; unus et imperfectus est, et eius eleuatio uel depositio sicut in chorda fit, ita in uoce parumper protendi debet, sicut huius antiphone prima eleuatio monstrat: Iubilate Deo. Nam cum a quinta uoce in sextam progrederis, huiusmodi eleuationem semitonio fieri cognoscis; depositionem uero eius reciprocatis uocibus pernotabis, ut in hac antiphona: Laus Deo Patri.

Fit preterea semitonii syllaba tum simplex, tum composita; et simplex quidem est, in qua semel utraque chorda sonat, siue in arsin siue in thesin, hoc est eleuationem et depositionem, habens tantum  duas uoces et duos motus. Composita uero est, que licet duas tantum uoces habeat, in eisdem tamen tres continet motus, cum una earum bis sonat, atque alia semel; fit autem modis sex. Nam cum grauior bis, et posterior semel, ac deinde que grauior est, bis prosequatur, modi sunt duo. Si autem posterior bis sonet, et ad priorem una percussione descendat, rursus modi sunt alii duo. Deinde si simpliciter ad secundam ascendat, moxque ad semetipsam redeat prima siue descendens, secunda ad primam mox ad semetipsam recurrat, modi fiunt alii duo. Cum autem in unoquoque superiorum modorum eamdem, ubi finitur, repercutias, siue ad alteram redeas, quaternis motibus et duabus uocibus notabitur syllaba.

 Quibus ita positis, si unam uel alteram repercutias, quinos etiam peruidebis motus: atque hoc ad plurima protendetur. Nobis autem melius placet, ut omnes hi motus ita disponantur in syllabas, quatenus ipse syllabe siue uno siue duobus siue ternis contineantur motibus, quod et rationi commodius, et discentibus probatur utilius. Et quoties huiusmodi continuationes inueniuntur, multiplicationes potius dicende sunt syllabarum. Quare sepe contingit eamdem syllabam duplicari et triplicari, et diuersas duarum uocum syllabas multiplicetur poni. Quod cum fit, id est cum paucis uocibus et pluribus motibus multiplicatio fit syllabarum, que tunc continuatim  profertur, partem musicam nominamus: que pars in syllabas unum uel duos aut tres habentes motus resoluatur.

Qualiter autem ipsi motus dispertiantur in syllabas, cantorum iudicio et usui pretermitto, ut cum huiusmodi pars fuerit, in quibus utraque chorda sonet; ne cum hoc sepe fit, fastidium generet. Aliquando primum motum pro syllaba una, et sequentes tres pro alia; aliquando autem duos in una, et duos in altera motus ponimus: aliquando uero priores tres motus pro una, et solum quartum pro alia syllaba accipimus. Atque ad hunc modum de reliquis partibus iudicabit; tanta enim dissimilitudo hoc argumento fieri potest, ut eumdem cantum pene alium reddere uideatur et difficilis sit cantus et minus  delectans. Si eius syllabas et partes ac distinctiones similes feceris, eius difficultatem tolli et dulcedinem augeri uidebis: quod maxime pueris conuenit. Si uero nimis delicatus fuerit et facilis, faciendo similitudinem in syllabis partibus, et grauitatem appones, et difficiliorem reddes, et quod plurima repetitione fiebat, fastidium auferes. Sed ne quis inuidus nostra hoc intentione presumptum putet, Antiphonarium beatissimi Gregorii ei noster amicus opponat, in quo, quecunque dicimus, probare multipliciter possumus. Omnimodis hoc obseruandum est, ut his regulis ita utamur, quatenus euphoniam nullatenus offendamus, cum huius artis  omnis intentio illi seruire uideatur. Euphonia enim Grece, Latine bona sonoritas interpretatur, id est consonantia, et omnis musica de consonantia tractat.

Toni autem, ut diximus, protensior atque perfectior eleuatio et depositio est, et ut ita dicam, semitonius est imperfectus, tonus uero superfluus. Sed dum unius imperfectio alterius superfluitatem, siue alterius superfluitas alterius imperfectionem moderatur, perfecta modulatio ex utroque latere perficitur; et unum quidem uel duos tonos absque semitonio, quam semitonium absque tono in consonantia poni, magis sonoritati et auctoritati placet. Exemplum autem toni est in hac antiphona prima consonantia: Angelus Domini. Quoscunque autem  modos syllabarum semitonio fieri diximus, decentius ac frequentius fieri confirmamus; unde si superiora de semitonio retineas, necessarium de tono amplius non requiras. Illud modo licet maxima cura perpendas, ut si unum iam semitonium uel tonum cognoscis, ex ipsius similitudine alios colligas; eedem quippe uocum syllabe et consonantie sicut in uno, ita in omnibus inueniuntur, in nullo discrepantes, nisi quod unus tonus alio tono grauior uel acutior existat. Unde ut alia ex aliis colligens facilius uim coherentium atque aliqua similitudine conuenientium cognoscas, his duabus figuris tonos et semitonios depingimus.
[Figure: 4Kb]

 Cum enim sicut in uno, ita in aliis, licet mutata uoce cantetur, ualde tibi proderit talibus figuris studium adhibere, ut si omnes tonos et semitonios semotim discere laborem putas, agnita similitudine uelut unum habeas, quatenus ad cantandi peritiam flante Dei Spiritu gnauiter pertingas.

Preterea cum aliqua uox ad tertiam a se iungitur, duobus hoc modis fieri perhibetur; in eiusmodi enim consonantiis grauior atque acutior, aut tono et semitonio, aut duobus tonis a se inuicem diuiduntur. Et ea quidem, que tono et semitonio fit, contractior est hoc modo: Ioannes autem cum audisset. Que uero duobus tonis protensior, ut in hac antiphona prima depositio: Quinque prudentes. Quidquid autem superius de tono et semitonio dictum est, de  hoc quoque modo dicitur; nisi quod presentis modi syllabe non adeo, ut superiores, multiplicari inueniuntur. Sed quantum hic modus illo est protensior, tantum in replicationem et multiplicationem eueniet rarior.

Cum autem uox ad quartam a se coniungitur, propter diatessaron dignitatem omnibus superiorum syllabarum modulis decoratur. Sed sicut de ea que est ad tertiam, diximus, ita quoque de hac perhibemus. Quare quantum ea, que fit tono uel semitonio,  aut ea que fit duobus tonis, aut tono et semitonio, uidetur expansior, tantum multiplicatione ac replicatione rariori contenta est. Huiusmodi enim syllabam sepius repetere absque alterius interpositione minime debemus. Distat enim in huiusmodi syllaba uox ab altera duobus tonis et semitonio, hoc est, diatessaron symphonia; ut est huiusmodi depositio: Spiritus sanctus. Ut autem tribus tonis inter se differant, nec sonoritatis, nec auctoritate regule fulcitur; id est, cum tribus tonis et semitonio ab illa separatur. Nam ut duobus tonis et duobus semitoniis id fiat, rarissime inuenitur; ponitur enim huiusmodi syllaba simplex duplicata autem raro, hoc modo: Primum querite. Fit autem syllaba et tribus uocibus, sed in singulos tantum motus  habentibus, tum continua tum interrupta. Et continua quidem est, quoniam ipse tres uoces ut in monochordo posite sunt, ita in una syllaba ponuntur, nulla in medio remanente: quod in ea syllaba. in quatuor ad tertiam iungitur, notatur, si secunda que remansit media assumatur. Unde fit, ut sicut in illa syllaba aut duo toni aut tonus et semitonius differentiam facerent, ita et in hac quoque eedem due species inueniantur, tres enim continue uoces aut duos tonos, aut tonum et semitonium duobus  suis spatiis claudunt. In utraque autem specie sex modos predicta syllaba continebit. Nam cum a prima incipitur, aut ad secundam et tertiam directe ascendit: aut prius ad tertiam ac deinde ad secundam uenit, fiuntque modi duo. Item cum a secunda incipitur, aut ad primam prius, et post ad tertiam, siue prius ad tertiam et post ad primam uadens, modos facit iterum duos. Cum uero a tertia incipitur, siue prius ad primam ac deinde ad secundam, siue prius ad secundam ac deinde ad primam procedens modos reddit alios duos. Ad quamcunque enim harum syllabarum quemlibet unum motum adieceris, duas syllabas binis motibus constantes, siue ut quidam uolunt, quaternis motibus musicam fieri syllabam ac tribus uocibus pernotabis. Si uero  alium adieceris motum, ut sint motus quinque. Sic in duas syllabas partietur, ut altera duos, altera motus habeat ternos, atque hoc tandiu concrescet, usque dum huiusmodi syllabe plerumque due, plerumque tres aut plures fiant.

Interrupta autem ternis uocibus syllaba fit, cum ita tres uoces disponuntur, ut a grauiore in acutiorem una uel due uoces intacte pretermittantur, id est, cum grauior atque altior diatessaron aut diapente constituunt. Nam tribus sonantibus aut una intermittitur, et sunt quatuor: aut due intermittuntur, et intermisse simul atque sonantes quinque numerantur. Quatuor autem et quinque uoces tum iure consistunt, cum diatessaron et diapente conficiunt.

 Ut igitur superflua de syllabarum positione pretermittamus, hoc tibi de earum cognitione sufficiet, quod quelibet syllaba duabus uel tribus uocibus constans diatessaron et diapente nunquam excedit. Si enim duarum uocum fuerit, si duas alias intermiserit, in diatessaron manebit: si uero tres intermiserit, in diapente hoc fiet et due sonantes et tres intermisse quinque numerantur. Quod si trium uocum fuerit, ut superius dictum est, in diatessaron  unam, in diapente intermittet duas. He preterea uocum coniunctiones, quibus syllabe constitute sunt, dum unaqueque uox siue in depositione siue in eleuatione aut ad secundam aut ad tertiam aut ad quartam siue ad quintam iungeretur, similiter, ut in syllabis dictum est, ita et in partibus et distinctionibus obseruande sunt, ut finis alicuius partis uel distinctionis secundum predictos principio modos conuenire utrique uideantur.

Hec autem pauca de musicis syllabis diximus, ut quam plures uarietates consonantiarum paucis fiant uocibus aliquo modo monstraremus, atque ut eum, qui antiphonarium per monochordi litteras notare debet, qualiter eas distribuat, doceremus: siue quia omne, quod diuiditur, facile capitur tam usu quam  sensu; quod uero indiuisum, idem est et confusum, magisque mentem confundit, et ignorantie tenebris inuoluit, quam aliqua doctrina imbuat, aut scientie luce expeditam faciat. Atque hec causa est, propter quam et syllabe et partes ac distinctiones etiam in musica excogitate sint.

Sed quoniam ex rerum similitudine non paruam scientiam capimus, cum quod in una re fit, et in aliis similiter fieri perpendentes per unam plures cognoscimus, ut quod in locis ipse, quas diximus, uocum coniunctiones in monochordo similiter fiant, similique modo, licet mutata uoce, cantetur, cognoscas; sicut de tono et semitonio superius fecimus, ita nunc de reliquis coniunctionibus uocum, quecunque similes sunt, his figuris notamus: quarum  si Deus agnitionem dedit, nunquam curiositatem huius operis frustra te arripuisse penitebis. Et prima figura, que uoces a se tono et semitonio differant, edocebit. Secunda uero de his, que duobus tonis a se inuicem differunt. Tertia de diatessaron, et quarta de diapente curabit. Duplices autem uel triplices figure propter eam, quam diximus, diapason mirabilem concordiam.
[Figure: 10Kb]

 De duarum uocum coniunctione et similitudine his quatuor figuris satis monstratum est. Sed quare in ea, in qua prima a tertia differt, una intermissa est; in ea uero, que quatuor a se uocibus discrepat, id est, diatessaron, duo intermittuntur; et in ea, que est diapente, tria, aliis figuris nichil intermittentibus; monstrandum est, que a se tres uoces similiter differant, et de quatuor et de quinque similiter, ut non minus quam syllabarum, partium quoque et distinctionum similitudo patefiat. Sed quia tres uoces duo utique interualla continentes tribus eadem uariant modis, prima harum figura erit, que primo interuallo semitonium, secundo uero tonum continet. In secunda uero primo tonus, ac deinde semitonius  inducetur: in tertia uero duorum tonorum spatia continebit hoc modo:
[Figure: 6Kb]

 Diatessaron uero, quia duobus tonis et semitonio fit, cum aliquando in primo, aliquando in secundo,  aliquando in tertio semitonium ponit, tribus depingitur modis:
[Figure: 5Kb]

 Diapente quoque cum tribus tonis et semitonio fiat, hoc est, quatuor interualla habeat, tum primus  est semitonius, tum secundus, tum tertius, tum quartus hoc modo:
[Figure: 4Kb]

 Sed que in primo uel quarto habet semitonium, cum tres continuos tonos uelit, neque naturalem neque regularem partem uel distinctionem uidetur  habere, cum tres continui toni in nulla ueritate consoni esse probentur.
[Figure: 8Kb]

 Ad hoc enim hec speculatio ualet, que [lege quia] eumdem cantum, licet acutiori uel grauiori uoce, in omnibus similibus facere poteris uerbi gratia: Bel-la bis quinis. Iste totus cantus in qualibet  diapente, que duobus tonis et tertio semitonio et tono constat, cantari poterit, nulla in ea depositione uel eleuatione mutata.

Diapason quoque eodem modo similes inuenimus,  cum similibus litteris primum et secundum uersum per octo uoces notamus hoc modo:
[Figure: 3Kb]

 Ex his, que monstrata sunt, reliquas quoque similitudines prudens lector aduertat. Ea enim, que per se quisquam capere possit, per omnia persequi, otiosum est. Amodo que de partibus et distinctionibus diuinus Spiritus reuelare dignabitur, eodem adiuuante potius exemplare quam tractare conemur.

 Musica ex musis sumpsit principium, ipseque muse apo tu muso  appellate sunt, id est, a querendo, quod per ipsas, sicut antiqui uoluerunt, uis carminum et uocis modulatio quereretur. Musica est scientia bene modulandi quatuor consistens partibus, id est, harmonica, rhythmica, metrica, organica.  Harmonica est modulatio uocis, et concordia plurimorum sonorum, uel coaptatio,  que decernit in sonis acutum et grauem; et pertinet ad omnes, qui uoce propria canunt, et uoce et cantibus constat.  Hec ex animo et corpore motum facit, et ex motu sonum. Ex quo colligitur musica, que in homine uox appellatur. uox est er uerberatus, unde et uerba dicta. Proprie uox est hominum uel omnium animantium: nam  abusiue, non proprie sonitum uocem uocari, ut: uox tube; uel: fractas ad littora uoces; nam proprie, ut: littorei sonant scopuli. uocis species sunt multe.

Symphonia  est uocis temperamentum ex graui et acuto concordantibus sonis, siue in uoce, siue in flatu, siue in pulsu: per hanc quippe acutiores grauioresque concordant, ita ut si quis ab  ea dissonuerit, sensum auditus offendat. Cui contraria est diaphonia, id est, uoces discrepantes uel dissone. Euphonia est suauitas uocis: hec et melos a suauitate et mele dicta. Diastema est uocis spatium quoddam ex luobus uel pluribus sonis aptatum. Diesis est spatium quoddam et deductiones modulandi, atque uergentes de uno in alterum sonum. Tonus est acuta enuntiatio uocis; est enim barmonie differentia et quantitas, que in uocis accentu uel tenore consistit. Accentus  est inflexio uocis, nam sonus est directus; precedit autem sonus cantum. Arsis est uocis eleuatio, hoc est, initium. Thesis est uocis positio, hoc est, finis. Suaues uoces sunt subtiles uel sublimes, et  spisse clare atque acute. Perspicue uoces sunt, que longius protrahuntur, ita ut omnem impleant  contiguum locum, sicut clangor tubarum. Subtiles uoces sunt, quibus  est spiritus, quales infantium uel mulierum uel egrotantium, sicut in neruis: nam subtilissime chorde subtiles ac tenues sonos emittunt. Pingues sunt uoces, quando spiritus multus simul egreditur, sicut uirorum. Acuta uox est tenuis et alta, sicut in cordis uidemus. Dura uox est, que uiolenter emittit sonum, sicut tonitruum et sicut incudis sonus, quoties durum malleus percutit ferrum. Aspera uox est rauca, et que dispergitur per  mutuos et dissimiles pulsus. Ceca uox est, que mox ut emissa fuerit, conticescit, atque suffocata nequaquam longius producitur, sicut est in fictilibus. uinnola uox est mollis atque flexibilis, et uinnola dicta a uinno, id est, cincinno  molliter flexo. Perfecta autem est uox alta, suauis et clara; alta, ut in sublime sufficiat; clara, ut aures adimpleat; suauis, ut animos audientium blandiat. Si ex his aliquid defuerit, perfecta uox non erit.

Organica est, que ex flatu consistit in his que spiritu reflante completa in sonum uocis animantur, ut sunt tube, fistule, calami, organa, pandoria, et his similia instrumenta. Inflatilia sunt, que spiritu reflante completa in sonum uocis animantur, ut sunt organa. Organum est uocabulum generale omnium uasorum musicorum. Tuba primum a Tyrrhenis inuenta, que adhibebatur non solum in preliis, sed in omnibus festis diebus. Calamus arbor  est a calendo, id est, findendo uoces, uocata. Fistula dicta, quod uocem emittat: fon  Grece, Latine uox; stolia missa. Hec a Mercurio dicitur inuenta, uel a Fauno, qui Grece Pannon dicitur, uel ab Ido pastore Agrigentino ex Sicilia.  Pandoria ab inuentore uocata. Fuit enim apud gentiles Pan deus pastoralis, qui primum dispares calamos ad cantum studiose aptauit.

Rhythmica est, que pulsu digitorum numeros recipit, et requirit in concursione uerborum [Al., incursionem requirit uerborum], utrum bene sonus an male cohereat; pertinens ad neruos et pulsus, tensibilia chordarum fila sub arte religata, que ad modum plectri percussa mulcent aurium delectabiliter sensum. In quibus sunt species cithararum  diuersarum. Cithare et psalterii repertor exstitit Tubal de stirpe Cain: uel Apollo secundum  Grecos. Cithare forma initio pectori humano similis fuisse traditur, quoniam uti uox ex pectore, ita ex ipsa cantus fiat: nam pectus Dorica lingua cithara dicitur. Hanc ueteres fidiculam uel fidicen nominauerunt. Antiqua cithara septem chordis erat, et septem habebat discrimina uocum, ideo quod nulla chorda uicine chorde similem sonum reddebat. Chorda a corde dicta, quia sicut est pulsus cordis in pectore, ita pulsus chorde in cithara. Has primum Mercurius instituit. Lyram quoque hoc modo inuenit: cum regrediens Nilus in suos meatus uaria animalia reliquisset in campis, relicta  est et testudo; que cum putrefacta esset, et nerui eius extenti intra corium remansissent, a Mercurio percussa sonum dedit: ad cuius speciem Mercurius lyram fecit. Percussionales sunt acitabula enea uel argentea, que percussa suauem reddunt tintinnum. Sistrum Isis regina Aegyptiorum inuenit, et ab ea dictum.

Metrica est, que mensuras diuersorum metrorum probabili ratione cognoscit. Authenticus protus, magister uel auctor primus: deuterus secundus: tritus tertius: tetrardus quartus. Plagi pars uel inferiores eorum. Parapter circumequalis.




REGULAE DOMNI ODONIS DE RHYTHMIMACHIA 


 Sesquialtera proportio est, quando numerus maior continet in se totum numerum minorem et eius alteram partem, ut uI ad uIII. Sesquiquarta proportio est, quando maior numerus continet in se totum minorem numerum et eius quartam partem, ut XX ad XXu. Sesquisexta proportio est, quando maior numerus continet in se totum minorem numerum et eius sextam partem, ut XXX ad XXXu. Sesquioctaua proportio est, quando maior numerus totum in se continet minorem numerum et eius octauam partem, ut LXXII ad LXXXI. Sesquitertia proportio est, quando maior numerus continet in se totum minorem et eius tertiam partem, ut XuI ad XII. Sesquiquinta proportio est, quando maior numerus continet in se totum minorem et eius quintam partem, ut XXXuI ad XXX. Sesquiseptima proportio  est, quando maior numerus continet in se totum minorem et eius septimam partem, ut LXIu ad LuI. Sesquinona proportio est, quando maior numerus continet in se totum minorem et eius nonam partem, ut C ad XC.



De tabula.

Sit tabula ad latitudinem longitudine distincta campis, super qua ex alterutra parte disponantur in ultimis locis omnes species trium generum, multiplicis, superparticularis et superpartientis, usque ad decuplam proportionem, ita ut hinc appareant que denominationem habent ex pari, et hinc que ex impari: octo enim minores albi ex genere proponantur multiplici, dupli, quadrupli, sescupli,  octupli. His opponantur octo minores nigri eiusdem generis, tripli, quincupli, septupli, nonupli. Retro minores albos octo existant rubri ex genere superparticulari, ita ut sesquialteri adhereant duplis, sesquiquarti quadruplis, sesquisexti sescuplis, sesquioctaui octuplis. Item retro minores nigros octo  existant maiores albi ex genere superparticulari, ut sesquitertii iuncti sint triplis, sesquiquinti quincuplis, sesquiseptimi septuplis, sesquinoni nonuplis. Retro rubros octo existant minores nigri ex genere superpartienti, ut superbipartientes iuncti sint sesquialteris, superquadripartientes sesquiquartis, supersesquipartientes sesquisextis, superoctipartientes sesquioctauis. Item retro albi minores octo existant ex genere superpartienti, ut supertripartientes adhereant sesquitertiis, superquinquepartientes sesquiquintis, superseptipartientes sesquiseptimis, supernonipartientes sesquinonis.

His ita dispositis legitimi fiant tractus ex alterutra parte alternatim, ut multiplices trahantur in secundum ante retro, dextrorsum, sinistrorsum, angulariter: superparticulares in tertium, superpartientes  in quartum. Quicunque numerus contrarie partis numerum in suo legitimo cursu offendit, illum qui sit eiusdem quantitatis auferat. Si numerus circumponitur contrarie partis, qui multiplicati et compositi efficiant circumpositum, auferatur. Quicunque contrarie partis numerum sic offendit, ut quantitas interiacentium camporum in se multiplicata contrarii numeri reddat summam, et auferat. Tali prede subiacent omnes pariter partes, aut pariter impares, uel secundi et compositi; sed primi et compositi uagentur tuti, non ita sint aduersariis circumsepti, ut per legitimos cursus non possint euadere. Hanc foueam arithmeticam incidentes auferant.

 In illa parte, ubi ex pari habent denominatas proportiones, est XCI, pyramis: quam si sua basis XXXuI, que militat in aduersariis castris, per legitimum tractum aut basis latera cum quantitate camporum interiacentium multiplicata basim efficientia offendant, auferant. Ita fiat de CXC, pyramide  ter curta, cuius basis LXIu. Non solum his basibus XXXuI et LXIu pyramides auferantur, sed quicunque numeri cum quantitate spatiorum multiplicati easdem bases efficiant, auferant pyramides, et simul omnes tetragonos, quibus constant.

Qui tendit ad uictoriam, summopere studeat in capite aduersarii maximam et perfectam harmoniam constituere, que quatuor constans terminis ceteras in se continet tres, geometricam, arithmeticam, harmonicam, et insuper proportiones omnium musicarum symphoniarum. Si hec fieri non possit, terminis eius per predam non acquisitis aut per incuriam perditis, sufficiat ad uictoriam arithmetica et harmonica, quarum utraque ex tribus constans terminis, maximo, medio, minimo; siue per angulos  fiat in directum. Non prius uictoria tituletur, dum alienus aliquis terminos earum possit interrumpere. Qui primus ponitur, indicet aduersario, illum nec licere postea ex illo loco trahi, nec ab aduersario auferri. In utraque termini abundant arithmetici. Harmonicorum per predam unus acquirendus est: quem primum pones, ex nomine indices aduersario, in tali cautione pones, ut illum adhuc nullus ponendorum possit interrepere.

Nemo existimet me inconfuse et inordinate hos calculos posuisse: sed memor preceptorum trium Betii, quibus hunc conflictum secundum eadem me posuisse, modo neglecto propter euitandam numerositatem monadum, diadum, triadum, et ceterarum geniturarum. Qui querit binariam monadem,  si ternariam triplicet, si quaternariam quadruplicet, si quinariam quintuplicet, si senariam sescuplicet, ab hostibus undique circumuentus captiuatur unus, quatuor cum pyramide cadunt: aliter quatuor obsideri possunt. Senarius per ternarium in secundo campo cadit: octonarius per adiunctos, uidelicet quinque et tres: sextemdecim per nouem et septem: triginta sex per nouenarium in quarto, siue eadem quontitate: sexaginta quatuor eadem quantitate, siue per sexdecim in quarto: nouenarius per ternarium in tertio, siue eadem quantitate: uiginti quinque per quinque in quinto: quindecim per quinarium in tertio: quadraginta duo per septenarium in sexto: quadraginta nouem in septimo: septuaginta duo per nouenarium in octauo: octoginta  et unus per nouenarium in nono campo: quindecim per tria in quinto, siue per quinarium in tertio: quadraginta quinque per nouenarium in quinto: centum sexaginta nouem per tricesimum in quarto, et remanent quadraginta nouem: centum quinquaginta tres per uiginti quinque in sexto, adiuncto ternario: ducenti octoginta nouem per quinquaginta sex in quinto, et remanent nouem.

Binarius, quinarius, septenarius ab hostibus circumuenti, dum euadere nequeunt, captiuantur. Nouenarius nouenarium in suo legitimo cursu, octoginta unus per nouenarium in nouenario: sexdecim  per quatuor in quarto campo, siue per octonarium: duodecim per binarium in sexto, siue per quaternarium in tertio: triginta sex per senarium in sexto: triginta in quinto: quinquaginta sex per octonarium in septimo: sexaginta quatuor in octauo per octonarium, siue eadem quantitate: nonaginta per nouenarium in decimo campo, et per uicenarium in quinto: uiginti octo per quaternarium in septimo: quadraginta nouem in suo legitimo tractu, siue per adiunctos quadraginta quinque et quatuor: sexaginta sex per adiunctos sexaginta quatuor et duos, siue per sexdecim in quarto, remanente binario: centum uiginti unus per sexdecim in septimo, adiuncto nouenario: centum uiginti per uiginti in sexto: ducenti uiginti quinque per  uiginti quinque in nono.

Sunt numeri,  qui consonantias creant, uel per quos ipse discernuntur consonantie, tantummodo sex, id est, epitritus, hemiolius, duplaris, triplaris, quadruplaris et epogdous. Est autem epitritus, cum de duobus numeris maior habet totum minorem, et insuper eius tertiam partem, ut sunt quatuor ad tres; nam in quatuor sunt tres, et tertia pars trium, id est, unitas. De hoc nascitur symphonia, que in musica appellatur diatessaron. Hemiolius est, cum de duobus numeris maior habet minorem et insuper eius medietatem, ut sunt tria ad duo; nam in tribus sunt duo, et media pars duorum, unitas. Appellatur hic numerus in arithmetica  sesquialtera, sed diapason  symphonia uocatur in musica. Duplaris numerus est, cum de duobus numeris minor in maiorem bis numeratur, ut sunt quatuor ad duo. Ex hoc duplari nascitur symphonia, cui nomen est diapason. Triplaris autem, cum de duobus numeris minor ter in maiorem numeratur, ut sunt tria ad unum. Ex hoc triplari nascitur symphonia, que dicitur diapason et diapente. Quadruplaris uero numerus est, cum de duobus numeris minor in maiorem quater numeratur, ut sunt quatuor ad unum: qui numerus facit symphoniam, que dicitur bis diapason. Epogdous numerus est, qui intra se habet numerum minorem, et eius octauam partem, ut sunt nouem ad octo; quia in nouenario sunt octo, et insuper octaua pars, id est, unitas.

 Sonum uero tonum minorem, quem ueteres semitonium uocant. Sed non ita accipiendum est, ut dimidius tonus computetur, quia nec semiuocalem in litteris pro medietate uocalis accipimus. Deinde tonus per naturam sui in duo equaliter diuidi non potest: cum enim ex nouenario numero constet, nouem enim nunquam  equaliter diuiduntur, tonus diuidi in duas medietates non  recusat; sed semitonium uocauerunt sonum a tono minorem, quem tam paruo distare comprehensum est, quantum hi numeri inter se distant, id est, ducenti quinquaginta tres et ducenti quinquaginta sex.  Hoc similiter  Pythagorici quidem ueteres diesim nominabant, subsequens sonum se minorem diesi constituit nominandum. Plato semitonium lima uocitauit.

He sunt partes, in quibus omnis musica resoluitur. Sunt igitur quinque symphonie, diapason, diatessaron, diapente, diatessaron hec et diapente, bis diapason. Constituunt [consistunt] itaque omnes musice consonantie aut in duplici aut in tripla aut in quadrupla, aut in sesquialtera, aut in sesquitertia numerorum proportione. Que autem uocatur in numeris sesquitertia, diatessaron in melodia: que autem in numeris sesquialtera, diapente uocatur in uocibus: que dupla in numeris, diapason in consonantiis: tripla uero diapente ac diapason: quadrupla  autem bis diapason. Agnoscat autem diligens lector, quod consonantie consonantiis superposite alias quidem consonantias effecerunt: nam diapente et diatessaron iuncte diapason creant  .

Qui uelit definitiuam uictoriam acquirere, ita ut numeri uniuersitas non possit diutius rebellare, studeat modis omnibus aliquam harmonicam medietatem facere ultra direptoriam lineam, id est, in regno aduersarii. Quam in quo loco agere precogites cautissima loca, in quibus tuos, qui debeant triumphare, ponas, prius ut aliquibus tuis obsideas, aut aliis tibi  innoxiis obsessa preuideas, ut nullus ex aduersariis possit interrumpere: nam debes contrario indicare, illumque primum ad faciendam uictoriam ponas, ut cum sit minimus aut medius aut maximus, et illum ex eo loco nusquam trahendi licentiam habeas, sed alios duos quanto citius possis appone.

Quid sit medietas, initio dicam. Tres numeros debes coadunare tali proportione, ut eadem differentia sit inter medium et maximum, que est inter minimum et medium, ut exempli causa est inter 4, 6 et 8. Nam inter 8 et 6 interest 2; similiter inter 6 et 4; inter nouem autem et duodecim et quindecim est differentia ternarius. Ubicunque tuorum propriorum non habeas tantum, ut possis aliquam medietatem facere, prius per rapinam aliquem acquire,  quem ponas in locum eius, qui tibi desit, uerbi gratia: si uelis ex paribus medietatem facere illam, in qua tibi XII sit necessarius, rape eum prius per uI, aut per Iu, aut per II, et serua eum, donec indigeas eius, et cum posueris IX et Xu, dimitte isti locum medium, et pone XII, illuc tam potestatiue, ac si sit tuus, XCI pyramis perfecta. Hec pyramis rapitur per XII super tres campos, aut per IX super quatuor campos, aut per XXXuI super tres campos, id est, in suo legitimo tractu, quia comes est, et eius basis est.
[Figure: 3Kb]


De perfecta pyramide.


Pyramis ex parte parium, id est XCI, tollenda est per XII super campos tres; ter enim XII faciunt XXXuI, qui est basis XCI. Aut rapitur per IX super quatuor campos; quater IX faciunt XXXuI. Cum enim traxeris duodecim contra pyramidem  XCI; donec in campos ad ipsam habeas, dic, ter duodecim faciunt XXXuI, et aufer imprimis pyramidem XCI, et dein basin eius XXXuI, et latera basis, id est, omnes numeros, qui infra senarium numerum per semet ipsosmultiplicantur, id est XXu, XuI, IX, Iu, II. uictoria pyramidum ex uictoria fit.



De tercurita pyramide.
[Figure: 6Kb]

 Basis.

Hanc pyramidem CXC rapit uIII per uIII campos, aut per XuI, super Iu campos, uel basis eius LXIu rapit ipsam pyramidem a proximo campo, quia est pes pyramidis tercurte CXC.

Pyramis ex impari, id est CXC, debet auferri  cum octo super octo campos; octies enim octo faciunt LXIu., quod est basis eiusdem pyramidis: aut rapitur cum XuI super quatuor campos; nam quater XuI faciunt item LXIu, si tibi copia fiat, ita XuI aut uIII contra pyramidem posse trahere. Ut cum illis possis hanc multiplicationem facere in pyramidem, aufer ipsam pyramidem et basim eius, cuius  est ista multiplicatio LXIu, et simul tolle latera basis, id est omnes numeros, qui infra octonarium per se multiplicantur, id est XLIX; XXXuI, XXu, XuI; nam septies septem faciunt XLIX, sexies sex XXXuI, quinquies quinque XXu, quater quatuor faciunt XuI, ideo per se multiplicantur. Pyramis non potest per ullum numerum multiplicari aut circumponi, ideo debet tolli per multiplicationem sue basis.  Tres residui numeri I, III, II, ideo non numerantur in pyramide, quia isti quatuor, id est XLIX, XXXuI, XXu, XuI, basi, id est LXIu, superpositi faciunt ipsam pyramidem CXC. Et quia istis tribus III, II et I, non indiget, dicitur ipsa pyramis ter curta. Luuet scire, qualiter cum minoribus noceas maioribus, non paruipendas has regulas.
[Figure: 3Kb]

 Ex parte parium sunt hi pedites. Superparticulares isti, id est medii, qui et comites.
[Figure: 3Kb]

 Superpartientes dicuntur maximi, qui et duces.
[Figure: 4Kb]

 Superbipartiens est XXu ad Xu; habet enim XXu, Xu in se, et eius partes duas, id est X. Que X adde ad Xu, et erunt XXu. Superquatuorpartiens est LXXXI ad XLu, quia LXXXI habet XLu in se, et eius quatuor partes; nam si diuidas XLu in quinque partes, unaqueque pars erit nouenarius, quarum unum nouenarium abiice, et remanent XXXuI, que XXXuI si ad XLu addideris, LXXXI faciunt. Supersexpartiens est CLXIX ad XCI; nam  si diuidas XCI in septem, unaqueque pars erit XIII; quarum partium XIII unam abiice, et remanent LXXuIII: que superpone illis XCI, et faciunt CLXIX. Superoctopartiens est CCLXXXIX ad CLIII; que CLIII si in nouem diuidas, uniuscuiusque partis erit XuII: tunc omitte unum XuII, et remanent CXXXuI. Hos adde ad CLIII, et faciunt CCLXXXIX. Ex parte imparium sunt pedites isti numeri.
[Figure: 3Kb]

 Superparticulares sunt isti numeri, id est, medii et comites.
[Figure: 3Kb]

 Superpartientes sunt isti, id est, medii et maximi, qui et duces.
[Figure: 3Kb]

 Supertripartiens est XLIX ad XXuIII; quater enim uII faciunt XXuIII: quarum uII unam dimitte, et remanent XXI, quos superpone illis XXuIII, et faciunt XLIX. Superquinque partiens est CXXI ad LXuI. Nam LXuI si diuiseris in sex equales partes, unaqueque pars erit XI; quarum partium unam XI reiice, et remanent Lu: quos si addideris ad LXuI, faciunt CXXI. Superpartiens   est CCXXu ad CXX; nam si CXX in octo partiris, unaqueque pars erit Xu; quarum unam Xu omitte, et remanent Cu: quos si ad CXX apposueris, erunt CCXXu. Supernonipartiens CCCLXI ad CXC; nam CXC si diuidas in decem partes, cuiusque partis erit XIX: si unum XIX abieceris, remanent CLXXI; quos si addas ad CXC, efficiunt CCCLXI.
[Figure: 3Kb]

 Rhythmimachia Grece, numerorum pugna exponitur Latine. Inde autem rhythmimachia dicitur, quod instar gemine aciei inuicem bello certantis in tabula ad hoc apta, uelut in quadam campi planitie, par imparque numerus, quasi inuicem dissentiunt, et singuli cum suis trium generum speciebus, scilicet  multiplicis, superparticularis, superpartientis, usque ad decuple proportionis summam contrariis partibus propriis progressi e sedibus confligunt. Nam quisquis scire uelit, quid in se arithmeticalis contineat pagina, inuenti huius inspice in tabula:
[Figure: 13Kb]

 In ea certe inuenies argumentum, maximum in se arithmetice continentem fructum. Recte namque debet dici argumentum, quia et auribus sonat, et ipsa rei ueritate probatur argute mentis inuentum: ubi una eademque numerorum, paris uidelicet imparisque inuicem concorditer discordantis, subtili delectamur certamine. Si enim diligentius inspiciamus intimo mentis intuitu, quod nobis utile lateat numeri uel multiplicatione, clarebit perlucide, in his maximam, ut supra dixi, arithmetice disciplinam fructificare; in his etenim difficili proportionum ad se inuicem habitudine omnem monochordi mensuram, uel etiam omnis cuiuscunque musici instrumenti symphoniam consonare: in his quoque rationes in diuine lectionis expositionem multimodis  utiles constare. Nos uero uelut rudes intellectu, qui huius nouelle plantationis nondum satiamur fructu, ipsius tamen pomi dulce fragrantis per ipsius exteriorem non dulcedinem interiorem palati adhuc esurientis summatim prelibauimus gustu tanti faui mel interius latens, tante scilicet artis subtilitatem non suppetit facultas singillatim exponere; apum enim repellimur aculeis, ne desiderata ualeamus percipere, ipsarum uidelicet rhythmimachie diuersarum proportionum graui reiicimur condilomate, ne ad huius scientie secretiora possit pertingere.

Tentemus saltem leuiora; quibus haud posse subest prius discutere difficiliora, nec nisu temerario ea, que ipse huius artis panditor studiose inuestigata, ut omnium liberalium artium imbutus scientia,  notitiam futurorum stylo haud paruipendendo patefecit, repetamus. Sed salua ipsius persone auctoritate ex eiusdem et scriptionis prato flosculos mellifluos legentes, nostre ignorantie utiles recondamus. Ceteras uero rhythmimachie normas ibidem pleniter subtitulatas memorie non subtrahamus. Ibi namque prelibati conflictus certamen, si quod libeat, poterit cognoscere: ibi quot generum speciebus hic par in impar numerus distinguatur, ualebit inspicere:  quot etiam camporum spatiis, uel etiam quas in partes singulas liceat species producere, qui minoris forme, qui rotunde quiue quadrate debeant existere; qualiter etiam singuli numeri dum contrariis insidiantur, seipsos metiantur cum camporum intercapedine: ad ultimum, quomodo quis aduincere tendens in ipsa numerorum constitutione debeat constituere, sicque ad perfectam uictoriam tendere.

His itaque omnibus in prelata lectione certa sede, certo motu, certa uictoria fine legitimo dispositis, deterosi [de cetero si] quid restare cernitur intractatum uel nobis minus proficuum, in quo noster titubet affectus, in hoc enucleando, licet stolide, noster iam acuetur effectus. De trium generum speciebus  nostra solertia uideat, quomodo prima sui multiplicatione crescat; penultima quali ad sese habitudine numero numerum comparet; ultima quomodo sese proportionaliter augeat, et insuper plus reliquis sibi aliquid superaddendo, sui dignitate et numerositate ceteros superexcellat.

Secundum arithmeticam multiplex genus est, cum numerus numero comparatus illum, cui comparatus est, in se habet plusquam semel: huius generis numeri sunt a pari II, Iu, uI, uIII, e totidem nimirum numeris, quos binarius duplo, quaternarius quadruplo, senarius sexcuplo, octonarius octuplo in sese multiplicatos quasi sociali copulatione sibi asciscunt.

Hic notandum quod unitas totius pluralitatis genitrix  naturaliter singularis nullam recipiat paritatis et imparitatis sectionem, quia paritate sibi propria ceteris principaliter exstans sui dignitate, minorari uel augeri nesciens unitas perseuerat. Et ut ad proposita redeamus, quod superius protulimus exempli causa, ipsius multiplicationis opere apertius expergendo discutiamus sic. Bis duo sunt quatuor; ecce habes duplas, id est, quatuor ad duo; habet enim quaternarius binarium duplo in se. Quater  quatuor sunt XuI, ecce quadruplos, id est XuI ad Iu; continent namque XuI quater quaternarium in se. Sexies sex sunt XXXuI, ecce sexcuplos, id est, XXXuI ad uI: habent enim XXXuI in se sexies sex. Octies octo sunt LXIu, ecce habes octuplos, id est sexaginta quatuor ad octo; continent namque LXIu in se octies octo. In constitutione autem tabule horum semper binos, multiplicatorem et multiplicatum coniunctius campis sibi institue, ut uerbi gratia Iu cum II, XuI cum Iu, XXXuI cum uI, LXIu cum uIII, concordantes studeas constituere. Hec breuiter memorasse sufficiat de genere multiplici: iam aliquid enucleare conemur de superparticulari

 Superparticularis dicitur numerus numero comparatus, quoties maior in se continet numerum minorem, et insuper eius aliquam partem. Si enim maior numerus minorem totum habeat, et insuper eius medium, hemiolios, id est, sesquialter uocatur; si eius tertiam, sesquitertius. Similiter per omnes numeros, usque dum habeat eius nonam partem, qui uocatur sesquinonus. Ut autem omnium quatuor proportionum a paribus procedentium priores acquiras numeros, per ipsos pares superius multiplices adiacentes eius multiplica numeros, hoc est, per II, III, Iu, u, uI, uII, per uIII, IX, hoc modo: Bis tres faciunt sex: iste est prior sesquialtere proportionis numerus. Quater u sunt XX, et hic prior sesquiquarte. Sexies septem XLII, hic est  prior sesquisexte. Octies nouem sunt LXXII, et hic prior sesquioctaue proportionis numerus.

Si uero facilius et naturalius eosdem numeros uelis reperire, omnes pares, quos superius in multiplici genere singulos in sese multiplicasti, multiplicatorem et multiplicatum compone sic: ad sesquialteram II et Iu iunge, et fiunt uI; ad sesquiquartam Iu et XuI, et erunt XX; ad sesquisextam uI et XXXuI, et fiunt quadraginta duo; ad sesquioctauam uIII et LXIu, fiunt LXXII. Et quia ipsarum proportionum priores, ut ita dicam, syllabas adeptus es, oportet etiam ut earum tibi acquiras proportionales. Istis igitur, quos tibi acquisisti, numeris singulis totam partem sui adiungere memento, quota  fuerit ipsa, de qua agitur, proportio. uerbi gratia: si agitur de sesquialtera, alteram, id est, mediam partem sui adiunge; si de sesquiquarta, quartam: si de sesquisexta, sextam; si de sesquioctaua, octauam. Hoc autem, quod dico, sic fiet: senario, quem sesquialtere proportionis priorem adeptus , medietatem suam, id est, tres adiice, et fiunt IX, qui est proportionalis ei; nouenarius enim habet totum uI in se, et eius medietatem, id est ternarium. Ecce habes perfectam sesquialteram proportionem, id est IX ad uI. Similiter ad XX, quem sesquiquarte priorem acquisisti, adiunge quartam partem sui, id est u, fiunt XXu, qui est ei proportionalis; habet enim XXu totum XX in se et eius quartam partem, id  est u. Ecce est perfecta sesquiquarta proportio, id est XXu ad XX. Sic de aliis.

Nunc ad superpartientes numeros transeamus. Constat enim quia maior numerus minorem duabus tertiis supercrescit, cum dicitur superbipartiens, subaudiri tertias necesse est. Quia igitur a binario oritur superbipartiens, et subaudis tertias, II et III, per eumdem subauditum ternarium multiplica, et que summa inde excreuit, prior numerus erit in proportione ipsa. Quod si experiri libuerit quomodo geminetur a superparticularibus, nichil refert quin idem tibi crescat numerus. Sesquialteram proportionem uI et IX compone, fiunt Xu, qui est prior superpartientis numerus. Huic tertiam partem sui, id est u, bis augebis, et fiunt XXu; hec superbipartiens  proportio, id est XXu ad Xu. Sesquiquartam XXu et XX insimul pone, fiunt XLu. Eidem sui quintam partem adhibe, erunt LXXXI. Sic de aliis facies, iungendo sesquisextam et octauam inuenies. Sunt igitur impares multiplicis generis, ternarius, quinarius, septenarius, nouenarius. Hi suos proportionales educent sic: ter ter sunt nouem. Isti sunt tripli. Quinquies quinque sunt XXu; isti sunt quincupli, hoc est XXu ad u. Septies uII sunt XLIX, hi sunt septupli, id est XLIX ad uII. Nouies nouem LXXXI, hi sunt nonupli, id est, LXXXI ad IX.

De uariis tamen figuris, que ibidem multimode disponuntur, pyramides tantum et bases et basis latera in rhythmimachia, quali numero positione  fiant, opportunum uidetur depromere. Disponuntur itaque rhythmimachia pyramides due, una a paribus, altera ab imparibus, quarum prior perfecta, altera uocatur ter curta. Perfecta pyramis est XCI; oritur a XXXuI, qui numerus idcirco eius basis dicitur, eo quod ipsa pyramis quasi columna basi imposita supra basin innitatur. Erigitur autem ipsa pyramis super basi a uI usque ad unitatem, singulis numeris in se multiplicatis hoc modo: sexies uI, XXXuI; quinquies u, XXu; quater quatuor, XuI; ter III, sunt IX; bis duo sunt quatuor; semel unus est unus. Hi omnes numeri in summam coacti fiunt XCI. Hec perfecta pyramis, et, ut Betius ait, iste numerus, qui horum coniugatorum numerorum est maior et ultimus; necesse est enim, ut huius pyramidis  sit basis, id est XXXuI; et quia eadem basis excrescit a senario, ipse senarius, uel omnes numeri, qui eiusdem basis explent summam, basis latera uocantur.

Ter curta autem pyramis, que a sua basi, id est LXIu, efficitur, a nouenario usque ad quaternarium singulis numeris in se multiplicatis sic erigitur. Octies octo, LXIu; septies septem XLIX; sexies sex, XXXuI; quinquies quinque, XXu; quater quatuor, XuI sunt. Omnis ergo iste numerus in summam collectus efficit ter curtam pyramidem CXC, et quia a quaternario ulterius non erigitur; desunt enim tres numeri, id est ter tria, bis duo, semel unus: ideo secundum arithmeticam ter curta uocatur.  Sunt autem ipsius basis latera octo, et omnes illi,  qui basis illius efficiunt quantitatem; habet  enim basis latera tot unitates in se, quot unitates singule continent pyramides in latere.


Finiuntur.



REGULAE DOMNI ODONIS SUPER ABACUM.



 Si quis notitiam abaci habere desiderat, necesse est ut in consideratione numeri studeat. Hec ars non a modernis, sed ab antiquis inuenta, ideo a multis negligitur, quia numerorum perplexione ualde implicatur, ut maiorum relatione didicimus. Huius artis inuentorem Pythagoram habemus. Cuius studium itaque in quibusdam est necessarium, ut absque ipsius peritia uix aliquis arithmetice perfectionem attingat, et calculationis, id est computi, argumenta comprehendat. Quod si hanc artem a paganis traditam sancti doctores otiosam sensissent, nunquam regulas sancte Ecclesie necessarias illius auctoritate firmassent. Si quis enim uenerabilis Bede libros de computo legere uoluerit, absque huius artis notitia parum proficere poterit. Hec in quadriuio,  id est, in musica, arithmetica, geometrica, astronomia, ita est necessaria et utilis, ut sine illa pene omnis labor studentium uideatur inanis. Hanc antiquitus Grece conscriptam, a Betio credimus in Latinum translatam. Sed quia liber huius artis est difficilis legentibus, quasdam regulas . . . . . capientium decerpere inde curauimus.

Hec ars dispositione arcuum distincta ab uno surgens usque ad infinita per denarium numerum accrescit. Unus enim decies multiplicatus decem facit; denarius decies multiplicatus C reddit; centum decies multiplicando mille fiunt; sic per cetera usque ad infinita. Distinctio autem arcuum cum numeris talis est: singularis, decenarius, centenarius, millenarius, decenus millenarius, centenus millenarius,  mille millenarius, decies mille millenus, centies mille millenus, millies mille millenus, decies millies mille millenus, centies millies mille millenus.

Consideret autem prudens abacista, quod cum a singulari arcu unus consurgens ad perfectum numerum, quod est C, et a mille iterum incipiens ad centum millia, qui similiter perfectus esse numerus protenditur, terni arcus minores propter expletionem perfecti numeri uno arcu maiori continentur.  Sic per cetera. Per medium uero arcuum due linee seposite ducuntur, super quas ipse numerus arcuum inscribitur. Infra autem per ternos continuos arcus singularis, decenus, centenus, ob rationem maioris arcus adnotatur. Nomina et figuras characterum iam consideremus. Unitas. [1] Binarius. [2] Ternarius. [3] Quaternarius. [4] Quinarius. [5] Senarius. [6] Septenarius. [7] Octonarius. [8] Nouenarius. [9 [* 3Kb] ]. [1Kb]

Denarium autem Pythagoras idcirco non posuit, quia unitas post nouenarium denarium efficit, quod in sequentibus magis patebit. Hi nouem characteres tanta auctoritate fruuntur, ut qualemcunque numerum  in abaco queras, horum positione cito inuenias; si enim mille centum millia inuenire cupis, unitate posita in eisdem arcubus sine mora reperies.

Hoc autem diligenter considera, quod quidquid infra X est, digitus uocatur. Quod uero ad X uel ad maiores numeros peruenit, ut est XX, XXX, XL, in hac arte articulus appellatur.

Iam ad characteres disponendos ueniamus. Quidquid multiplicare uolueris, sine summa et fundamento facere non poteris; nullus enim numerus multiplicatur, nisi respectu alterius perpendatur. Summa uocatur, quod in summitate arcuum; fundamentum autem, quidquid inferius disponitur. Et quod ex utroque numero procedit multiplicato, inter duas lineas ponitur. uerbi gratia pone 5 et fit summa  in singulari arcu 7 pro fundamento habeas in eodem. uide, quia isti duo numeri sicut omnes alii sunt reciproci; siue enim dicas quinquies septem, seu septies quinque, idem significat, et faciunt XXXu. Et quod de multiplicatione collegisti, hoc modo disponas: singularis arcus quemcunque multiplicat, in eodem pone digitum in ulteriorem articulum, et pone 5 in eodem 3 ternarium, qui XXX significat in deceno. Hoc autem memoriter tene, quia singularis arcus quem arcum multiplicat, in  eodem multiplicationem ponit; decenus in secundo, centenus in tertio, millenus in quarto, decenus millenus in quinto: sic de ceteris. Illud quoque scias, quia digitus, hoc est, omnis numerus infra decem hanc definitionem per 8, articulus uero, hoc est, numerus perfectus, sicut X et XX, in ulteriori arcu transmutatur. Quidquid multiplicare habes, quotquot in summa uel in fundamento ponis, a singulari incipiens omnes per ordinem multiplicare ne neglexeris. Facta autem multiplicatione si ex adunatione characterum articulus, id est maior numerus, succreuerit, quoties numerus denarius X continetur, hac regula transcendit: quoties ex collectione characterum oritur articulus, in eodem non remanebit. Perspectaque quantitate characterum iuxta  situm arcuum, qui ex superiori uel inferiori numero, id est ex summa uel fundamento oriatur, facile comprehenditur. Multiplicationis uero ratio talis est, ut a paruo incipiens semper ad maiorem numerum proficiat. Quod si multiplicationis rudimentis instructus, et cognitis characteribus, diuisionum modos scire satagis, hanc commodam diuidendi rationem perspicere ne pigriteris.



DE DIuISIONIBUS.

Diuisiones in abaco tres sunt, simplex, composita, interrupta. Simplex est, ubi unus diuisor; composita, ubi duo uel plures diuisores per continuos arcus; interrupta uero duo uel plures diuisores inter eos uno arcu uacante. Quidquid diuidendum est  in abaco, in medio ponitur, diuisores preponuntur, denominationes autem, hoc est partes diuise, supponuntur. His ita in abaco dispositis considerare debes in quo arcu locum habeant diuisores. Si singularis, sub se ponetur; si decenus, secundabit; si millenus, quadrabit. Et per quot arcus recedunt a singulari, per tot denominationes retro ponunt.

Dispositis uero partibus diuidendis, et diuisoribus prepositis, quomodo ad diuidendum promoueantur diuisores, uideas. Diuisor, si minor uel equalis sit, supra ponitur; si maior, infra. Quod maior uel minor sit diuisor, industrie tue facile patebit, quando partibus diuidendis preponitur. Prepositis autem diuisoribus ubi accipere debeant, sic considera.  Omnis diuisor ante se et sub se accipit, retro nunquam Tunc perspiciens, quoties in subiecto numero diuisor contineatur, sic pronuntia: uerbi gratia: quaternarius 4 quoties est in senario 6? Semel, et remanent duo. Quod aduerbialiter pronuntiasti, denominationem esse intelligas, et unitatem accipias. Denique considerans, de quo arcu diuisor promotus sit, sic interrogo: unde locus? si de primo, respondeatur, a singulari. Sequitur regula: Singularis diuisor denominationem sub se ponit, et sic de ceteris. Considera tamen quia, ut prediximus, decenus secundabit, centenus tertiabit, millenus quadrabit, etc. Duo autem, qui de senario remanserunt, denominatione sublata, quia digitus est, et de digito abstractus, in eodem remanet. Si uero digitus  de articulo abstrahitur, in secundo retro ponitur. Hec de simplici diuisione sufficiant.



DE COMPOSITA DIuISIONE.

Composita autem et interrupta, quia non unum tantum, sed plures diuisores habent, a simplici in sequentibus diuisionibus dissident. Positis itaque diuidendis partibus, et prepositis diuisoribus, eadem, qua simplex diuisor, regula ascendit, sed sequentes diuisores alio modo accipiuntur; cum enim dixeris, uerbi gratia: Quaternarius quoties est in senario? denominationem determinans, respondes: Semel, et remanent duo, digitus de digito. Supposita autem denominatione, que est semel aduerbialiter prolatum, quod est I, unitas, sequentibus sic dabis partes. Omnes sequentes diuisores accipiunt per multiplicationem  sui et partium diuisarum accipiunt auferendo. Que omnia magis unice uocis alloquio, quam scripta aduertuntur. Considerandumque est  in quibusdam diuisionibus dicamus: digitus de articulo in secundo, et digitus de digito in eodem quia aliquando articulus de articulo oriatur, quod facile in dispositione characterum cognoscitur. Et hec ratio in composita diuisione contingit.



DE INTERRUPTA.

Sed quia interrupta diuisio aliquando per tres uel quatuor arcus distinguit, articulum de articulo non in eodem sed in secundo multoties ponit: quod in quantitate numeri cantus abacista leuiter deprehendit; si enim centum millia inter XXX et  decem diuidis, I unitatem in centeno milleno, itemque unitatem in deceno arcu, quod dico, per partes deceni diuisoris, cito perspicis: uerbi gratia: Ternarius 3 quoties est in decem? Ter, et unus remanet; et uide, quia decenus millenus denominationem in singulari ponens quintabit; digitus autem, hoc est, unum quidem articulo manet, in secundo ponitur. Sequens autem diuisor in deceno positus per multiplicationem sui et partium diuisarum iuxta predictam accipe, ita, semel tres sunt tres; et considera, quia, quod diuidendum est, a deceno diuisore in quarto arcu distat, qui est sibi pro milleno, sic profers: tribus ablatis de mille remanent DCCC et XCuII, articulus de articulo in secundo. quia character maior, et articulus de articulo.



DE MINUTIIS


De diuisione et multiplicatione characterum abaci per integras partes, etsi succincte, tamen satis plane tractauimus. Nunc ad diuisiones integritatum, id est, minutias ueniamus. Omnis unitas I, integrum apud antiquos as uel libra uocatur. As autem habet duodecim uncias, qui numerus paulatim minutus, per diuisiones integrarum unciarum multiplices ex se minutias reddit. Una enim de duodecim sublata, quod remanet, deunx uocatur; duobus ablatis dextans conficitur, tribus dodrans, quatuor bisse, quinque sextunx, sex semis, septem quincunx, octo triens, nouem quadrans, decem sextans; decem et dimidia ablata sexcuntia. Sic paulatim diuiduntur usque ad  unciam. Quarum quedam nomina a Grecis, quedam autem ab effectu trahuntur. Deunx compositum X demonstrat. Dextans, dodrans et bisse Grecam etymologiam habere uidentur. Bisse uero Latine marca dicitur  . Septunx a uII unciis componitur. Semis Grece, Latine dimidium dicitur. Quincunx a quinque unciis; triens quia assim tertiat, quadrans quia quartat, sextans quia sextat: sexcuntia siue Greca siue Latina sit compositio, unciam et dimidiam signat. Ultima autem uncie minutia unciarum duodecima pars assis est.

He sunt minutie assis gradatim concise, usque ad unciam. Uncia autem cum sit duodecima pars assis, in uiginti quatuor particulas conciditur, quarum ultima scrupulus nuncupatur: quarum sicut de  asse dictum est, quedam minutie ab effectu, quedam a compositione nomina sortiuntur. Uncia uero XXIu scrupulos habens per medium diuisa semiunciam, id est, dimidiam unciam facit. Duella, que magis Grecam etymologiam redolet, tertia pars uncie est  . Sicilicus, qui apud Grecos et Hebreos siclus, uel sichel nuncupatur, unciam quartat. Sextula unciam sextat. Dragma  , quod Grecum est, octat. Hemisescla, quasi dimidia sextula, duodecima pars uncie constat. Scrupulus autem minutia uncie, eadem ratione, qua as et uncia, sectionem recipit  . Scrupulus duos obolos, obolus duos cerates habent, qui in numero ponderum apud ueteres ceratus dicitur  . Scrupulus secundus habens obolos, quatuor cerates, sex siliquas, continet  octo calcos, qui calcus ultimus est in minutiis. De asse in minutiis dictum est, et adhuc dicendum.

Notet cautus abacista tres species concisionum in asse factas. Prima est ab integra unitate, id est, asse per congruas particulas usque ad unciam: secunda ab uncia usque ad scrupulum: tertia a scrupulo, qui a nomine, quod scrupulus est, deriuatur, usque ad calcum. Sed quia hec uocabula minutiarum moderni non frequentant, paulatim notitia eorum fere periit, licet in multis philosophorum scriptis usus admodum illorum necessarius sit: sed et diuina pagina tam ueteris quam Noui Testamenti minutiarum notitiam in multis locis requirit.

Iam ad positionem earum in abaco ueniamus. Si  mille argenteos et unum inter mille milites diuidere uis, unitatem in milleno arcu pro diuisoribus ponis, et iterum in milleno unitatem et unitatem in singulari pro diuidendis partibus colligis. Et cum dicis: Quoties est unitas in unitate? respondes, Semel, et nichil remanet. Dicta autem regula millenus diuisor denominationem quartabit, eamdem unitatem  in singulari arcu supponis. Denuo autem qui in singulari est mille per integras partes nichil accipit; si enim unus totum accipit, aliis nichil relinquitur. Unde unum, quod remanet, inter mille diuidere uis, cum per integras partes non liceat, per minutias hoc facere poteris. In quo ad memoriam reducas illam regulam, que dicit, quoties ex collectis characteribus oritur articulus, in eodem non remanebit; sed et illam omnino perpende, in qua dicitur: Diuisor ante se et sub se accipit, retro nunquam.

Patet enim, si per articulos minutiarum unitas, que sedet in singulari, usque ad millenum arcum, ubi sunt diuisores, non ascendit, diuidendi ratio nichil agit. Quapropter studeas, ut usque ad predictum arcum unitatem minuendo per articulos trahas,  uerbi gratia: As habet uncias duodecim. Reduc ad memoriam, quod omnis numerus infra decem digitus, supra decem uero articulus dicitur. Et cum duodecim uncias as habeat, X, qui est articulus, in deceno arcu ponas. Due uncie, id est sextans, in singulari remanent, unciamque, que sedet in dexo, per articulos in centenum transpone ita: uncia XXIu scrupulos habet. XX, qui est articulus, in centenum transponas, et quatuor, qui est digitus, ibidem dimittas. Et cum nondum habeat diuisor, quid sub se accipiat, ad millenum, si potes, aliquid transferas. In centeno sunt duo scrupuli. Scrupulus habet uI siliquas; et si dicis bis sex, XII silique sunt. Decem pro articulo ponis, due silique remanent. Et quia iam habet diuisor, quid sub se accipiat,  dicas, millenus diuisor denominationem quartabit, et siliquas in singulari supponas, sextantem uero, qui est in singulari, promoueas ita: Due uncie habent XLuIII scrupulos; XL pro articulo ad decenum transponas, digitum, id est uIII scrupulos, ibidem dimittas. Octo uero scrupulos adhuc de singulari transferens, octo scrupulos per octauum multiplices; scrupulus enim octo calcos habet. Octies octo sunt LXIu. Pro LX calculis, qui est articulus, obolum et ceratem in deceno ponas: pro quatuor calculis obolum relinquas, et facta est diuisio. Et ne forte suspicio tibi incidat de partibus relictis, quod adhuc ascendere possint, causa exercendi ingenium probes, uideasque quantum per articulos  ascendant. Obolus, qui est in singulari, cum per inferiores minutias articulum efficere non possit, ibidem remanebit. In deceno sunt octo scrupuli, et cum scrupulus octo calcos, si octo per octonarium multiplices, LXIu inuenies. LX calcis, qui est articulus, in centeno translatis, obolum et ceratem ponis, et pro quatuor, qui sunt digitus, obolum relinquis:  iterum de centeno transponere poteris. Duo oboli faciunt octo calcos et cerates duas, qui simul faciunt X, pro quibus calcum in centeno pones. In centeno sunt uero obolus et cerates, due silique et calcus: que quia articulum non faciunt, ascendere nequeunt, et cum diuisor sub se nichil habeat, neque usque ad sedem diuisoris aliqua particula minutiarum per articulos ducta ualeat peruenire, qui huius artis sciolus est, diuisionem factam intelligat esse.

Facta autem diuisione recolligendo characteres, utrumne bene diuiseris, probes. Siliqua, que est sexta pars scrupuli in singulari posita inter mille partem unicuique contingit. Et si dicis: Semel unus unus est, siliquas in milleno ponis, addendo regulam: millenus quemcunque multiplicat; in quarto  pone digitum, et ut recolligendo omnes characteres in assim redigas, per continuos arcus gradatim descendas. Siliqua, que est in milleno, ad centenum significat X; de decem siliquis sex faciunt scrupulum, tres obolum, et una superest. Eadem ratione omnes centum characteres ad decenum reducas. De decem calcis octo faciunt scrupulum, duo ceratem, tres siliquas pro obolo accipiens, et de X obolis scrupulos quinque faciens in decenum mutas.

Decem cerates hemisesclam et obolum faciunt, XX oboli et X scrupuli faciunt semunciam et duellam: itidem de deceno ad singularem facias. Decem cerates faciunt hemisesclam et obolum, X oboli faciunt quinque scrupulos. X hemisescle et uiginti hemisescle, que simul faciunt XL, uncias et duas  duellas reddunt. Decem duelle et decem sextule cum decem semunciis sextantem efficiunt. Et quia ad singularem arcum reuersus es, consideratis, que collegisti, assim inuenies. Et quia graue est hoc, cordetenus perpende: hoc pro certo scias, si autem non fallis, ab arte falleris.

Nota autem, quia sicut in integris unitatibus est triplex modus diuisionum, sic in minutiis assium. Quod si animum tuum mouet in aliquo, quare in diuisione minutiarum aliquid remaneat, tali ratione considera. Si notitiam diuidendi secundum artem abaci caute perpendis, omnis diuisor equalem sibi numerum, uel maiorem se diuidere potest, minorem autem nunquam per integras uncias. Si enim dicis - Mille quoties est in quingentis? satis tibi patet,  quod nullo modo ars patitur hunc modum diuisionis. Et quia hoc per integras partes nequaquam facere preuales, ad sectionem unciarum recurrere debes, et quandiu per maiores minutias partire poteris, diuisoribus iuxta modum suum partes dabis. Post uncias uero ad concisiones unciarum, ad scrupulos uenis, et itidem scrupulos ad maiores minutias reducis.  Et quandiu paulatim minuendo minutissimas diuisoribus poteris cequare, tandiu diuisionem protende. Si uero portiones diuisoribus nequeunt cequari, quidquid de partibus remanet, ultra non poterit diuidi. Nec mirandum est aliquid de minutiis superesse, cum alias artes in multis uideam uacillare. Quamuis enim grammatica amplioribus sit discussa philosophis, tamen ut cetere artes aliquid habet imperfectionis, scilicet et in generibus et in personis. Cum enim celum in singulari generis sit neutri, in plurali fit masculini. Et ut paucis concludam, qui in septem artibus uult studere, plurima perfectione carentia poterit inuenire; nam sicut est antiquum prouerbium: Nihil est omni parte beatum. Rerum uero Parens, qui solus cuncta tuetur cum  sit cunctipotens, perfectus solus habetur.

    As habet duas semisses.
    Tres trientes,
    Quatuor quadrantes
    Sex sextantes,
    Octo sexcuntias,
    Duodecim uncias.
    XXIu semuncias,
    XXXuI duellas,
    XLuIII Siliquas [Leg. sicilicos, uel siclos]
    LXXII Sextulas,
    XCuI Dragmas [Leg. drachmas],
    CXLIu hemisesclas,
    CCLXXuIII scrupulos.
    DLXXuI obolos,
     MCLII cerates,
    MDCCXXuIII siliquas.
    MMCCCIu calculos.
    Semisse, secunda pars assis,
    Triens, tertia pars,
    Quadrans, quarta,
    Sextans, sexta,
    Sexcuncia, octaua,
    Uncia, duodecima,
    Semuncia, uigesima quarta
    Duella, tricesima sexta.
    Sicilicus, quadragesima octaua.
    Sextula, septuagesima secunda.
    Dragma [Leg. drachmas], nonagesima sexta.
    Hemisescla, centesima quadragesima quarta.
     Scrupulus [In prioribus CCLXXuIII]
    Obolus DLXXuIta. [CCLXXXuIIIua.]
    Cerates MCLIIda.
    Siliqua MDCCXXuIIIua.


Calculus est bis millesima trecentesima [Superius additur quarta] pars assis.



EIUSDEM ODONIS
Ex eodem Cod. uindobonensi
QUOMODO ORGANISTRUM CONSTRUATUR  .


 In primis a capite iuxta primum plectrum, infra usque ad aliud plectrum, ponitur post rotulum, per duos passus metire, et in primo passu pone C secundus finit. AC ad finem metire per tria, et quartus retro reddit G a G ad finem per tres, et quartus retro pone D a D ad finem per III, et in primo passu pone a. De a ad finem pone III, et in primo retro pone E, et ab E ad finem per III, in primo passu pone [Figure: [Symbol] 1Kb] . Item a C ad finem per II et III retro pone F, ab F ad finem per IIII in primo passu pone b.



DE FISTULIS.

In mensuris fistularum iste sunt uoces CDEFG a  [Figure: [Symbol] 1Kb] c. Grauis C, que est prima fistula, longitudo ponitur ad placitum: que diuisa per quatuor passus, uno passu sublato reddit fistulam F. Que C si diuidatur in tres passus, tertio passu sublato reddit fistulam G. G autem diuisa in tres, quarto passu adiuncto reddit fistulam D retro; D uero partita in tres, tertio sublato, reddit a; a diuisa in tres, quarto passu apposito reddit fistulam E retro. E iterum equata in tres, tertio ablato reddit fistulam [Figure: [Symbol] 1Kb] Fistula F in quatuor passus redacta dat fistulam b, quarto passu succiso. Notet autem prudens musicus has mensuras constare per diatessaron et diapente.



APPENDIX AD S. ODONEM.





I. DE REuERSIONE BEATI MARTINI A BURGUNDIA TRACTATUS BEATO ODONI CLUNIACENSI ABBATI DUBITANTER ASCRIPTUS.






Epistola Fulconis, cognomento BONI, Andegauorum comitis, ad Odonem Cluniacensem abbatem.


uenerabili et sancto patri ODONI Dei gratia Cluniacensi abbati, FULCO Bonus, comes Andegauorum, salutem et debitam reuerentiam  .

Solent quodam fauoris preludio comparare beneuolentiam, qui non satis presumunt de amici conscientia. Ego autem, pater uenerabilis, uobis scribens, nequaquam id mihi esse necessarium reputaui. Presumo enim me uobis coniunctissimum compage duntaxat et glutino caritatis: quamuis  respectu uestri minor sim dignitate, meritis autem minimus [in impress. quamuis respectu uestri minor sum; in dignitate autem iudicis minimus]. Non enim semper equalia sociantur. Certe iunguntur in eiusdem constructione tabernaculi saga cilicina cortinis subtilissimis . In arca Ne immitis bellua cum homine mansueto exitialibus undis eripitur . Pulchritudinem creaturarum et formica exornat, et angelus. Et, ut domestico abutar exemplo, puluerulentis pedibus lutum oculorum positum, sublime in nobis ipsis  exhibet ministerium. Sed quorum hec tam longo repetita principio? Nempe ut astruam exemplis, et confirmem rationibus, sepe comiti disparia, et sublimia humilibus debere condescendere. Condescendat igitur mee paruitati uestra sublimitas, et prestate quod postulo, qui hoc ipsum prestitistis, ut postulare auderem. Meminit certe, non ambigo, uestra sancta paternitas, quam dulcibus eloquiis animam meam esurientem reficere solebatis: ut de sancto et mellifluo ore uestro illius ignis sepius ardorem in me transfundi et accendi sentirem, quem Dominus iehsu misit in terra, et uoluit uehementer accendi. Inter cetera uero uite eterne colloquia, de communi patrono nostro, uidelicet Martino, frequens erat nobis et iocunda fabulatio. Porro inter  alia mihi retulistis reperisse uos in quibusdam ueteribus schedulis impolito exaratum sermone, qualiter eiusdem beati Martini sacratissimum corpus ob barbarorum incursus in Burgundiam delatum fuit, qualiterque exinde reddita pace Ecclesie ad propriam urbem relatum. Ego autem et uiri sancti amore, et pie uestre collocutionis accensus desiderio, rogaui sepius, et nunc iterum rogo, quatenus antiquitatis historie fide seruata, suam in uestro dictamine rem ipsam explanetis: quo et tam pia narratione edificetur Ecclesia, et filii pater expleat desiderium. Quod si ego tanti patris filius appellari non merui, nec merita ad id quod postulo, impetrandum sufficiunt: certe uel dignitas materie, uel Ecclesie utilitas obtinebit, quod poscentis uilitas  impetrare non meruit. Martinus enim materia, utilitas Ecclesiarum edificatio est. uos autem quid Martino negabitis? Quid edificationis Ecclesiis subtrahetis? Eia ergo, agite: quod et amicus postulat, Martino prestat, et Ecclesiam edificat. Quod si ius in amicum pro conuictus gratia, pro lactentis infantie participatione [participatio] liceret exigere, nichil credo mihi negaretis, quem mater in lactis participem acciuit. Quem ergo materni lactis nutristis participio, matris Ecclesie nutrite lacte salutifero: ut sicut corporis mei uitam de matris lacte fouistis, ita animam de lacte Ecclesie foueatis.



Epistola Odonis ad eumdem Fulconem.

FULCONI BONO gloriosissimo consuli Andegauorum,  frater ODO humilis abbas Cluniacensis salutem, gratiam et benedictionem.

Cum in sublimi humilitas et in magnis et multis negotiis occupato, uirtutis studium reperitur, uere, fateor, illius opus est, qui potest de lapidibus suscitare filios Abrahe . Patet, credo, cur ista premiserim. Ecce enim mundus in maligno totus positus est : nec tamen sibi uindicat generosissimum principem Fulconem Bonum, a quo tamen in parte non minima uindicatur Fulco Bonus, utpote comes prepotens negotia tractat secularia: sed hoc, ut perpendo, specie tenus, in diuinis uero medullitus occupatur. Placet etiam in his immorari, et Boni Fulconis bonitatem exprimere: sed parco laudibus  ne adulari uidear, et parco iussis ne ingratus existam. Hoc saltem unum me dixisse liceat, rarum imo fere nullum reperiri, quem ita uirtutis emulatio seculo subripiat, ut mancipet honestati. Sed iam ad imperata respondeo. Siccine, comes gloriosissime, neminem reperiebas, quem de uirtute consuleres, et precipue de uiro uirtutis Martino, nisi tuum collactaneum Odonem? Puto deerant preclara Francorum ingenia, qui sublimem materiam sublimi equipararent eloquentia? Sed, ut sentio, quod pace tua dixerim, priuatus amor claudit oculum mentis: plusque tibi placet amici rusticitas, quam ceterorum phalerata urbanitas. Sed esto, tibi paream: aggrediar quod hortaris. uerumtamen quis fidelius tenorem historie, quam describi postulas, scire potuit, quam tu  ipse cuius Ingelgerius uidelicet doctor et princeps in eadem profectione exstitit? Si igitur excusare liceret, si quid tibi negare nostri esset propositi, merito tibi respondere debuerim: Interroga patrem tuum, et annuntiabit tibi; maiores tuos, et dicent tibi . Sed quia, ut uerum fatear. meipsum tibi debeo, etiam ultra uires parere tibi non differam. Et si enim in est ignorantia quam arguat presumptio, uera tamen dilectio non horrescit. Parebo itaque non eloquens erudito, sed ut amico amicissimus. Plus uerax, quam eloquens, inueniri conabor. Neque enim nostra patitur professio pompatici [hec desunt in Impress.] [sermonis affectare gloriolas, studium est esse potius, quam uideri. uerum quia] nonnullis mos est scripta aliorum ad unguem  elimare, cum ipsi lippientibus oculis, si quaforte ediderint, uix respectent: rogo ut priuata lectione contentus, et que priuatim dictauimus priuatus et ipse legas, ne si forte in manus alienorum ipse uenero, discerpar ab eis, quos non uera, sed uana delectant.



In tractatum de reuersione beati Martini a Burgundia prefatio.

Quoties ergo cuiuslibet potentis muneribus uel beneficiis preuenimur [premimur], persoluende uicis ei obnoxii tenemur. Ea propter predecessores nostri domno Turonensi Martino, qui fuit uir potens in opere et sermone, qui etiam tempore necessitatis Turonum [Turonim] suam de manu potentis potenter  eripuit, obligatores facti sunt. Inde etiam ereptionis sue perpetuum memoriale statuentes, annuam in honore ereptoris sui celebritatem Iu Idus Maii celebriter celebrant, et ereptionis [al. exceptionis] sue memoriam recolunt, et uota sua liberatori suo solemniter persoluunt. Solemnitas autem ista, non translatio seu ordinatio, non transitus, non exceptio dicitur, sed subuentio ab iis quibus rei geste ueritas melius innotuit, nominatur. Necessitatis uero superabundantes angustias, et urbis obsesse calamitates et miserias dicemus [In impr. necessitates autem, angustias, aut calamitates urbis obsesse et miserias disces], et ereptionis modum, et fugam etiam, qua fugere Rollonem uoluit ille, qui Hastinum [Hastingum] fugauit. Mansionem etiam, qua in Antisiodoro  mansit; reuersionem etiam, et exceptionem, qua a suis, Turonensibus uidelicet, honorifice est susceptus, et in loco, ubi nunc adoratur, Deo annuente est collocatus, loco suo et ordine, prout Dominus dederit, stylo qualicunque prosequemur.



INCIPIT TEXTUS NARRATIONIS IN REuERSIONE B. MARTINI TURONENSIS A BURGUNDIA.

Igitur quoniam Danorum tellus sibi insufficiens  est, moris est apud illos, ut per singula lustra  multitudo  non minima, dictante sortis euentu a terra sua exsulet, et in alienis terris mansionem sibi quoquomodo ad propria non reuersura, uindicet. Urgente igitur dure sortis inclementia, Hastingus cum innumera armatorum manu a finibus suis exsulans  2Kb] , Gallias ingreditur, ciuitates obsidet  , menia subuertit, turres terre cequat, oppida, rura, uicos, ferro, flamma, fame depopulatur. Contigit autem ut Gallie superioris partibus incensis, Turonum  , simili eam exterminio [al. incendio] consumpturus,  descenderet. Ambazio itaque, et uniuersis, que inter Ligerim et Karum continebantur, in fauillam redactis  , Turonum obsidet. Portis igitur custodias admouet  , et ne quis tuto exeat, magno  studiosoque conamine prouidet. Aggeres etiam struit, aspera complanat, et quidquid urbi capiende commodum esset, ordinat. Alieni infortunii rumor delatus [obsessis] concepte formidinis fomitem  subministrat. Muros tamen reparant, et turrium propugnacula [al. et turrim, et propugnacula] resarciunt, et sagittarum grandine premissa uarios subiungunt assultus. Iam muri crebro quatiuntur ariete, et machinarum ictibus cedentes, ruinam sui minantur. Obsessi uiribus dissidentes, spei penitus solatio destituuntur. Tandem uero, diuina inspirante gratia, in se reuersi, beati patroni sui Martini corpus pie rapiunt, et ad locum, quo belli uiolentior impetus erat, deferentes, mortuum pro uiuis propugnatorem opponunt. O admirabilem per omnia uirum! qui dum aduiueret signipotens appellatus fulgorem uirtutum astris intulit, defunctus etiam bellipotens triumphator hostium cuneos sola sui presentia confecit. uere mirabilis Deus in sanctis suis.  Sancti siquidem patrocinante suffragio et obsessis securitas et confidentia redditur, et obsessoribus formido et pauor non modicus immittitur.

II. Fugiunt igitur [ergo] Dani, fugientes Turonici persequuntur: fugientium pars gladio cadit, pars capta reducitur, et pars fuge subsidio elapsa est, et usque ad sextum lapidem ab urbe persecuti sunt Danos, triumphatoris sui corpus cum hymnis deferentes et gloria, per quem sibi triumphus cessit et uictoria. Unde et in eiusdem belli triumphali memoria, in ipso loco, quo sancti subsistit corpus, in honore ipsius fabricata est ecclesia, que propter belli euentum, sancti Martini Belli sortita est uocabulum. In eo autem urbis loco, quo corpus eius supra  murum pernoctans uictorie primordia initiauit, erant ruine maceriarum antiquarum, in quibus ferebant aulam fuisse ualentiniani  , in qua sedens nequaquam assurgere est dignatus beato Martino antistiti, donec regiam sellam ignis operiret, ipsumque regem ea parte corporis, qua sedebat, afflaret incendium, solioque suo superbus excuteretur, et Martino inimicus assurgeret. Ibi archiepiscopus cum populo deuoto ecclesiam, que sancti Martini de Basilica dicitur in honore itidem ipsius sancti instaurauit. Ea propter igitur synodo celebrata, [auctoritate ] archiepiscopi, et episcoporum, qui conuenerant, statutum est, ut singulis annis deinceps per uniuersam diocesim Subuentionis huius festum  Iu Idus Maii solemniter  celebretur, que nullo alio nomine rectius, quam Subuentio, censetur.

III. Elapsis post Hastini [Hastingi] incendia tribus lustris, successit eiusdem genus [gentis], et simili sorte a finibus suis exsulans, Rollo uir armis strenuus  , sed circa Christiane professionis homines inhumanus: peditum multitudine, equestri [equestris] ordinis copia, milite multiplici stipatus. Ille, Flandrensibus, Nortmannis et Britonibus in martio congressu sepenumero confectis, ciuitates eorum et oppida, necnon et ecclesias in fauillam redigens, non minimas hominum strages dedit. Cenomanis postmodum obsessa  , exercitus sui procuratores  Turonum usque transmisit, ut, urbe pessundata, auri et argenti effluentem [affluentem] copiam, et cetera eius bona diriperent, et illius incolas uinculatos [uinculantes] secum adducentes captiuarent. Dei autem prouidente clementia, tanta Kari et Ligeris excreuit inundantia [inundatio], ut sui unione pelagus unum efficerent, et a ciuitatis accessu non minima sui altitudine cuneos hostiles arcerent. uerum Maius Monasterium  , quod non longe a Turonis erat, funditus euersum  , centum uiginti monachos, bis binos minus, ibidem gladio percusserunt, preter abbatem et uiginti alios quatuor, qui cauernis latitantes euaserunt; abbatem tamen a latebris extractum tormentis et cruciatibus ab eo exigunt, ut thesauros ecclesie prodat et monachos,  qui in cauernis latebras fouebant, in medium deducat. uir autem Domini abbas Hebernus  , licet uaria et multiplici tormentorum uiolentia arceretur, nec thesauros declarauit, nec filios in latebris latitantes reuelauit; qui adhuc reseruati sunt, ut patroni sui corpus et inter alienos prosequerentur. Ita quidem contigit; sed ipse potius comitibus  exsilii sui mercedem restituit. Nemo enim illorum residuus fuit, quem Martinus Ecclesie non proferret [preferret] regimini, sublimaret dignitate. Recedentibus Danis, postquam ciuibus, tumore fluuiali represso, libera recurrendi [discurrendi] reddita est facultas; auditum Maioris Monasterii infortunium et euersio, necnon et abbatis cruciatus et pene, et monachorum pretiosa mors et passio; uniuersorum, et maxime sancti Martini canonicorum, gaudia obumbrans [obnubilans], lacrymosa subministrauit suspiria, doloris immodici copiosam materiam propinauit.

Iu. Mestitie igitur et meroris pallio amicti, uultu lugubri assumpto, et ornatu, sicut moris est compatientium, dolere cum dolentibus, gaudere cum  gaudentibus [flere cum flentibus], dolentes et flentes ad memoratum accedunt locum, et doloris intrinseci tumore singultuoso perstillantes foris: lacrymis [perstillantibus foris lacrymis] aliquantisper imminutis, uiginti quatuor monachos, qui in cauernarum latebris morabantur, extrahunt, et abbatem una cum ipsis cum debito honore et reuerentia ad  suam secum deducunt ecclesiam. In omnibus uero eos procurantes, delegerunt ipsis domum ecclesie ualuis inherentem, a qua in ecclesiam reciprocus ingressus et regressus secretior haberetur. Sex uero mensibus emensis, comperto canonici quod Rollo, Cenomannis capta, Turonum [Turonim] captum ire disponeret, communicato cum ciuibus [conciuibus] suis consilio, pretiosam margaritam, et singularem thesaurum, sanctissimi uidelicet corpus Martini Aurelianis usque transmittunt  . Huius latores et custodes exstiterunt, Hebernus Maioris Monasterii abbas sepedictus cum uiginti quatuor monachis, et duodecim canonici, qui Deo et Christi confessori Martino [die ac nocte] deseruirent: comitatui eorum indeserenter [indesinenter] adherentibus duodecim  Castri Noui burgensibus  , qui sanctis deseruitoribus pie deseruientes, eis necessaria prouiderent. Fame uero postmodum decurrentis [percurrentis] relatu edocti, quod Dani ad Gallie superiora processissent, cum thesauro suo ad sanctum transmeant Benedictum. Paucis uero elapsis diebus fama peruigili rursum prenuntiante, quod iam Rollo Aurelianis aduenisset, sanctarum baiuli reliquiarum Chableiam [antea Clabeiam, sed corrupte] ueniunt.

u. Tempore autem permodico ibidem commorati, metu conualescente iterum, cum thesauro illo incomparabili Antissiodorum [, laudibusque, mane illucescente, conuenientibus utrinque partibus, medietas hominis a Martini parte posita, sana et incolumis reperitur. Pars autem altera, occulto Dei iudicio, saluanda [sananda] differtur Ut autem per miraculum euidentius fides eluceret clarius, atque celsior [fides certior, clariusque eluceret], leprosi iterum pars sananda uersus Martinum uertitur. Et mane facto, sub oculis omnium, homo totus ex integro alteratus in salutem inuenitur. Sopita igitur est mutualis hec contentio, et Martini cultoribus ex tunc et deinceps infimantium uniuersa cessit in pace oblatio. O admirabilis [admirande] urbanitatis Germanum pontificem, qui cum tanti meriti esset, ut mortuos suscitaret, in domo sua hospiti suo tantum detulit  honorem, ut in signorum exhibitione eo se uideri uellet inferiorem! O signipotentis Martini attollenda preconia, qui pontificalis ministerii dignitatem ubique in omnibus, licet exsul, obseruans, et ciuitatem exsilii sui susceptricem miraculorum gratia illustrauit, et suis sequacibus benignum, largum et affluentem se semper exhibuit! Elapsis postmodum quampluribus annis, pace Ecclesie reddita, Rollone fidei restituto, Turonici uiri Dominum et patronum suum requirendi gratia Antissiodorum proficiscuntur.

uII.  Conueniunt igitur Armarium [Ianuarium] eiusdem urbis episcopum, ut eis sue licentia permissionis, proprium reducendi pontificem copia tribuatur. Quibus ille tale fertur dedisse responsum.  Nolo ecclesiam meam tanto defraudari thesauro, quia episcopus factus eo uestitam [inuestitam] inueni. uidentes itaque Turonici, se per eumdem episcopum nichil proficere, ad regem Francorum, qui tunc temporis erat, meliora sperantes resiliunt: humili prece eum [rogantes ac ] obsecrantes interpellant, ut Turoni [Turonis] et Martinum suum restitui iubeat, et urbem pastoris absentia, eo recepto, in gaudium conuertat. Ad quos rex ait: Cum utraque ciuitas regii sit iuris, et ab utraque nobis indifferenter seruiatur, indignum ducimus, ut Antissiodorum, que de thesauri huius possessione saisita est, preiudicii uiolentia spoliemus, et Turonum [Turonim] uestram, que huc usque illius uestituram [inuestituram]  amisit, inuestiamus. Decedentes [decidentes] itaque Turonici [a spe sua], ad propria frustrati reuertuntur. Cogunt igitur concilium cum Adalando [Adlando]  Turonensi archiepiscopo, Raimone Aurelianensi  , et Mainoldo Cenomannensi  , [et sancto Lupo Andegauensi] et cleri plebisque multitudine coacta, consilium ineunt quid facto opus esset. Eo tempore uir illustris Gastinensis comes Ingelgerius  , Hugonis ducis Burgundie nepos  , Lochie et Ambazie dominus  , strenuus armis, summa potestate et probitate preditus erat, et Andegauensem consulatum  ex regio munere nuper sibi impartitum procurabat. In Antissiodorensi etiam urbe aulam propriam, et  uineas  , et predia [habebat ] suburbana, et possidebat. Cum igitur tantum [in tantum] uirum huius negotii peragendi commoda confluerent, allegationis sue officio fungi ab uniuersis acclamatum est. Cum autem ad eum ob istiusmodi causam nuntios dirigere procurarent [disponerent], per subuenientem Dei, ut credimus gratiam, sancti Martini, ut ei moris est, oraturus intrauit ecclesiam. Exiens autem ab ecclesia ab uniuersis cum gaudio suscipitur, et ab omnibus ei honor debitus et reuerentia defertur. Cum in medio eorum consedisset, tanquam a Spiritu sancto premonitus in hec uerba prorupit: uiri Turonici, uiri diuitiis affluentes, cum diuite ingenii uena calleatis, et prudentia et fortitudine polleatis; miror admodum, et uehementer  obstupesco, cur gaudium uestrum, lumen patrie [uestre ] uestrum, inquam, antistitem Martinum tam longo exsilio relegatum, uestra id agente incuria, reducere neglexistis. Cui illi cum lacrymis aiunt: Gratias uobis agimus, et primum Diuinitati, que tuo id imperauit [inspirauit] cordi, ut de talibus nobiscum dissereres, et nobis in desiderio positis, desiderii nostri desideratum commonitorium faceres. Non est, inquiunt, domine mi, nostre, ut putas, incurie; sed regis Francie pigra segnities nos impediuit, et Antissiodorensis antistitis peruicax uiolentia nobis Martinum nostrum cum multo labore et instantia requirentibus denegauit [denegat]. Quoniam igitur obstinati illius antistitis cor induratum  est, et quasi alter Pharao factus est; non uult dimittere uirum Dei, nisi in manu forti Proinde te, domine, cui nobilitas et strenuitas, et probitas etiam et potestas suppeditant, communi et humili supplicatione [rogamus et ] obsecramus, ut zelo Dei, et beati Martini amore ductus, huic te conformes allegationi, et ipsum et cum ipso gaudium huic luctuose restituas regioni.

uIII. uidens igitur uir illustris Ingelgerius, uniuersitatis illius post Deum spem in se penitus poni, lacrymas supplicantium miseratus et uota, promittit se iniunctum sibi negotium pro uiribus exsecuturum. Collecta igitur tam peregrini exercitus quam proprii multitudine non minima, sex fere millibus tam militum quam equitum secum electis, Antissiodorum  uenit. Continuant interim Turonici ex sui precepto pontificis unius hebdomade ieiunia, et suum sibi reddi Martinum Deo supplicant iugi oratione, et  precum instantia. Stupet Antissiodorum [Antissiodorensis] ciuitas armato milite et insperato se repleri. Diei igitur crastine aurora illucescente, peregrinus comes impiger, postquam in ecclesia ante dilecti archipresulis Martini corpus cum lacrymis orans, peregrinationis sue preces et uota persoluit; conuenit episcopum super depositi restitutione, dicens: pontificis nomen cum te et honor delectet, cur huius prenominis [pronominis] etymologia perdita, uirtutum pontem non facis, sed subuertis, et gregi tuo factus forma deceptionis et doli, uestigiis [tuis] inherentem a sublimi ueritatis uia deiicis, et in perditionis precipitium ire compellis? Cur necessitatis tempore thesaurum fidei tue commissum, dilationis [dilectionis] innectens moras, reddere  contemnis? Unum ergo tibi ex duobus elige: aut Turonicis suum Martinum, dilationis cessante mora, restitue, aut te nullatenus redditurum responde. Cui episcopus in his uerbis stomachatus ita respondit: Non decet peregrinum cum armata manu loca sancta inuisere, nec sanctorum pignora uiribus et armis uelle sibi uindicare. Hodie tamen cum tuis patienter sustine, et quid super hoc acturus sim, crastina tibi dies declarabit. Communicato interim cum cepiscopis, qui tunc forte aderant, consilio, quis actionis huius exitus uel finis esse ualeat, percunctatur. Cui Siagrius Eduensis  , una cum Domnolo Tricassensi [Trecensi]  , ad ipsum sapienter respondit. Non decet episcopum aliena rapere, uel cuiuslibet depositum fraude uel uiolentia uelle subripere. Beati siquidem  Martini corpus, hostili urgente gladio, a Turonicis huc allatum, et ab eis penes te repositum nouimus. Quod ergo a fidelibus fideliter tibi commissum est, tu quandoque [quoque] fidelis restitue, et fidei lese damna resarciens, exasperato comiti, uerbis eum lenibus, et officiis demulcens, postulata concede. Nisi enim spontanee, et cito reddideris, ad tui dedecus et ignominiam ablatum protinus tibi [te inuito] uidebis. Fac igitur de necessitate uirtutem, et antequam imminens extorqueat necessitas, palliata [et] prudens prestet liberalitas. Acquiescit episcopus, et Andegauensi allocutione blanda delinito optatum exponit thesaurum. Adfuit etiam et diuine memorie abbas Herbenus [Hebernus] coram episcopis,  una cum Ingelgerio, iam sine sociis. Diuina siquidem prouidentia, et beati Martini oratione assidua mediante, iam promoti erant per uniuerse Burgundie  prouinciam omnes et singuli in episcopatibus et abbatiis: scilicet ut qui cum exsultato [qui eo exsultatum] exsules aduenerant, ab ipso exsulato, in ipso exsilii solo diuitiis et honoribus sublimarentur. Denique ipsis mandauit [mandarat] per ueredarios  sepefactus abbas Herbenus [Hebernus], ut interessent ducatui, et ad euehendum corpus sepe nominandi [sepe nominati] antistitis: ut quem simplices monachi et exsules a loco proprio in exsilium adduxerant, iam episcopi et abbates constituti ipsum solum exsulem loco proprio restituerent. Quod et factum est. Celebrata igitur propria de S. Martino missa solemniter, Ingelgerius Andegauensis et Abnarius Antissiodorensis assumptum onus illud nobile suis imponentes humeris, repatriandi aggrediuntur  iter. Deducunt pontifices cum hymnis et laudibus sancti antistitis reliquias, necnon et clerus deuotus, et uulgi undequaque decurrens frequentia. Reuersis uero deductoribus illis Martini, exercitus aggressum capit iter, et optato potitur triumpho. Debitum seruitii pensum ab abbate et monachis, necnon et clericis Deo in dies deuotissime exhibebatur, et missa quotidie celebrabatur. In nobili illo exercitu nullus mollis uel effeminatus: nemo ibi feminam, nemo rapinam nouerat; sed [unusquisque] ex mercato competenti uiuebat.

IX. Postquam igitur diecesis sue fines attigerat sacratissimi presulis Martini corpus, mirum in modum et oues morbide pastoris presentiam, et pastor recognouit quantam ouibus deberet diligentiam.  Quamuis enim peregrinus inter extraneos miraculorum floruisset copia: inter suos tamen, utpote sibi a Deo commendatos, et copiosior ei fuit sanitatum gratia, et, si dici fas est, propensior benignouolentia [beneuolentia]. Quicunque ergo qualicunque incommodo egritudinis laborabant etiam non apportati, etiam non rogantes, dextra leuaque per totam prouinciam mirifice sanabantur. Quam [quia] uera promissio Saluatoris dicentis: Opera, inquit, que ego facio, qui credit in me, et ipse faciet, et maiora horum faciet . In signis enim et sanitatibus, que [quas] ipse Dominus per se dignatus est exhibere, fidem etiam poscentium cooperari uoluit, ut crebro Euangelia probant. Unde est illud: Fides tua te saluum fecit .  Per Martinum uero etiam non petentibus, etiam non accurrentibus, et quod maioris clementie est, etiam nolentibus subueniebat. Dum enim talia, tantaque uirtutum insignia agerentur, que, etsi non uiderent [uideret], occultare fama non potuit. Ea percurrente duo paralytici, qui in uilla cui nomen de Hedera est a pretereuntibus eleemosynam petentes, uictitabant, dixerunt alter ad alterum: Ecce frater sub molli otio uiuimus, nemo nos inquietat, omnes miserentur; solus nobis labor est petere quod optamus. Licet, cum libuerit, somno indulgere, quieti uero iugiter: et, ut breuiter dicam, ducimus in bonis dies nostros. Hoc [autem] totum nobis uindicat infirmitas hec, qua iacemus. Que si curata fuerit, quod absit, necessario nobis incumbet labor manuum insolitus:  quippe iam mendicare [mendicare quippe] inutile erit. Et ecce audiuimus de Martino isto, in cuius diecesi degimus, quod reuertens ab exsilio in toto suo episcopatu neminem decumbentem preterit non sanatum. Nunc ergo, frater, acquiesce consiliis meis, et dicto citius fugiamus Martinum, ab eius diecesi exeuntes, ne forte nos sanitatum eius copia comprehendat. Nouum sane consilium, uota prorsus eatenus inaudita, tanto nolle carere incommodo, se, sibi reddi, effugere. Quid moror? Placet utrique consultum, et aptatis baculis sub utraque ascella, reptando potius quam gradiendo, fugam arripiunt. Sed Martini pernix potentia prosequitur fugientes, comprehendit refugas, comprehensos et inuentos inuitos reparat sanitati. Quod illi in sese  experientes, nec dissimulare poterant, nec audebant silere. Nimirum non nescii illum potentem perdere [prodere] ingratos, qui et nolentibus subuenisset. Exclamant igitur, predicantes miraculum, et homines loci illius, quo id contigerat, ad laudem inuitant Martini. Nec sibi integrum fore arbitrati, donec baculos sui languoris indices ad Martini matricem ecclesiam detulerunt, palam omnibus exponentes et sue perfidie fugam, et Martini etiam circa inuitos clementiam. Porro accole mansionis, in qua signum hoc sanitatis celebratum est, in nomine signipotentis Martini ecclesiam condidere, que usque hodie Capella alba nominatur.

X. Ingresso itaque beato archipresule Martino proprie parochie fines  , mirum in modum res  inanimate et insensibiles, pastoris sui sentientes aduentum, grata congratulationis sue signa pretendunt. Uniuerse siquidem arbores, et fruteta tempore brumali  , repugnante licet natura, rediuiuis uestita foliis, et floribus uernant, et in sui ornatu, quante meritorum excellentie sit pater patrie repatrians demonstrarunt. Itidem dextera leuaque in ecclesiis eiusdem parochie sine humano adminiculo signa diuinitatis [diuinitus] pulsabantur. Luminaria tam cereorum quam lampadarum diuinitus accendebantur; in duabus maxime ecclesiis, que nomini eius dicate sunt note [dignoscuntur]. In priore, que Maius Monasterium nuncupatur, in qua uiuens in corpore lectioni, meditationi, uigiliis, ieiuniis, et orationibus, die noctuque Deo incumbebat.  In altera, que sancti Martini diuitis Castri Noui dicitur: de qua primo Rollonem fugiens sublatus fuerat, in qua etiam ab uniuersis episcopis diecesis  sue, a clero etiam et populo susceptus, in loco, quo [ubi] nunc adoratur, huc usque seruatur. Domno igitur, ut diximus, Turonensi Martino, Turonum [Turonim] suam in millibus suis ingrediente  , tota obuiam ruit, et ab Adalaudo [Adalando] archipresule Turonensi, et fratre eius Raimone Aurelianensi, et Mainoldo Cenomannensi, et sancto Lupo Andegauensi, et a suffraganeis totius prouincie episcopis, eis congratulanter, occurritur, et omnis sexus indifferenter desiderato diu Domino suo letabundus occurrens, lacrymis, quas gaudium extorserat, perfunditur. Ab episcopis siquidem et abbatibus, a clero et uirginibus, a populis et baronibus, a pueris etiam et senibus in ecclesiam suam cum cereis et crucibus, cum hymnis et laudibus gloriosus  antistes gloriose deducitur, et in proprie sedis pristino gradu cum debito honore et summa reuerentia collocatur  . Hec est igitur gloriosa, solemnisque  exceptio, qua archipresul Turonensis Martinus ab exsilio reuertens ab alumnis suis officiose adeo excipitur, et in propria, ut dictum est, sede residens, omni petenti se, ut sui moris est, plurimum suffragatur. Hoc exceptionis celebre festum, anno ab Incarnatione Domini octingentesimo octogesimo septimo, a transuectione tricesimo primo Id. Decemb. celebriter agi ab Adalaudo [Adalando] archiepiscopo Turonensi, et a comprouincialibus episcopis celebrata synodalis sanciuit auctoritas; que  quando recolitur, a Danis facta desructio, et Martini repatriantis celebris et iucunda a suis memorialis exceptio memoratur. Te igitur [ergo], o bone Martine, pie pater, pastor et patrone noster, nobis [obsecro] filiis et alumnis, necnon et ueneratoribus tuis, more tuo bona confer, noxia submoue, et orationum iugi instantia gaudia nobis uite interminabilis obtine. Prestante Domino nostro Iesu Christo, qui cum Patre et Spiritu sancto uiuit et regnat Deus, per omnia secula seculorum. Amen.





II SERMO IN NATALI SANCTI ODONIS ABBATIS CLUNIACENSIS.


 Ad sancti ac beatissimi Odonis patris nostri, cuius hodie festa celebramus, laudes addidisse aliquid, decerpsisse est. Cum siquidem uirtutum eius gratia non sermonibus exponenda sit, sed operibus comprobanda. Cum enim dicat Scriptura: Gloria Patris est Filius sapiens, quante huius sunt glorie, qui tantorum filiorum sapientia et deuotione letatur? In Christo enim Iesu per Euangelium nos genuit. Quidquid igitur in hac sancta plebe potest esse uirtutis et gratie, de hoc quasi quodam fonte lucidissimo, omnium riuulorum puritas emanauit. Etenim, quia castitatis pollebat uigore, quia abstinentie gloriabatur angustiis, quia blandimentis erat preditus lenitatis, omnium ciuium in Deum prouocauit affectum. Bene et congrue in hac die  quam nobis beati patris nostri Odonis ad paradisum transitus exsultabilem reddit, presentis psalmi uersiculum decantauimus: In memoria eterna erit iustus. Digne enim in memoriam uertitur hominum, qui ad gaudium transiit angelorum. Qui iam gratiam Christi clarificatus inuenit, quia mundi gloriam non quesiuit.

Dicit sermo diuinus: Ne laudaueris hominem in uita sua. Tanquam si diceret: Lauda post uitam, magnifica post consummationem. Duplici enim ex causa, utilius est hominum magis memorie laudem dare quam uite, ut illo potissimum tempore, merita sanctitatis extollas, quando nec laudantem adulatio nocet, nec laudatum tentet elatio. Lauda ergo post periculum, predica securum. Lauda non nauigantis  felicitatem; sed cum peruenerit ad portum. Lauda ducis uirtutem, sed cum perductus est ad triumphum. Quis autem uiuens tuto possit, ac sine trepidatione laudari, qui et de preterito meminit se habere quod deleat, et de futuro uidet sibi superesse  quod timeat? Quis uero hominum in hoc corpusculo positus, debeat sibi quidquam uendicare de meritis, quorum iter demonum infestatio uelut latronum obsidet multitudo, quibus omnes dies supplantatores inuisi animarum laqueos tendunt innumerabilium mortium expauescendos? Nauigantibus enim nobis per hoc mare magnum et spatiosum, in quo sunt reptilia quorum non est numerus, animalia pusilla et magna, id est, diuersa sunt genera inimicorum, qui secundum nostrarum uirium quantitatem, compensato nobiscum agone luctantur.

In huius itaque mundi pelago, nobis ualde pertimescendum est, ne nauim nostram aut procella tempestatis abripiat, aut fluctus absorbeat, aut in  eternam predam pirata crudelis abducat. Aduersus hec ergo multiformia seculi mala, castigatis et castis actibus resistamus. Beati autem Patris Odonis merita iam in tuto posita securi magnificemus, qui gubernaculum fidei uiriliter tenens, anchoram spei tranquilla iam in statione composuit, et plenam celestibus diuitiis, et eternis mercibus nauim optato in littore collocauit, qui contra omnes aduersarios scutum timoris Dei tandiu infatigabiliter tenuit, donec ad uictoriam perueniret.

Quid enim fuit totus uite illius cursus, nisi unus cum uigili hoste conflictus? Quantis hic cecis, a uia ueritatis errantibus, et de summa iam in profundum rupe pendentibus, amissum reddidit uisum,  et illum quo Christus uideretur, reparauit intuitum? Quantorum auribus, sordis et infidelitatis obturatione damnatis, ad percipiendam uocem celestium mandatorum, pretiosum infudit auditum, ut uocanti Deo ad misericordiam, responderent per  obedientiam? Quantos intrinsecus uulneratos angelici oris arte, et orationum firmitate curauit? Quantos per longam incuriam, peccati labe resolutos, et quadam lepre contagione perfusos, castigationibus et exhortationibus expiando, Deo in se operante, mundauit? Quantorum animas uiuentes in corpore, iam defunctas, et delictorum mole obrutas ac sepultas, ad emendationem tanquam ad lucem uocando, Deo resuscitauit, ut Domini sui admirandus imitator, iam mortuas Deo e contrario mortificaret uitali morte peccato? De quantorum ille cordibus, quos inhonesta iniquitas et impietas possidebat, fugauit luxuriam, deiecit iram, extersit inuidiam, et uelut de antiqua domo barbaris hospitibus perturbatis, reuocando illuc fidem, castitatem, iustitiam, misericordiam,  habitatores pacificos intromisit, per quos in domicilium mentis caput horum bonorum Christus intraret, et appositis penitentie medicamentis, uelut quatriduanum fetentem, increpationum fremitu suscitabat, et emendatione suscepta, de mediis mortis faucibus erutos, temporiua resurrectione uite restituebat?

Hec itaque atque huiusmodi plurima gerens, que etiam ipsi plenius meministis, que quoniam proferre per nos atque expedire, ut dignum est, non potest sermo pauperculus, melius uobis ea uester dictet affectus. Summe alacritatis instantia fuit cultor et custos animarum, cupiditates resecans, iram comprimens, malitiam exstirpans. His magis beatissimus Odo temporibus necessarius fuit, quibus  tanta iniquitas, sumptis quotidie, deficiente  iustitia, uiribus conualescit. Et quidem ille in hac peregrinatione solo corpore constitutus, cogitatione et auiditate in illa eterna patria conuersatus est; cui mundus crucifixus fuit, ac mortuus; quidquid laborauit de actiua, ad illam uitam transtulit, et quasi bonus ratiocinator uelut ad centuplum manum porrigens, semper de sinistra transmisit ad dexteram, et in celo reposuit sudores suos. Nam et si hoc opera eius uidentur, illuc operum merita transierunt. Illius ergo in quantum possumus, uestigiis insistamus, quibus per illam nimis arctam uiam ad celi ampla festinans, qua eum sequeremur, ostendit. Rapiat sibi de eo alter gratiam et speciem compunctionis, alter pigmentum candidissimum nitide castitatis, pallorem ille abstinentie,  ruborem iste uerecundie. Ille ardentem in Dei rebus fidem uelut erium splendorem radiantem, atque hoc modo spiritalia interioris hominis membra componens, in corpus plebis sue transeat ad celum. Et ad unam illius faciem omnem exornemus domum, id est, uniuersam pingamus Ecclesiam Dei. Et uidens nos, uel de eterni tremere iudicii, uel futura beatitudine cogitantes, illa euangelica Christi uox nos possit assumere, Pater, rogo ut ubi ego sum, et illi sint mecum, et nos quandoque ex hoc seculo migraturos, patronus noster Odo in sedem suam et sinum suum uelut Abraham peculiares accipiat, et in illa die incolumes oues suas, letus pastor agnoscat. Ipso adiuuante qui uiuit et regnat in secula seculorum. Amen.





III LUDOuICI Iu R. F. ET CONRADI IMP. PRAECEPTA DUO De quibusdam ecclesiis et locis Cluniacensi cenobio concessis tempor sancti Odonis Cluniacensis abbatis II.




I. Preceptum Ludouici Francorum regis de Salustriaco, Chauiniis, piscatura Ose, Camberiaco, Sauigniaco et Amberta. 


In nomine sancte et indiuidue Trinitatis, Ludouicus pacificus, Augustus et inuictus gratia Dei rex. Sicut certum est, quia Deus potentes non abiicit, sine quo potestas non est; ita quoque liquet, quod potentum opera interrogabit, et ob hoc nobis summopere curandum est, ut cum uel prodesse, uel obesse, ipse disponente, possumus, nostrum posse  sub eius nutu penitus subigentes, quod honori sancte eius Ecclesie proficiat certatim faciamus. Quapropter cunctis tam regibus, quam reliquarum dignitatum personis presentibus uel futuris notum sit, quod petiit a nobis quidam fidelis noster Hugo filius Richardi uir illustrissimus, et marchio, quatenus quoddam monasterium nomine Cluniacum, quod a Willermo uiro magnifico in honore primorum apostolorum, Petri uidelicet et Pauli, per manus Bernonis cuiusdam reuerendi abbatis constructum est, per hoc nostre auctoritatis preceptum, sicut ab antecessoribus auctum est, et per priuilegia apostolica  ab omni inquietudine uel dominatu omnium hominum absoluamus, sit uero ipse locus, iuxta quod ipse Willermus sub terribili et magna adiuratione constituit, et apostolice sedi per testamentum, ad tuendum, non ad dominandum subiugauit, ab omni seculari dominatu tam regum, quam cunctorum principum, seu propinquorum eiusdem Willermi, quin et omnium hominum penitus liber et absolutus. In ordine uero monastico persistat, et secundum tenorem testamenti, quod inde fecit, administret; habitatores autem in ordine regulari degentes, abbatem sibi secundum regulam sancti Benedicti de semetipsis post Odonem, qui nunc preest, eligant. Res quoque suas communes, quas uel nunc habent, aut in futuro acquisituri; siue nostra scilicet libertate  [forte, liberalitate], siue quorumlibet largitione, sunt sine cuiuslibet dominatione, aut contradictione possideant. In nundinis nullum teloneum soluant. Homines eorum liberos ac seruos nemo sine ipsorum uoluntate distringat. Decimas suas indominicatas ad hospitale habeant. Ecclesias uero suas, cum omnibus suis decimis, sicut per priuilegium Romanum, et per scripta episcoporum acquisierunt, teneant et possideant. Cortes uero quas per precepta antecessorum nostrorum, siue aliorum regum acquisierunt, inconuulsas teneant ac possideant. Nominantur autem ipse cortes in Matisconensi pago Salustriacus et Chauinias, et tertia pars piscine, cui uocabulum est Osa, cum mansis et piscatoribus ad ipsam partem pertinentibus. Et in Lugdunensi pago Camberiacus  et Sauigniacus ex parte Hugonis ac Lotharii regum. Item in eodem pago Amberta, quam Bernardus a Ludouico imperatore, per preceptum acquisiuit. Predia nichilominus seu possessiones, atque aloda que predicto monasterio a diuersis personis, Christique fidelibus, suis temporibus condonata sunt, in quibuscunque pagis uel uicariis constiterint, cum omnibus suis appendiciis iure suo perpetualiter uindicent. De siluis, ubi partem habent, et terris, nullus, nisi per ipsorum uoluntatem terraticum accipiat. Secundum sane excommunicationes apostolicorum, que priuilegiis inserte sunt, et secundum contestationem quam prefatus Willermus imprecatus est. Nos quoque in Christi nomine precipimus et contestamur, ut nunquam alicui mortalium, regi uidelicet, episcopo,  uel comiti quolibet pacto subiiciatur, sed iuxta traditionem, quam nostris diebus tenere uidentur,  eis uiuere liceat. Quod si exorbitauerint, iudicio Dei, siue regule correptioni reseruentur, et donatio Deo et sanctis eius facta nullatenus rescindatur. Quod uerius ut credatur, diligentiusque ab omnibus obseruetur, manu propria roborantes, de annulo nostro subter adnotari iussimus.

Signum Domni Ludouici gloriosissimi regis.

Gerardus notarius ad uicem Artaldi episcopi recognouit.

Actum in Querceco iuxta Dociacum uillam super fluuium Carum, XII Kal. Iul. indict. 12, anno 4, regnante Ludouico rege, in Dei nomine feliciter Amen.



II. Preceptum Chuonradi regis, de Tusiaco in pago Lugdunensi. 


In nomine sancte et indiuidue Trinitatis, Chuonradus nutu omnipotentis Dei serenissimus rex. Conuenit unumquemque nostrum Ecclesie Dei pro se, suisque omnibus Deo fideles sublimare ac subuenire, quatenus nouerit omnium fidelium nostrorum memoria presentium ac futurorum. Qualiter Hugo comes consanguineus noster adiit regiam magnitudinem nostram, ut hoc quod nobis reddit, uidelicet Thosiacum uillam in pago Lugdunensi, et quidquid ad hanc legitime pertinere uidetur, terras, uineas, prata, siluas, aquas, aquarumque decursus, piscatorias, omnes seruos utriusque sexus, pro nostro seniore bone memorie Rodulfo rege, et remedio anime  nostre ad monasterium Cluniacum, quod est constructum in honore beatorum Petri et Pauli apostolorum, per preceptum secundum morem regium concederemus; quod et fecimus. uolumus namque, ac firmiter decernimus, ut super insertus locus omnem obtineat uigorem, et quidquid hic aspexerit ad super memoratam uillam, cum omnibus suis adiacentiis, et appendiciis quesitum, et acquirendum, totum et ad integrum, sine ullo obsistente et contradicente. Ut autem hoc nostrum preceptum ab omnibus obseruetur, et a nemine unquam uioletur, manu propria firmauimus, et de sigillo nostro confirmare iussimus.

Signum Domni Chuonradi piissimi regis.

Data uIIII Kal. Maii, anno ab Incarnatione Domini  nostri Iesu Christi 943, anno . . . . . . regnante domno Chuonrado rege filio Rodulfi feliciter. Amen.





Iu. DONATIO LEOTALDI COMITIS MATISCONENSIS Monasterio Cluniancensi facta.


 Sacrosancte ecclesie in honore beatorum apostolorum Petri et Pauli fundate, in pago Matisconensi  in uilla Cluniaco, quam dominus Odo abbas ad regendum habere uidetur. Ego Leotaldus, Dei gratia  comes Matisconensis, nec non et uxor mea Ermengardis, pro Dei amore et eterna retributione, ut pius Deus animas nostras et parentum nostrorum Alberici atque Tholosane, Manassei et Ermengardis, nec non Geraldi amici nostri, seu omnium fidelium Christianorum tam uiuorum quam et defunctorum liberare dignetur de penis inferni. Pro ipso amore cedimus atque donamus ad ipsam casam Dei aliquid ex rebus nostris in pago Lugdunensi in uilla Dardanico super fluuium Sillia  , quesitum est inquirendum, cum omnibus appenditiis et seruientibus supermanentibus, quidquid ibi uisi sumus habere totum ad integrum ad ipsam Dei casam ad stipendium  fratrum ibidem Deo iugiter seruientium. Si quis uero donationem istam contradixerit, iram Dei incurrat, et auri libras quatuor componat, et donatio ista firma permaneat stipulatione subnixa S. Leotaldi, S. Ermengardis, qui donationem istam fieri et rogauerunt firmare; S. Gaufredi comitis, S. Nardoyni, S. Leodegarii, S. Racherii, S. Geraldi, S. Gothofredi, S. Gosberti, S. Iwicheranni, S. Mayoli, S. Odeylardi, S. Alberici, S. Ardradi, S. Wichardi, S. Adalgarii, S. Bononis. Data per manum Berardi die Mercurio II Kal. April. anno 12 regnante Rodulpho rege.





u. TESTAMENTUM WILLELMI Cognomento PII. Aruernorum comitis et ducis Aquitanorum DE CONSTRUCTIONE CLUNIACENSIS LOCI  . 


 Cunctis sane considerantibus liquet, quod ita Dei dispensatio quibusque ditibus consulit, ut ex rebus  que transitorie possidentur, si eis bene utantur semper mansura ualeant premia promereri. Quod  uidelicet diuinus sermo possibile ostendens, atque ad hoc omnino suadens, dicit: Diuitie uiri redemptio anime eius . Quod ego Willelmus dono Dei comes et dux sollicite perpendens, ac proprie saluti, dum licitum est, prouidere cupiens, ratum, imo pernecessarium duxi, ut ex rebus que mihi temporaliter collate sunt, ad emolumentum anime mee aliquantulum impertiar. Quippe quia in his uideor excreuisse, ne fortassis totum ad curam corporis redarguar in supremo expendisse, quin potius cum suprema sors cuncta rapuerit, quiddam mihi gaudeam reseruasse. Que scilicet causa nulla specie uel modo congruentius posse fieri uidetur, nisi ut iuxta Domini preceptum: Amicos mihi faciam  pauperes eius, utque huiusmodi  actio, non ad tempus, sed continue peragatur, monastica professione congregatos ex propriis sumptibus sustentem. Ea siquidem fide, ea spe, ut quamuis ipse cuncta contemnere nequeam, tamen dum mundi contemptores, quos iustos credo, susceperint: Iustorum mercedem accipiam .

Igitur omnibus in unitate fidei uiuentibus,  Christique misericordiam postulantibus qui sibi successuri sunt, et usque ad seculi consummationem uicturi, notum sit, quod ob amorem Dei, et Saluatoris nostri Iesu Christi, res iuris mei sanctis apostolis Petro uidelicet et Paulo de propria trado dominatione [donatione] Cluniacum scilicet [Cluniacum scilicet uillam] que sita est  super fluuium qui Grauna [Granna]  uocatur, cum cortile et manso indominicato, et capella que est in honore sancte Dei genitricis Marie, et sancti Petri apostolorum  principis, cum omnibus rebus ad ipsam uillam pertinentibus: uillis siquidem, capellis, mancipiis utriusque sexus, uineis, campis, pratis, siluis, aquis, aquarumque decursibus, farinariis, exitibus et regressibus; cultum  et incultum cum omni integritate. Que etiam res sunt site in comitatu Matisconensi uel circa, suis unaquaque terminis concluse  . Dono autem hec omnia iam dictis apostolis ego Willelmus et uxor mea Ingelberga, primum pro amore Dei, deinde pro anima senioris mei Odonis regis  , pro  genitoris ac genitricis mee  , pro me et uxore mea, salute scilicet animarum nostrarum et corporum; pro Auane nichilominus, que mihi easdem res testamentario iure concessit  , pro animabus quoque fratrum ac sororum nostrarum, nepotumque atque omnium utriusque sexus propinquorum, pro  fidelibus nostris qui nostro seruitio adherent; pro statu etiam ac integritate catholice religionis. Postremo uero sicut omnes Christiani unius compage caritatis ac fidei tenemur, ita pro cunctis preteritorum scilicet, presentium siue futurorum temporum orthodoxis, hec donatio fiat.

 Eo siquidem dono tenore, ut in Cluniaco in honore sanctorum apostolorum Petri et Pauli monasterium regulare construatur, ibique monachi iuxta regulam beati Benedicti uiuentes congregentur, qui ipsas res perenni tempore possideant, teneant, habeant atque ordinent. Ita duntaxat, ut ibi uenerabile orationis domicilium, uotis ac supplicationibus fideliter frequentetur, conuersioque [conuersatioque] celestis omni desiderio et ardore intimo perquiratur et expetatur. Sedule quoque orationes, postulationes atque obsecrationes Domino diriguntur, tam pro me, quam pro omnibus, sicut eorum memoria superius digesta est. Precipimus siquidem ut maxime illis sit hec nostra donatio ad perpetuum refugium, qui pauperes de seculo egressi, nichil secum  preter bonam uoluntatem attulerint, ut nostrum supplementum fiat abundantia illorum. Sint ipsi  monachi cum omnibus  prescriptis rebus sub potestate et dominatione Bernonis abbatis  , qui quandiu uixerit secundum suum scire et posse eis regulariter presideat. Post discessum uero eius habeant iidem monachi potestatem et licentiam quemcunque sui ordinis, secundum placitum Dei atque regulam sancti Benedicti promultam [promulgatam], eligere maluerint abbatem  , atque rectorem, ita ut nec nostra nec alicuius potestatis contradictione contra religiosam duntaxat electionem impediantur. Per quinquennium autem Rome ad limina apostolorum ad luminaria ipsorum concinnanda [continuanda], decem solidos  prefati monachi persoluant, habeantque tuitionem ipsorum apostolorum, atque Romanum pontificem defensorem   , et ipsi monachi corde et animo pleno prelibatum locum pro posse et nosse suo edificent.  uolumus etiam ut nostris successorumque nostrorum temporibus prout opportunitas atque possibilitas eiusdem loci se dederit, quotidie opera misericordie pauperibus, indigentibus, aduenis, peregrinantibus, summa intentione exhibeantur.

Placuit etiam huic testamento inseri, ut ab hac die nec nostro nec parentum nostrorum, nec fascibus regie magnitudinis, nec cuiuslibet terrene potestatis iugo subiiciantur iidem monachi ibidem congregati. Neque aliquis principum secularium  , non comes quisquam, nec episcopus quilibet, non pontifex supradicte sedis Romane, per Deum; et in Deum omnesque sanctos eius, et tremendi iudicii diem contestor, deprecor, ne inuadat res ipsorum Dei seruorum. Non distrahat, non minuat, non procamiet,  non beneficiet  aliquam personam [alicui persone], non aliquem prelatum super eos contra eorum uoluntatem constituat. Et ut hoc nefas omnibus temerariis ac improbis arctius inhibeatur, adhuc idem inculcans subiungo. Et obsecro uos, o sancti apostoli [et gloriosi principes terre], Petre et Paule, et te pontifex pontificum apostolice sedis, ut per auctoritatem canonicam et apostolicam quam a Deo accepisti, alienes a consortio sancte Dei Ecclesie et sempiterne uite predones et inuasores atque distractores harum rerum, quas uobis hilari mente promptaque uoluntate dono. Sitisque tutores ac defensores iam dicti loci Cluniaci [Cluniacensis] et seruorum Dei ibi commorantium ac commanentium; harum quoque omnium facultatum propter eleemosynam et clementiam, et misericordiam piissimi  Redemptoris nostri. Si quis forte, quod absit,  et quod per Dei misericordiam et patrocinia apostolorum euenire non estimo, uel ex propinquis uel extraneis, uel ex qualibet conditione, siue potestate, qualicunque calliditate contra hoc testamentum  , quod pro amore Dei omnipotentis ac ueneratione principum apostolorum Petri et Pauli fieri sanciui, aliquam concussionem inferre tentauerit, primum quidem iram omnipotentis Dei incurrat, auferatque Deus partem illius de terra uiuentium , et deleat nomen eius de libro uite , fiatque pars illius cum his qui dixerunt Domino Deo: Recede a nobis , et cum Dathan et Abiron, quos terra aperto ore deglutiuit, et uiuos infernus absorbuit , perennem incurrat damnationem. Socius quoque  Iude Domini proditoris effectus eternis cruciatibus retrusus teneatur, et ne ei in presenti seculo humanis oculis impune transire uideatur, in corpore quidem proprio future damnationis tormenta experiatur, sortitus duplicem direptionem cum Heliodoro et Antiocho, quorum alter acris uerberibus cercitus uix semiuiuus euasit ; alter uero nutu superno percussus, putrescentibus membris, et scatentibus uermibus miserrime interiit; ceterisque sacrilegis qui erarium domus Domini temerare presumpserunt, particeps existat, habeatque, nisi resipuerit, archiclauum totius monarchie Ecclesiarum, iuncto sibi Paulo obstitorem, et ameni paradisi aditus contradictorem, quos si uellet, habere poterat pro se piissimos intercessores. Secundum mundialem uero legem, his quibus intulerit calumniam centum  auri libras  , cogente iudiciaria potestate compulsus,  exsoluat, et congressio illius frustrata nullum omnino obtineat effectum. Sed huius firmitas testamenti omni auctoritate suffulta semper inuiolata ac inconcussa permaneat, cum stipulatione subnixa. Actum Biturice ciuitatis publice.

Willelmus. Ego hanc autoritatem fieri et firmari rogaui, ac manu propria roboraui.

Sigillum Ingelberge uxoris eius.

Sigillum Madalberti  , peccatoris Bituricensis archiepiscopi.

Signum Adalardi episcopi  , P. Alto, peccator episcopus, S. Wilelon, nepotis eius, S. Armanni,  S. Wigonis, S. Ugberti, S. Stephani, S. ueracli,  S. Gotbransin, S. Eufredi uicecomitis, S. Gentardi comitis, S. Ignardi, S. Ursonis Greci, S. Rataldi, S. Rumberti, S. Ismengrii, S. Rotberti, S. Otberti, S. Guiberti [Girberti], S. Bermondi, S. Girardi, S. Ambladi, S. Aleardi, S. Achedei, S. Windonis, S. Grimberti, S. Umberti, S. Arnaldi, S. Armandi, S. Walonis, S. Roberti, S. Bodonis, S. Athonis. S. Girbandi, S. Ismendonis, S. Lotberti, S. Tertberti, S. Bernardi, S. Geraldi, S. Truanni.

Anno undecimo, regnante Carolo rege, indictione 13. Ego Oddo leuita, ad uicem cancellarii scripsi et subscripsi.





uI. TESTAMENTUM DOMNI BERNONIS ABBATIS Cui primo fuit commissum regimen monasterii Cluniacensis per Guillelmum Pium, fundatorem dicti monasterii. 


 Ex quo diuina dispensatio post diluuium constituit, ut homo homini prestet, quicunque secundum Deum tam in ueteri Testamento, quam in Nouo aliis prefuerunt, quantum possibile fuit, procurarunt, ut consultum subditis in posterum esset. Quod et beatum Benedictum, et alios quamplures nostri ordinis instructores fecisse, sibique successores, dum aduiuerent, elegisse, multa documenta probant. Quapropter tam regalis potestas quam sacerdotalis auctoritas, sed et principum sublimitas, nec non et reliquorum fidelium, quos forte hanc scripturam audire contigerit, ignoscat uniuersitas. Quod ego Berno omnium abbatum extremus abbas, supremum  diem iam uicinari agnoscens, duos ex nostris fratribus,  Widonem uidelicet meum consanguineum  , atque Odonem adeque dilectum, una cum fratrum consensu mihi succedere delegaui, ac post meum decessum, uice mea, Deo largiente, fungi precepi. Ita scilicet ut dilectus noster predictus Wido cenobio Gigniacensi  , Balmensi, Aethicensi, cum cella que dicitur sancti Lauteni, et cum omnibus rebus ad predicta monasteria pertinentibus regulariter presit, preter uillam que dicitur Alafracta, et res quasdam que fuerunt domni Samsonis in eodem pago consistentes; et quartam partem Caldariarum que sunt site in loco qui dicitur Leodonis  , et medietatem prati quod fuit domni Saymonis [forte,  Simonis]. At uero carissimus frater Odo Cluniacum,  et Masciacum  , atque Dolense monasterium  , ita cum rebus ad eadem loca pertinentibus, Deo fauente, suscipiat, ut ea pro uiribus regulariter disponat. His igitur ita dispositis, obsecro uos per reuerentiam, quam sancte fidei et religioni debetis, o principes et seniores, quicunque terrenarum rerum iudices estis, ut hanc scripturam mea uice loquentem, in quolibet nostro conuentu libenter audiatis; et sicut lex diuina iubet, bonis consentientes sitis, et tam prelatos predictos, quam et monachos, et loca cum rebus ad ipsa pertinentibus, in eo statu, quo et per regalia precepta, quin etiam et per apostolica priuilegia dudum sancita sunt, et nunc a me decretum est, permanere consentiatis. Quod si quelibet uel inter ipsos, uel aliunde controuersia, que  nobis discernenda sit, forte succreuerit, iustitiam sustentetis, et calumniam reprimatis, quo fiat illud quod in auctoritatibus nostris insertum est ut omnium bonorum, que in prefatis locis geruntur,  sicut adiutores fueritis, ita quoque participes esse possitis. uillam autem que dicitur Alafracta, cum omnibus ibidem pertinentibus, et quartam partem de caldariis quas Leodonis habemus, uerum etiam iamdicti prati medietatem ad Cluniacum trado, eo tenore ut per singulos annos census duodecim denariorum Gigniaco  pro uestitura reddatur. Nec iniustum uideatur si Cluniaco easdem res assigno, quoniam ibi sepulturam mihi locaui, et locus ipse quasi posthumus, morte domni Guillelmi quondam inclyti ducis  , atque nunc mea imperfectus, deseritur  . Et certe pauperior est possessione et numerosa fraternitate. Et ut hoc inferam, si post filios priores et priorem locum, quibus testamentum feci, nobis alios diuina largitas et locum, et filios  ampliare dignata est, ratum debet uideri, ut posteriores filii non exheredentur; sed aliqua pars hereditatis nostre eis proficiat, qui quamuis in alio loco, tamen eidem domino, id est beato Petro, in cuius  nomine utrumque locum construximus, seruituri sunt. De cetero tam prelatos quam et omnes fratres, presentes uidelicet, et futuros, per misericordiam Dei, qui presens respicit, deposco, ut inter uos unanimitas ita perseueret, quatenus, modum conuersationis huc usque retentum, tam in psalmodia, quam in obseruatione silentii, sed et in qualitate uictus et uestitus, et insuper in contemptu rerum propriarum, si non melius, saltem sicut huc usque fecistis, sic deinceps custodiatis. Si autem, quod absit, ab aliquo eorum fuerit pertinaciter erratum, precipimus, per sancte regule auctoritatem, ut utriusque loci priores ad corrigendum errorem sibi mutuo suffragentur. Si quis autem, quod absit, hanc nostram institutionem in aliquo fregerit, deterreat eum uox diuina que  dicit: Maledictus qui transfert terminos proximi sui, id est institutionem preceptorum suorum et conatus eius penitus frustretur. Dispositio uero nostre, que, ut credo, per caritatem utriusque locis cupit esse consultum, Deo disponente, et beato Petro patrocinante inconuulsa permaneat.

    Signum Bernonis abbatis, qui hanc chartam fieri, et firmari rogauit.
    Signum Widonis moderni abbatis, qui hoc consensit.
    Signum Odonis abbatis.
    Signum Geoffredi.
    Signum Wandanberti.
    Anno quarto, regnante Radulpho rege.






ANNO DOMINI DCCCCXLIII.
CAPPIDUS STAuRIENSIS FRISIUS SACERDOS.





NOTITIA HISTORICA IN CAPPIDUM.


Cappidus Stauriensis, Frisius sacerdos, auctor creditur uite sancti Odulphi presbyteri, qui circa annum 860 uixit, uulgate a Surio 12 Iunii. Traditur etiam scripsisse uitas sanctorum Lebuini, Otgeri et Plechelmi. Nam de Genealogia principum, ducum ac regum Frisie, et Historia Ecclesiastica gentis Frisonice, quas ei tribuit incendioque absumptas dolet Suffridus Petri , uideo uiros doctos non minus quam de multis aliis ab eo ex antiquitate ultima Frisiorum iactatis dubitare.





CAPPIDI STAuRIENSIS FRISII SACERDOTIS DE uITA SANCTI ODULPHI PRESBYTERI.


 I. Temporibus Ludouici, piissimi imperatoris, uir quidam uenerabilis fuit e Francorum nobili prosapia ortus. Dicebatur is Bodgis, et ex eo procreatus est Odulphus. Qui, simul atque e sacratissima baptismatis unda renatus est, celesti quoque rore diuinitus est irrigatus. Porro ubi desiit ad materna pendere ubera, litterarum studiis traditus, et sanctis ac Deo deuotis hominibus, ut ab illis canonica religione imbueretur, commendatus est. Prestitit autem illi Deus tantum discernendi studium, tantamque ingenii facilitatem, ut illos etiam, qui ipsum etate antecedebant, ipse longo post se interuallo relinqueret, etatemque suam, licet annis necdum maturam, diuinis disciplinis, et dogmatibus egregie ornaret.  Porro cum etate accreuit ei etiam sapientia et sanctitas, idque adeo, ut iis, qui per id tempus Deo religiose seruire conabantur, nouus quidem Samuel ortus uideretur. Quibus sane adeo gratiosum illum diuina gratia effecit, ut unanimiter ab illis omnibus amaretur et ob uitam probabilem summe uenerationi haberetur. Atque ille e diuerso par pari referens, sincero animi affectu eos quoque diligebat. Iam uero puer religiosus ac uenerabilis, in ipsis ab adolescentia initiis id se meditari et appetere declarabat, quod postmodum reipsa compleuit, non immemor illius dominici sermonis: Qui amat patrem plusquam me, non est me dignus ; itemque: Qui uult post me uenire, abneget semetipsum, et  tollat crucem suam quotidie, et sequatur me . Quorum ille adhuc puer crebro memor, et die ac nocte sepe illa tacitus secum reuoluens, piis moribus et sanctis operibus plane apud se statuit Deo perpetuo seruire, spiritalique matri sancte Ecclesie inseparabiliter adherere.

II. Itaque sanctus adolescens, uiris quidem probatis imprimis charus, sed tamen soli Deo seruire sollicitus, per uirtutum gradus semper ad sublimiora tetendit, donec in uirum perfectum euaderet. Mentem atque animum, quemadmodum solent sancti homines, ad celestia continenter erigere, et mundane uanitatis ac pompe inanis illecebras declinare statuit, ut in illum quoque competeret, quod in psalmo legitur: Ibant de uirtute in uirtutem . Sic ergo in cunctis uirtutibus proficiens, etiam ecclesiasticorum ordinum gradus ascendit, et presbyterii est benedictionem adeptus, regis altissimi sacerdos effectus. Tum uero mox apud se decreuit studio pie conuersationis ad quoddam sacre religionis monasterium se conferre. At parentes eum dehortabantur ne id faceret, sed potius ad ipsorum se uoluntatem accommodans, Ecclesiam Oroschattanam administrandam susciperet, illic enim et natus et educatus erat. uictus tandem precibus eorum, morem eis gessit ea in re, quamuis inuitus. Sed non diu post uisum est ei adire summe reuerentie locum Traiectum, antiquitus Wittenburg dictum, idque ea mente et consilio, ut illic cum ceteris Dei famulis, Christo ibidem militantibus,  quoad uiueret, prepotenti Deo fideliter seruiret. Memoria ergo retinens, quod in Euangelio Saluator ait: Qui non renuntiat omnibus que possidet, non potest meus esse discipulus . Posthabito patre, neglectis propinquis, contemptis agris, familia, rebus et facultatibus omnibus, ad locum illum Christo duce profectus est, rebus quidem pauper, sed meritis diues. Nihil iam in hoc mundo habere uolebat, ut a Domino iuxta illius promissionem centuplum acciperet, et uite eterne heres esse mereretur.

III. Erat per id tempus Traiecti episcopus eximia sanctitate, Fredericus nomine, qui uirum Dei cum multo gaudio et honore excepit. Fecerunt idem omnes serui Dei qui illic erant adunati, ex animo sibi gratulantes  tam sanctum, tamque religiosum ad ipsos Dei famulum accessisse. Nec potuit diu illos celare quod oculo diuine maiestatis non latuit. Sed cum aliquantisper apud illos moratus esset, omnibus ardens celesti lumine lucerna resplenduit. Erat enim in uigiliis strenuus, in ieiuniis potens, in oratione sedulus, in sacra lectione studiosus, in eleemosynis largus, in curandis pauperibus celebris, in hospitalitate feruens, in rebus ecclesiasticis distribuendis prudens. Denique quibus post antistitem prefectus erat, eos omnes mirum in modum antecedebat. Neque aliter uel ab omnibus illis, uel ab ipso etiam presule, quam monasterii Pater uocabatur, atque ab eius ore omnes cupiebant accipere consilium. Omnibus enim  omnia factus erat cum Apostolo, ut omnes Christo lucrifaceret .

Iu. Ea tempestate Frisones, homines feroces, in tam fedos erant prolapsi errores, ut is quem diximus episcopus, neque per seipsum, neque per suos archidiaconos eos posset in uiam ueritatis reuocare. Itaque litteras per hominem fidelem misit Traiectum ad uirum Dei Odulphum, rogans eum, ut qua posset celeritate, traiecto maris sinu, ad ipsum ueniret. Litteris illis acceptis, Christi seruus mirifice exhilaratur, perinde ac si ad celestes epulas inuitaretur, cupiens cum suo pastore, si ita res poscat, in tam pio agone pro Christo sanguinem suum fundere. Cum autem ad episcopum peruenisset, ille uiso eo, immenso perfusus gaudio, cum pacis osculo eum humaniter  excepit. Deinde mutuo sese consolantes, et ut summi regis precones generosos decebat, gladio spiritus egregie accincti, per Ecclesias pariter proficisci, iterum atque iterum eas inuisere, habere conciones ad populum euangelica eruditione ad ueritatem reducere ceperunt. Denique, crebro admonendo, arguendo, increpando homines, qui antea instar luporum seui et rapaces fuerunt, salutari doctrina in oues mansuetas conuerterunt. His ita gestis, antistes ille, communicato cum clericis, nec paucis eius religionis laicis uiris consilio, uirum Dei obnixe rogat, ut intra illius terre limites uelit permanere, et populum nuper ad sanitatem reuocatum suis eruditionibus confirmare et ab antiqui hostis mortiferis faucibus eripere. At uir Dei plane  recusat, asserit se etate grauem, ad id ministerium pares uires afferre non posse. Contra episcopus suis cum precibus flectere conatur. Cedit tandem sanctus uir, et pastoris sui iussa capessit, populique uotis obsecundat, ea tamen conditione, ut liceat ei aliquot exactis annorum curriculis traiectum reuisere, ubi se in Christi famulatu uitam finiturum promiserat.

u. uolens igitur suo muneri non deesse uir plenus Spiritu sancto, non cessabat semina uerbi Dei spargere in populum, celorum regnum multa instantia predicare, omnibus seu prudens et fidelis dispensator, diuini sermonis prebere alimoniam, fortioribus solidum cibum, infirmis, ex Apostoli sententia, lac offerre . Ita factum est ut omnes ex eius sanctitate gaudio replerentur. Cum autem eo  ministerio perfunctus esset, se recepit ad suos Traiectenses, Deum laudans quod eius fretus ope tot animas lucratus esset. Etsi autem iam longe fractus esset senio, attamen animo uincens etatem, nichil de Dei seruitio et solitis pietatis exercitiis remisit. Perseuerauit enim in ieiuniis assiduis, in uigiliis Deo gratis, in sanctis precibus, in largissimis eleemosynis, sibi parcus, aliis omnibus pro Christi nomine largus: nichil terrenum sibi acquirere cupiens, ut posset bonis eternis frui.

uI. Claruit uero etiam prophetie spiritu, ita futura predicens, ac si iam coram fieri cerneret. Quod ut certius testatiusque fiat, ex plurimis pauca afferemus. Cum iam discessurus esset ab eo loco, qui  Stauerem dicitur priusquam se daret itineri, ingens ad eum conuenit Frisonum multitudo, eius saluberrima adhortatione muniri cupientium. Ille uero Domino eos commendans, bene precatus est eis, amanterque admonebat, ne a uia ueritatis unquam deflecterent, certi non sine graui animaduersione id se facturos. Et ego quidem, inquit, sat scio non uos permansuros in sana doctrina: sed ea causa gentiles barbari in uos incurrent, quod mihi iam uobis ante predicenti incunctanter credere potestis, iique uestram regionem populabuntur, uosque et res uestras secum in captiuitatem adducent. Euenit utrumque postea, sicut erat a sancto uiro prenuntiatum.

uII. Ingens saxum ad domus eius ostium iacebat. Illud ergo digito demonstrans iisdem: Scitote, inquit,  futurum esse, ut absque ullius hominis opera saxum istud in flumen deuoluatur: ubi etiam latitabit sub undis, donec uos diuine pacis eritis beneficio destituti. Cum autem uideritis iterum absque humano opere ad littus emergere, non dubitetis me, licet iam exstinctum, uos reuisere, uobisque pacem a Deo impetratam asportare, mansuram apud uos donec superbia, periuriis, homicidiis, adulteriis atque omniuariis flagitiis eam rursus a uobis excludatis, irato Deo propter maleficia uestra. Huius quidem uaticinii et signi admirandi permulti testes hodieque supersunt, qui se id suis oculis conspexisse asseuerant; saxumque illud ibidem in ecclesia immobile perdurat, ut credentium confirmetur fides, et increduli pudefiant.

 uIII. Ecclesia Traiectensis, e uita sublato episcopo, pastore orbata fuit. Mox collecti clerici cum beato uiro tractabant de eligendo successore. Diu autem illis inter se contendentibus, tandem elegerunt Ecclesie prepositum Crastum. At ille rebus ualde locuples, arroganter ac tumide dixit ad illos: Habeo abunde multa: cur in meos humeros tantum onus coniicitis? Iis uerbis commotus beatus Odulphus, quid, inquit, ais, miserrime? Spernis plane, sed quod consequi non mereris. Quod si nolebas in te recipere, diceres saltem te tanti honoris culmine indignum. At nunc propter opes immensas apostolici ordinis spernens dignitatem, prope diem ex hac luce subtraheris. Dixit uir Dei, et sermonis ueritatem hominis mors declarauit. Interim qui ex clero  conuenerant, cum animis uaccillarent, singuli qui ipsis cum primis idoneis uiderentur, elegere. At Christi sacerdos non ad personam, sed ad meritum respiciens, dicebat posse inter ipsos inueniri magis idoneum, nec tamen uituperabat ab ipsis electos. Itaque ostendit eis presbyterum quemdam, Hungerum nomine, qui, licet uultu deformis esset, attamen nescientibus hominibus, sed non nesciente Deo, meritis insignis erat. Eum ergo homines elegerunt, et statuto tempore consecratus est episcopus. Cuius sane tante fuit uite integritas, ut post Willebrodum  et Bonifacium sanctos episcopos, in illa sede nullus repertus sit, qui usque ad supremum uite diem excolendis uirtutibus par illi fuerit. Apparet inde non temere eum a sancto Odulpho aliis prelatum fuisse.

IX. Iam senectus premebat sanctum uirum Odulphum, et ad ecclesiam absque scipione progredi non poterat. In ipsius autem scipionis suprema parte ceream affixerat tabellam, in qua solebat, oblata occasione, nomina fidelium adnotare, donec ea in libro uite describeret. Quodam autem die, pre animi uigore et alacritate oblitus imbecillitatis sue, cum ad Dei cultum properaret, in domicilio suo reliquit scipionem illum. Paulo post opera maligni demonis inflammatum est domicilium illud, et cum omni suppellectili conflagrauit. Erat autem uir Dei occupatus  laudibus diuinis, sed cum cerneret ualido igne iam correptum domicilium, ad solita presidia se contulit, Deum orans ne loca sancta ignis inuaderet: non admodum curans excidium cellule sue. Exaudiuit uero Deus preces eius, moxque incendium repressum est, nec quidquam preter uiri Dei domicilium exussit. In mediis autem flammis adeo scipio mansit illesus, ut ab igni cera indurata uideretur, nec minutissimo quidem apice ex illo abolito. Quo insigni miraculo Deus ostendere uoluit, quanti apud ipsum meriti esset sanctus Odulphus. Scipionem autem illum in eius defuncti sepulcrum defixere fratres, qui illic ita mansit fixus usque ad beate memorie Ratbodi episcopi opera.

X. Aduentante tandem tempore, quo uir beatus ad  optatam celestis patrie gloriam erat transiturus, modica febre correptus, sensit adesse migrandi tempus. Accitis igitur fratribus, indicauit eis diem obitus sui. Sub ipsam autem mortis horam rursus fratres sibi adesse uoluit, et cum ipso cantare psalmos pro exspectatione decessus sui. Omnibus denique ex ipsius prescripto rite peractis, ualefecit fratribus, rogans eos ut pro ipso Dominum precarentur, se quoque pollicens pro ipsis et loco illo eiusque habitatoribus perpetuo Domino preces oblaturum. Inde mox ad Dominum se conuertens, nichilque trepidans ad mortem , hilari mente dixit: In manus tuas, Domine, commendo spiritum meum : sub quibus uerbis sanctissima illa anima corpore egressa est:  simulque suauissimi odoris fragrantia illic diffusa est, ita ut omnes inestimabili suauitate replerentur, perspicueque inde liceret animaduerti, beatissimos angelicos spiritus animam illam e corpore abeuntem suscepisse. Eius festus dies celebratur pridie Idus Iunii. Fiunt autem per eius merita non solum Traiecti , sed etiam in Staueren innumera miracula in honorem et gloriam Domini nostri Iesu Christi, qui cum Patre et Spiritu sancto uiuit et regnat per infinita secula seculorum. Amen.




ANNO DOMINI MCCCCXLuI.
MARINUS PAPA II.





NOTITIA HISTORICA.


Marinus secundus, seu Martinus tertius dictus, natione Romanus, in locum Stephani pape sine mora subrogatus est. Sedit in pontificatu temporibus Constantini Porphyrogeniti in Oriente, Othonis Magni in Occidente impp. annos 3, menses 6, addunt quamplurimi dies 13. Sed, cum Pagius ex ipsis Agapeti successoris litteris, eum pontificem iam fuisse 15 die Iunii, anno 946, ostendat, tertius uignolii catalogus ex cod. uat. sequendus uidetur, in quo nonnisi anni, 3 m. 6 assignantur. Obiit itaque Marinus circa diem 5 uel 6 mensis Iunii, anno 946.





MARINI PAPAE II. EPISTOLAE ET PRIuILEGIA.



I. PRIuILEGIUM MARINI PAPAE II PRO MONASTERIO uIZELIACENSI. 
[Apud Acher. Spicilegii tom. II, 504.]


MARINUS episcopus, seruus seruorum Dei, GUIDONI religioso abbati uizeliacensis cenobii, omnique congregationi eiusdem monasterii in perpetuum.

Quoties illa tribui a nobis optantur, que rationi incunctanter conueniunt, animo nos debet libenti concedere, et petentium desideriis congruum impertiri suffragium. Atque ideo quia postulasti a nobis quatenus priuilegium sedis apostolice monasterio uizeliaco, cui preesse dignosceris, quod constat olim a Gerardo nobilissimo et Christianissimo uiro,  necnon et Berta uxore eius, in honore Domini et Saluatoris nostri Iesu Christi et ueneratione beatissime semper uirginis Marie genitricis eiusdem Domini nostri Iesu Christi constructum; in regno scilicet Burgundie, in pago Aualensi, quodque a prefatis fundatoribus beato Petro apostolorum principi pia deuotione et testamenti pagina collatum est, facere deberemus: inclinati precibus tuis libenter fieri decreuimus. Unde et constituimus et apostolica auctoritate censemus, atque per hoc nostrum apostolicum priuilegium confirmamus, ut nullus rex aut pontifex, uel abbas aut comes, uel qualiscunque magna uel parua persona, auaritie cupiditate corruptus aut diabolica suggestione deceptus, audeat uel presumat contra tuum honorem, o uenerabilis  Wido abbas, qualicunque modo insurgere in tua uita aut de tuo honore tibi molestias inferre, uel de omnibus rebus monasterii que tibi tuisque predecessoribus a nobis nostrisque antecessoribus per paginam priuilegii concessa atque firmata sunt, aliquas inuasiones uel rapinas siue uiolentias inferre, si non uult, auctoritate Dei et sancti Petri et nostra apostolica excommunicatione, a corpore et sanguine  Domini Iesu Christi et ab ingressu ecclesie disiunctum esse. Hoc quoque capitulo presenti subiungimus, ut locum auaritie secludamus, nullum de regibus, nullum de episcopis uel sacerdotibus, uel de quibuscunque fidelibus, per se, suppositamue personam, de ordinatione eiusdem abbatis, uel clericorum, aut presbyterorum, uel de largitione chrismatis, aut consecratione basilice, uel de quibuscunque causis ad idem monasterium pertinentibus, audere in qualibet specie exenii loco quidquam accipere, neque eumdem abbatem pro ordinatione sua aliquid dare presumere, ne hac occasione ea que a fidelibus pio loco offeruntur consumantur. Neque episcopus ciuitatis ipsius parochie nisi ab abbate ipsius monasterii inuitatus, ibidem publicas missas agat, neque stationes  in eodem cenobio indicat, ne seruorum Dei quies quoquomodo populari conuentu perturbari ualeat, neque paratas, aut mansionaticos exinde presumat exigere. Susceptionem autem fidelium et religiosorum uirorum atque beneficentiam, quam iubet Apostolus cunctis exhibendam pro possibilitate loci et facultatum non modo ibidem fieri [non] denegamus, uerum etiam suademus: sed et modus in numero congregationis adeo conseruetur, ut nec pluralitas penuriam, nec paucitas inhabitantium destitutionem loci inducere ualeat. Priuilegium quoque a predecessore nostro pie memorie papa Nicolao eidem monasterio collatum nostra auctoritas confirmamus, excepto duntaxat quod ipse sub nomine ancillarum Dei que ibidem pro crebris infestationibus  seculi nunc ordinabiliter manere nequeunt, illud delegauit: nos uero aptioris utilitatis gratia sub habitu monachorum esse congruenter decernimus. Si quis uero regum, episcoporum, sacerdotum, abbatum, iudicum, comitum, aut secularium personarum, contra hanc nostre institutionis paginam uenire tentauerit, percussus apostolico anathemate, potestatis honorisue sui dignitate careat, reumque  se coram diuino iudicio cognoscat, et nisi ea que a se male acta sunt deleuerit, a sacratissimo corpore Domini nostri Iesu Christi alienus fiat, atque eterno examini districte ultionis subiaceat. Cunctis autem eidem loco iusta seruantibus sit pax Domini nostri Iesu Christi, quatenus et hic fructum bone actionis recipiant et apud districtum iudicem premia eterne pacis inueniant.

Scriptum per manum Azonis scriniarii sancte Romane Ecclesie in mense Fabruario, indictione 1.

Data II Nonas Februar. per manum Benedicti episcopi et bibliothecarii sancte sedis apostolice, anno, Deo propitio, pontificatus domini nostri Marini summi pontificis et uniuersalis pape, in sacratissima sede beati Petri apostoli anno 1, in mense  Februar., indict. 1.



II. PRIuILEGIUM MARTINI PAPAE II PRO MONASTERIO S. BONIFACII FULDENSI. 
[Dronke, Cod. diplom. Fuld., pag. 318.]

MARINUS episcopus, seruus seruorum Dei, HADAMARO religioso abbati uenerabilis monasterii sancti Christi martyris Bonifacii et per eum in eodem uenerabili monasterio tuisque successoribus in perpetuum.

Quoniam semper sunt concedenda que rationabilibus congruunt desideriis, oportet ut deuotioni conditoris pie constructionis auctoritas in priuilegiis prestandis minime denegetur. Igitur quia postulasti  a nobis, quatenus monasterium Saluatoris a sancto Bonifacio primitus constructum et a te nouiter edificatum in loco Boconia erga ripam fluminis Fulda priuilegii sedis apostolice infulis decoretur et sub iurisdictione nostre cui Deo auctore deseruimus Ecclesie constitutum nullis alterius Ecclesie iurisdictionibus submittatur; idcirco piis desideriis fauentes hac nostra auctoritate id quod exposcitur effectui mancipamus. Et ideo omnem cuiuslibet Ecclesie sacerdotem uel episcopum in prefato monasterio ditionem quamlibet habere aut auctoritatem preter sedem apostolicam prohibemus, ita ut nisi ab abbate monasterii fuerit inuitatus, nec missarum ibidem solemnitatem quispiam presumat omnino celebrare, ut profecto iuxta id quod subiectum  apostolice sedi firmitate priuilegii consistit inconcusse dotatum permaneat locis et rebus tam eis quas moderno tempore tenet uel possidet, quam quas futuris temporibus in iura ipsius uenerabilis monasterii diuina pietas augere uoluerit ex donis et oblationibus decimisque fidelium absque ullius persone contradictione firmitate perpetua perfruatur. Constituimus quoque per huius decreti nostri paginam ut quicunque cuiuslibet Ecclesie presul uel quacunque dignitate persona hanc nostri priuilegii chartam quam auctoritate principis apostolorum firmamus temerare tentauerit, anathema sit, et iram Dei incurrens a cetu omnium sanctorum extorris existat, nichilominus prefati monasterii dignitas a nobis  indulta perpetualiter inuiolata permaneat auctoritate subnixa.

Scriptum per manum Theodori notarii regionarii atque scriniarii sancte Romane Ecclesie in mense Martio et indictione prima.

Datum uI Kal. April. per manum Nicolai primicerii summe apostolice sedis, anno Deo propitio pontificatus domini nostri Marini summi pontificis et uniuersalis iunioris pape in sacratissima sede beati Petri apostoli primo in mense, et indictione prima.



III. MARINI PAPAE II PRIuILEGIUM PRO ECCLESIA BENEuENTANA. 
[Apud Ughelli, Italia Sacra, tom. uIII, pag. 50.]

 MARINUS episcopus seruus seruorum Dei, dilectissimo atque merito honorabili IOANNI sancte Beneuentane Ecclesie episcopo, tuisque successoribus in perpetuum.

Cum summe et apostolice dignitatis Christi in hac diuina prefectura nitor dignoscatur prefulgere, et in exercendis Dei laudibus sui impensius studeat laboris exhibere certamen, ob hoc debita nos eiusdem apostolice pastoralis compulit sollicitudinis cura, queque ad stabilitatem piorum locorum promulgari, et apostolice institutionis censura confirmari. Igitur quia postulasti a nobis, quatenus sedis apostolice . . . decoratur et antiquos terminos eidem concessos ab antecessoribus nostris pontificibus confirmaremus, piis tuis desideriis fauentes,  hac nostra auctoritate id, quod exposcitur, effectum mancipamus; concedentes tibi, tueque sancte Beneuentane Ecclesie, quecunque legaliter, et rationabiliter antiquo iure tempore predecessorum tuorum uisa est possidere, id est Biuinum, Asculum, Larinum, Sipontum, et ecclesiam sancti Michelis archangeli in monte Gargano cum omnibus earum pertinentiis, et omnia predia cum Ecclesiis, familiis utriusque sexus, et massis, totaque infra tuam parochiam loca, ditione antiqua tue religioni, successoribusque tuis concedimus dominanda, et legaliter, atque canonice disponenda cum omnibus suis pertinentiis, siue sint ciuitates, seu quecunque castra possessa dudum ab antecessoribus tuis episcopis, constituta siquidem insuper censura,  diuini sub iudicii obtestatione, et ualidis, atque atrocioribus anathematis interdictionibus, ut nullus unquam alterius dignitatis potestate preditus homo presumat, siue sit illa magna, siue parua persona, aut Grecus in tua sancta Beneuentana Ecclesia aliquam uim facere, uel de iis, que ei pertinere uidentur quoquo modo auferre, aut alienare, uel eis minuere terminos, et nec quamlibet malitiam, aut fracturam, molestiam in eadem inferre quocunque tempore, nec licentia sit, ut dictum est ex eo, uel omnibus eidem pertinentibus, nunquam magne parueque persone auferre, ut prelato iuxta id, quod a nobis statutum est, eadem uenerabilis sancta Beneuentana Ecclesia apostolicis constitutionibus,  atque priuilegiis consistens ornata, inconcussa dotata permaneat. Si quis autem, quod non optamus, nefario ausu presumpserit hec, que a nobis ad laudem Dei pro stabilitate iam dicte Ecclesie Beneuentane statuta sunt, refragare, aut in quoquam transgredi, siue Grecus sit, seu quicunque alter homo, qui dominationem aut primatum habere uoluerit per se, aut per alterum quemlibet hominem in prefatis Ecclesiis, sine uoluntate et iussione Beneuentani episcopi, et illi, qui eos fortasse recipere presumpserint, omnes pariter sub eodem nostro apostolico, et descripto inuiolabili anathemate permaneant, et in nullam ecclesiam intrare presumant, aut aliquod officium ecclesiasticum faciant, at non qui pio intuitu obseruator,  et in omnibus existit custodiens huius nostri apostolici constituti ad cultum Dei respiciens, benedictionis gratiam a misericordissimo Deo nostro multipliciter consequantur, et uite eterne participes mereantur. Scriptum per manus Stephani scriniarii S. R. E. in mense Octob., indict. 2. Bene ualete.

Datum III Idus Nouembris per manum Nicolai primicerii sancte apostolice sedis. Anno Domini propitio pontificatus domini nostri Marini summi pontificis et uniuersalis pape in sacratissima sede beati Petri apostoli 2, in mense, et indict. suprascripta 2.



Iu. PRIuILEGIUM MARINI PAPAE II PRO MONASTERIO CASSINENSI. 
[Gattula, Hist. Cassin., p. 94.]


MARINUS episcopus, seruus seruorum Dei, dilecto filio BALDUINO, uenerabili abbati monasterii Christi confessoris Benedicti, siti in monte qui Castrum Cassinum uocatur, sancteque tue congregationis successoribusque tuis in perpetuum.

Conuenit apostolico moderamini pia religione pollentibus beneuola compassione succurrere, et poscentium animos alacri deuotione implere suffragiis; ex hoc enim lucri potissimum premium a conditore omnium, Deo, procul dubio promeremur quando uenerabilia loca opportune ordinata ad meliorem  fuerint sine dubio statum perducta. Igitur quia postulastis a nobis quatenus confirmaremus, et concederemus uobis monasterium Christi confessoris beati Benedicti, situm in monte Castro Cassino, ubi sacratissimum corpus eius humatum esse uidetur, cum omnibus rebus adiacentiis siue pertinentiis tam in monasteriis uirorum quam et ancillarum Dei, necnon et cellis, ac prediis ubicunque uel qualitercunque ad iura eiusdem monasterii pertinere dignoscitur omnia in integrum. Monasterium uero inprimis Domini Saluatoris positum ad pedem ipsius montis, atque monasterium sancte Dei Genitricis et uirginis Marie quod Plumbarola uocatur; itemque et monasterium sancte Marie in Cingla,  quod nunc infra ciuitatem Capuanam edificatum est; imo et monasterium sancte Sophie quod infra ciuitatem Beneuentanam edificatum est; atque monasterium sancte Marie situm in finibus Beneuentanis in loco qui dicitur Canneto, iuxta fluuium Trinium, necnon et monasterium sancte Marie intra ciuitatem Cosencie ancillarum Dei cum omnibus, ut diximus, rebus et adiacentiis per diuersa loca tam in finibus Beneuentanis quam et in Apulum, et Calabritanis, quam etiam in finibus Marchie, necnon et in finibus Marsorum, siue ubi longe lateque per diuersis locis una cum colonis, et colonabus seu seruis et ancillis utriusque sexus ad eiusdem monasterii iura pertinentibus, ita ut priuilegiis sedis apostolice infulis decoretur, ut sub iurisdictione  sancte nostre, cui Deo auctore deseruimus Ecclesie, constitutum nullius alterius Ecclesie iurisdictionibus submittatur. Pro qua re, piis desideriis fauentes, hac nostra auctoritate id quod exposcitur effectui mancipamus, et ideo omnem cuiuslibet Ecclesie sacerdotem in prefatis monasteriis ditionem quamlibet habere uel auctoritatem preter sedem apostolicam prohibemus, ita ut nisi ab abbate monasterii fuerit inuitatus, nec missarum ibidem solemnitatem presumat celebrare omnimodo, sed a presenti secunda indictione irreuocabiliter in perpetuum stabilimus detinendum, et cum Dei timore regendum et disponendum, statuentes insuper apostolica censura sub diuini iudicii obtestatione, sed et ualidis atque atrocioribus anathematis interdictionibus,  ut neque ullus unquam presumat quispiam alius cuiuscunque sit dignitatis preditus et potestatis, uel etiam quecunque magna paruaque persona in eodem monasterio, uel eius causis incumbere, aut de rebus, et possessionibus uel ecclesiis sibi subiectis, uel quidquid denique ei pertinere uidetur quoquomodo offerre aut alienare, sed nec quamlibet malitie aut iacture molestiam ibidem siue pacis, siue barbarici temporis firma stabilitate decernimus sub iurisdictione sancte nostre Ecclesie permanendum. Promulgamus nempe, et hac auctoritate beati Petri apostolorum principis coram Deo et terribili eius futuro examine, et huius nostri apostolici priuilegii atque constituti sancimus, ut loca que ab abbate  cuiuslibet qui nobis in eodem prefato monasterio sancti Benedicti commutata uel concessa sunt, necnon et alias locorum possessiones que a regibus ac ducibus uel gastaldeis, et ceteris Christianis in eodem sancto loco largita atque oblata sunt, aut in postmodum illi concessa fuerint firma, stabilia, ac in iure ipsius predicti monasterii existenda, atque in perpetuum permanenda statuimus, nec licentia sit, ut dictum est, ex eius uel omnibus eidem monasterio pertinentibus tanquam magna paruaque persona auferre, aut profecto iuxta id quod subiectus eisdem uenerabilis locus apostolicis constitutis atque priuilegiis consistit inconcusse dotandus permaneat, et liceat eisdem monachis de sua congregatione abbatem semper eligere. Etiam licentia uobis  sit pro confectione chrisme uel oblatione, et ordinatione presbyterorum seu diaconorum, et subdiaconorum, et altaria consecrandum qualem uobis placuerit episcopum inuitandum. Hymnum uero angelicum per dies Dominicos et festibus omni tempore ad missarum solemniis dicendum concedimus, et liceat uobis signum pulsare tam in diurnis, quam in nocturnis horis quando uobis placuerit, tam in iam dicto monasterio, quam et in cellis eius, et nullus episcopus prohibeat populum Dei ingredi, tam in monasterio, quam et in cellis suis ad audiendum uerbum Dei. Insuper etiam uolumus ut nullus episcopus presumat in iamdicto monasterio, uel in subiectis suis ecclesiis sacerdotes excommunicare, uel ad synodum prouocare, aut abbatem, et monachos  qui ibidem in tempore fuerit, liceat etiam uobis clericum, seu sacerdotem, uel diaconum, seu subdiaconum de qualicunque episcopatu fuerit suscipere ad habitandum, uel monachicum habitum recipiendum cum rebus suis absque prohibitione omnium episcoporum, et liceat uobis, tuorumque monachis tibi subiectis iudicare tam monasterium uirorum, et cenobium puellarum absque seculari potestate, et prohibitione cuiuslibet episcopi; si quis autem, quod non optamus, nefario ausu presumpserit, et que a nobis ad laudem Dei pro stabilitate iamdicti monasterii statuta sunt refragare aut in quoquam transgredi, sciat se, nisi resipuerit, anathematis uinculo innodatum, et a regno Dei alienatum, et cum diabolo, et eius atrocissimis pompis, et Iuda Iesu  Christi Domini nostri traditore, eterni incendii supplicio concremandus sit deputatus. At uero qui pio intuitu obseruator et in omnibus exstiterit custodiens huius nostri apostolici constituti, et ad cultum Dei respicientibus, benedictionis gratiam a misericordissimo Deo nostro per intercessionem beati Benedicti multipliciter consequatur, et uite eterne particeps, effici mereatur. Scriptum per manum Leonis notarii, et regionarii, atque scriniarii sancte Romane Ecclesie in mense Ianuario per indictionem suprascriptam secundam. Bene ualete. Data XII Kal. Februarii per manum Benedicti episcopi sancte Sylue Candide Ecclesie, et bibliothecarii sancte sedis apostolice anno, Deo propitio, pontificatus domni nostri Martini summi pontificis,  et uniuersalis secundi pape, in sacratissima sede beati Petri apostoli secundo in mense Ianuario, indictione secunda.



u. BULLA MARINI PAPAE II PRO MONASTERIO S. uINCENTII uULTURNENSI. 
[Muratori, Rer. Ital. Script. I, I, 432.]

MARINUS episcopus seruus seruorum Dei, LEONI uenerabili abbati ex monasterio Christi martyris uincentii, quod situm est in partibus Samnie, territorio Beneuentano super fontem uulturni fluminis, et pro te cunctis successoribus tuis in eodem uenerabili  monasterio regulariter promouendis in perpetuum.

Quoniam pia sollicitudine conuenit nos pro uniuersis Dei Ecclesiis semper inuigilare, et tota mentis intentione uenerabilium locorum integritates procurare, ideo utilitati illorum, et maxime pro quiete monachorum, optamus subsidia conferre, ut diuine misericordie remunerationem in sidereis arcibus consequamur. Igitur quia petistis a nobis, ut monasterium beati uincentii martyris, una cum omnibus sibi pertinentibus, monasteriis, cellis, capellis, terris, et castellis, seruis, et ancillis, cum uniuersis redditionibus suis sub iurisdictione sancte Romane Ecclesie, cui Deo auctore seruimus, nostri priuilegii auctoritate muniremus, idcirco, tibi, tuisque successoribus  legitimis abbatibus illud concedimus detinendum, ut nullius alterius Ecclesie ditionibus submittatur, sed cum omnibus sibi subiectis monasteriis, et cellis, uidelicet monasterium beatri Petri apostoli positum iuxta fluuium Sabbati territorio iam dicto Beneuentano, monasterium sancte Dei genitricis Marie in loco Sano, monasterium Domini Saluatoris, quod positum est in Alife, monasterium sancte Marie in loco Apinianici territorio Marsicano, monasterium sancte Marie in duas basilicas, monasterium sancte Marie in Castanieto, monasterium sancte Marie in Palere, territorio Domo, monasterium sancte Marie in Planisi, monasterium sancti Petri in uipera cum ipso casale Leonis, monasterium sancti Petri in Tontole, monasterium sancti Petri  in Trite, monasterium sancte Marie in Musano, monasterium sancte Marie in Arole, monasterium sancti Georgii in Salerno, monasterium sancti uincentii in Capua, monasterium sancti Martini, et sancte Crucis in monte Marsico, monasterium sancte Columbe in Sora, monasterium sancti Mauri, et sancti ualentini in Atine, monasterium sancti Donati cum inclyta ualle Sorana. Hec omnia, et cum omnibus sibi iure pertinentibus rebus sub tutela sedis apostolice nostre ita recipimus, ut quamlibet Christianitatem indigentes in prefato uenerabili monasterio, qualis episcopus ad inuitandum uolueritis, habeatis omnimodo potestatem. Similiter ad ecclesias consecrandas, et ordinationem de sacerdotibus, et diaconibus per tempora faciendam, et de  omni gradu ibidem adimplendum. Protestamus etenim, ut nullus episcopus debeat exinde sacerdotem, uel diaconum ad suam synodum prouocare, nisi sua fuerit propria uoluntas, aut abbatem, uel monachos quoquomodo iudicare, uel excommunicare. uolumus, et apostolica iniungimus auctoritate uobis uestrisque supradictis abbatibus de qualicunque Ecclesia sacerdotes, uel clericos, si uenerint ad habitandum in congregatione fratrum, siue monasticum suscipiendi habitum se contulerint, statim recipiantur. Chrisma uero a quali episcopo uobis uoluntas fuerit impetrandi, liceat semper, secundum quod diximus sub apostolica nostra potestate. Et omnem cuiuslibet Ecclesie sacerdotem in prefato  uenerabili monasterio quamlibet ditionem habere, preter sedem apostolicam prohibemus, ita ut nisi ab abbate monasterii fuerit inuitatus, nec missarum solemnia ibidem celebrare presumat. Statuentes apostolica insuper censura, sub diuini iudicii obtestatione, sed et ualidis atque atrocioribus anathematis interdictionibus prohibemus, ut nullus unquam presumat cuiuscunque dignitatis preditus potestate, uel in eodem uenerabili monasterio, uel eius causis incumbere, aut de rebus, et possessionibus, uel Ecclesiis subiectis, uel quidquid de his, que eius esse uidentur, quomodo auferre, aut alienare, sed nec quamlibet malitiam, aut iacture molestiam ibidem, siue pacis, siue barbarici temporis aliquo modo inferre, dum prefatum perenniter,  ut dictum est, monasterium firma stabilitate decernimus sub iurisdictione sancte Romane Ecclesie permanendum. Promulgantes nempe, et hac auctoritate beati Petri apostolorum principis coram Deo, et eius terribili examine, per huius priuilegii nostri constitutionem sancimus ac decernimus, ut loca, que a quolibet episcopo, uel abbate commutata sunt, nec non et diuersorum locorum possessiones, que a regibus, ducibus, principibus, castaldeis, et a ceteris Christianis, concessa, largita, uel oblata sunt in eodem sancto et uenerabili monasterio, aut in postmodum concessa, uel oblata fuerint, ipsius iure monasterii in perpetuum permanenda statuimus; nec licentia sit, ut dictum est, et eius, uel omnibus eiusdem monasterii pertinentibus  cuiquam magne parueque persone auferre, ut pro recto, iuxta id, quod subiectum idem uenerabile monasterium apostolicis constitutis, atque priuilegiis consistit, inconcusse permaneat. Et liceat eisdem monachis de sua congregatione abbatem semper eligere; et liceat ipsi abbati suos iudicare monachos, non solum uirile, sed et muliebre monasterium sibi subiectum. Si quis autem, quod non optamus, nefario ausu presumpserit hec, que a nobis ad laudem Dei nostri pro stabilitate iam dicti uenerabilis monasterii statuta sunt, refragare, aut in quoquam transilire uoluerit, anathematis uinculo innodatus, et cum diabolo et angelis eius, atque Iuda traditore Domini nostri Iesu Christi eterno incendio concremandus deputetur. At uero  qui pio intuitu obseruator in omnibus exstiterit, custodiens huius nostri priuilegii constitutum ad cultum Dei respicientem, benedictionis gratiam a Domino Deo nostro misericordissimo multipliciter conseruatur, et uite eterne particeps fieri mereatur. Bene ualete, Scriptum per manum Adriani scriniarii sancte Romane Ecclesie in mense Martio, indictione secunda. Data per manum Stephani primicerii defensorum summe apostolice sedis, anno pontificatus domni Marini summi pontificis secundi 2 in sacratissima sede beati Petri apostoli.



uI. MARINI PAPAE II BULLA PRO ECCLESIA SABINENSI. 
[Sperandio, Sabina sacra, p. 331.]


MARINUS, episcopus, seruus seruorum Dei, dilectissimo fratri IOANNI episcopo Sabinensi eiusque successoribus in perpetuum.

Conuenit apostolico moderamine pia religione pollentibus beneuola compassione succurrere, et petentium desideriis congruum impertire suffragium. Igitur que postulastis a nobis quatenus concederemus, et terminaremus tibi episcopatum Sabinensem, qui est ad honorem sancte Marie, Dei genitricis, qui ponitur in Foronouo cum omnibus suis,  que iuste et legaliter ei competunt, inclinati precibus uestris confirmamus et corroboramus tibi episcopatum, per hanc nostram apostolice preceptionis paginam, cuius est a latere flumen Tybur, currens usque ad territorium Utriculanum riuus, qui uocatur uotiuus; exinde ascendit ad finem Narniensem loco, qui uocatur Prata, et ab ipso affine prouenit in confinio, et deuenit in Scapua, procurrens in confinio Reatino; et ab ipso affine uenit in montem qui uocatur Tancia; et ab ipsis affinibus uenit in murum Sabellianum, ueniensque in cacumine montis Nigri, pergensque in casalem longum in ipsum Staffilum; et ab ipso affine pergit ad Leones montanianum, deinde pergit ad riuum qui uadit iuxta sanctam uictoriam Trybilensem. Deinde ascendit in montem  qui uocatur Carbo, et per Aquam Mensam deuenit in flumen Torritii, et per ipsam faldata decurrit in Carzoli, et uenit in Campum Sacrum. Igitur inchoantur, sicut prefati sumus, ipsi affines a flumine Tyberis pergens iuxta portam sancti ualentini, et uenit ad portam Pincianicam, et ab ipsa pergit ad portam Salariam, ubi est ecclesia sancti Millitis Romam, qui est iuris supradicti episcopatus Sabinensis, et exinde uenit ad Silicem qui est iuxta sanctum Laurentium, et ab ipso affine uenit ad Septem Fratres, et per ipsos fines uenit in Silice, qui est iuxta sanctam Anatoliam, que est posita subter montem qui uocatur Rasiano, ibi est ecclesia Petri, que est iuris ipsius episcopi, et exinde uenit in Silice qui uadit iuxta sanctum uincentium, pergensque in sanctum  Stephanum in fine riui, et deinde per ipsos affines ascendit in cacumine montis Ianuarii, et exinde uenit in montem qui uocatur Possode; et pergens per terras montium, deinde ueniens in Campum Sacrum, cum uniuersis popularibus atque ecclesiis, et omnia que sub eiusdem episcopo adiacere, et pertinere uidetur, tam in uasis, tamque castris, uillis, et casalibus seu inter eamdem ecclesiam sacrorum uasa aurea uel argentea, uel qualiacunque fictilia, aut codicibus, uel indumenta, uel quibuslibet rebus mobilibus, uel immobilibus que ad eumdem episcopum pertinere dignoscitur, sit integriter, quomodo predecessoribus tuis episcopis, et pristinis pontificibus nostris exauritum fuit concedimus  tibi, tuisque successoribus in perpetuum detinendum, reddendum, ordinandum tam monasteria, quam etiam ceteras ecclesias, que in ipsis affines, cum omnibus que superius leguntur et concluduntur. Itemque statuimus presbyteris, et diaconibus, et omnibus clericis in minoribus ordinibus persistentibus, cum diaconissis et ancillis Dei sint tibi, tuisque successoribus subiecti, ut sancti Patres statuerunt, necnon ut ipsi persistant sub lege et censura uestra, uestrorumque successorum in perpetuum, et absoluti sint a ceteris potestatibus, ita ut nullus absque uos constringat, aut deducat in palatium pro quibuslibet querimoniis, neque forum ab eis aliquis exigat, que sunt de sorte Dei, ideo non oportet eos ministrare in omnibus secularibus quomodolibet,  sed in potestate uestra, uestrorumque successorum permaneant in perpetuum cum decimis et primitiis, uel ea que pro mortuis testantur. Sunt omnia hec sub iure uestro, uestrorumque successorum in perpetuum, ita ut nullus dux, nullus comes, uice-comes, nullaque alia, illa magna, paruaque persona cuiuscunque dignitatis uel cuiuscunque ordinis, hanc nostram apostolicam dignitatem, auctoritatem, et uestri episcopatus confirmationem, in aliquo ledere, minuere, uel retractare presumat; quod si quis fecerit, nostro anathemate feriatur,  et in perpetuo damnationis chaos absorptus, et regno Dei alienus, et cum impiis eterno incendio, uel supplicio condemnando sortemque capiat cum Iuda traditore Domini nostri Iesu Christi a misericordissimo Domino  Deo nostro consequi mereatur.

Scriptum per manum Leonis notarii regionarii, et scrinarii sancte Romane Ecclesie in mense Maio per indictionem secundam. Bene ualete. Datum per manum Gregorii, Dei prouidentia secundicerii sancte sedis apostolice, anno, Deo propitio, pontificatus domni Marini, summi pontificis, uniuersalis pape, in sacratissima sede B. Petri apostoli, mense, etc.



uII. EPISTOLA MARINI PAPAE II AD SICUM CAPUANUM EPISC. 
[Tosti, Storia di Montecasino, I, 215.]

MARINUS episcopus, seruus seruorum Dei, SICO, Capuane Ecclesie episcopo.

Quamuis ab hac sacratissima sede beatorum apostolorum  Petri et Pauli, apostolorum principum, contra statuta canonum, atque antiquorum Patrum decreta in episcopali ordine consecratus sis, non te contra tanto erigere debueras, nec tibi conuenire licuerat, quanta et qualia a probatissimis uiris Deum timentibus de te referuntur. Nam, sicut Celestinus papa in suis decretis confirmat, nulli sacerdoti licet canones ignorare, quanto magis te eos perscrutare conuenerat, qui in episcopali culmine constitutus, te ipsum prius, deinde alios imbuere debueras. Sed quia laicali mente et habitu in principali aula nutritus  ad famulandum, ut auditu didicimus, perstitisti, secularia magis quam iura episcopalia meditaris, magisque conuenticulum laicorum quam clericorum cetus desideras. Immemor, imo nescius illius Chalcedonensis concilii capitulo octauo, quod episcopus nullo modo ad comitatum ire debeat, et cetera in eodem capitulo nono, ut nullo modo improbitas episcoporum nitatur ad comitatum pergere, et reliqua. Hec et alia multa magis contra teipsum, quam contra canones exerces; insuper ignorans studia litterarum non cum disciplinatis neque peritissimis, qui te quiuerant instruere, sed cum uilissimis atque indisciplinatis laicis et clericis imperitis quotidie uaga atque secularia meditaris. Unde nec Deum nec hominem metuens, plurima contra sacram Scripturam agere  pertentas. Sed, quod mirum, cum etiam quod benefactor tuus instituit, qui te ab Agarena emit gente, tu contumacia atque imperitia ductus, nec Deum nec sanctos canones metuens, ausus es rumpere, nec ueritus es transgredere quod precessor tuus uenerabilis antistes, qui canonice est ordinatus, instituit et sub anathematis uinculo religauit, et canonica confirmauit auctoritate, in tantum hoc pro nichilo duxisti, ut sicut Scriptura cuiusdam doctoris testatur, imperito et indisciplinato tuo diacono, ecclesiam monasterii sancti Angeli de Monte, iam multis annis sub regulari tramite monachorum confirmatum, tradens, ut ibi, sicut quondam, saltationes et uacationes fiant. Certe si Dei timorem in animo contineres, non hoc perpetrari sed  contradicere debueras, etiamsi, quod non credimus, filius noster tuus princeps, qui ut agnus innocens in talibus perseuerat, facere uoluisset, etsi, quod absit, ille in talibus consentit, tuis eum credimus machinationibus seductum. Unde presciens omnia Deus, et cuncta suo libramine discernens, iusto eius iudicio eum contra te benigne irritauit, ut te in exsilium mitteret, qui prius corpus, nunc animam moliris occidere. Igitur in his et in aliis te imperitum ostendens, quia nichil interrogando scire debueras quod concilium Chalcedonense in capitulo uigesimo quarto de monasteriis testatur; sed quia negligendo nec interrogando ordinem canonicum prosequeris, de hoc usque ad tempus sileam. Sed quia ecclesiarum sancti Angeli de Monte pro amore tui diaconi contra sanctam institutionem  subtractam de congregatione monachorum iudicasti, hunc a tuo consortio, nisi quando iusta morem tibi ministrauerit, censemus esse priuatum. Ecclesiam uero sancti Angeli de Monte uolumus ad monasterii redire uigorem, sed hec necesse est ut nostris roborentur preceptis. Quapropter Dei omnipotentis et beato. rum apostolorum principum Petri et Pauli, et omnium SS., et septem uniuersalium canonum auctoritate te excommunicando, mittimus, ut ab omnibus his supra memoratis precauere te, atque emendare summopere studeas, et eamdem ecclesiam sancti Angeli de  Monte, quam uester predecessor uenerabilis antistes cum consilio principis benefactoris tui huic monasterio dedit, et canonica auctoritate confirmauit, insuper anathematis uinculo innodauit, ad monasterium prefatum, a presenti hora restituas. Et conuocatis uniuersis Ecclesie ordinibus, taliter confirma, ut in perpetuum ibi sit monasterium, et semper sit sub custodia et dominio sancti Benedicti uestre ciuitatis, et te ibi tuisque successoribus in nullo molestiam ingerentibus, nisi quantum a predecessore tuo sancitum est. Si uero huic nostre exhortationi et preceptioni inobediens fueris, sis Dei omnipotentis et beatorum apostolorum Petri et Pauli et omnium simul sanctorum, atque uenerabilium septem uniuersalium conciliorum auctoritate necnon  et Spiritus sancti iudicio omni sacerdotali honore et nomine alienus, et omni officio clericatus exutus, ita ut si ulterius ausus fueris more pristino aliquid de sacro ministerio contingere, nullo modo tibi liceat communiones uel satisfactionis spem habere, sed in perpetuum anathematizatus, corpus et sanguinem Domini uicino tantum mortis periculo percipias.





DUBIA.



I. PRIuILEGIUM MARINI PAPAE II PRO ECCLESIA HAMBURGENSI. 
[Lappenberg, Hamburgische Urkund.]

 MARINUS episcopus, seruus seruorum Dei, reuerentissimo et sanctissimo ADALDAGO, sancte Hammaburgensis Ecclesie archiepiscopo et confratri nostro, paternam dilectionem et perpetuam in Christo benedictionem.

Cum pie desiderium uoluntatis et laudande deuotionis intentio apostolicis sit semper studiis adiuuanda, cura est sollicitudinis adhibenda ut ea que legaliter geruntur, et equitatis forme conueniunt, nulla ualeant refragatione perturbari, sed irrefragabili iure, Deo auctore, debeant permanere. Et ob hoc apostolicis promulgatis sanctionibus propria unicuique que rationi suppetunt, possidenda fas exigit confirmari. Et quoniam postulasti ut priuilegium tue faceremus Ecclesie et apostolica tuitione roborauissemus,  eamdem in pristinum manere statum concedimus. Et apostolico iure firmamus tibi tueque sancte Hammaburgensi Ecclesie successoribusque tuis illam dignitatem et fines proprios, cum prediis omnibus et parochiis et omnibus rebus mobilibus uel immobilibus, cum mancipiis utriusque sexus possidere et tenere, quam pie memorie Gregorius, antecessor noster, Ansgario, antecessori tuo quem archiepiscopum in tua ordinauit Ecclesia, concessit, stabilito scilicet iure et cunctis finibus, quas Lodouicus, pie memorie imperator, et Lodouicus, eius filius, tuam uoluerunt habere Ecclesiam et imperiali diffinierunt potestate. Decernimus autem, ut potestatem habeas ordinandi episcopos infra tuam  parochiam et diecesim, ita tamen, ut sub tua tueque Ecclesie, salua dignitate ipsius maneant potestate. Si quis autem contra huius nostre auctoritatis priuilegium ire tentauerit, et quoquomodo in parte uel in toto frangere nisus fuerit, sit excommunicatus a corpore et uiuifico sanguine Domini nostri Iesu Christi, et sancte Dei Ecclesie aditu et conuentione separatus. Obseruator autem huius nostre admonitionis et iussionis habeat benedictionem omnipotentis Dei, beatorumque apostolorum et nostram, qui eorum fungimur uicariatione.

Scriptum per manum Benedicti, cancellarii sancte Romane Ecclesie in mense Maio, indictione sexta.



II. BULLA MARINI PAPAE II CONFIRMATORIA OMNIUM IURIUM AC BONORUM ECCLESIAE ADRIENSIS. 
[Muratori, Antiq. Ital. tom. I, col. 947]


MARTINUS episcopus, seruus seruorum Dei.

Conuenit apostolico moderamine poscentibus beniuola compassione succurrere, et poscentium sacre deuotioni impartiri assensum: ex hoc enim lucri potissimum primum apud conditorem preponitur Deum, quoniam uenerabilia loca ad meliorem fuerint statum sine dubio producta. Atque ideo, quia iuste et rationabiliter nostro apostolatui humiliter postulastis quatenus sanctam Dei Ecclesiam Adriensem beati Petri apostoli Domini per presentis nostri  priuilegii auctoritatem concederemus et confirmaremus omnes possessiones et proprietates eiusdem Ecclesie Adriensis, id est, insulam, que uocatur Adriana, una cum tota silua sua et portubus, quod est portus Laureti, et portus Gauri, omnia in integrum persistente usque in mare, et a portu Laureti usque in canale Fea, et usque in canale Falce una cum uenationibus, piscationibus, aucupationibus suis in integrum. Simul massam Quinto, et silua Lapario, et Lathualo, et canale Trionis, seu canale de Aira et canale de Palo, seu Conchagatula usque in piscaria Cythiu, et Corrigio Susorum. Atque totam insulam inter Athicem et Tartarum, cum silua, et manegium atque massam Gauello in integrum, et uilla Martiana in integrum, seu fundum Roda cum silua et ualle sibi pertinente  usque ualle Fraxinita et Lauigie et ualentina. Sicque Argelem maiorem et Grignano, siue contra massa Pedrulio, seu fundum Pontecli usque in uibo Carario, et fundum Lamando, et predicta massa Pedrulio persistente usque in Stillo de Baldo. Insuper confirmamus et corroboramus in predicta sancta Ecclesia Adriense plebem sancte Marie, que uocatur Corna Ceruina persistente a canale de Finale usque in Gauro; et plebem sancte Marie in Stornio, quam diruit flumen Padus, et persistente a rupta Iouianea usque in fossa Opilea, usque in fossa Corrulo in integrum: atque plebem sancti Georgii in Tamara, una cum massa Copario, et fundo Ambioso usque in ualle Fraxineta in integrum. Sicque plebem sancti  Martini in Rouiolam in integrum, et plebem sancti Donati in Pedrulio, habeat, teneat, possideat suprascripta Ecclesia Adriensis in integrum. Ideoque per presentis nostri priuilegii auctoritatem confirmamus in predicta Ecclesia Adriense massa Cappaciana et Lendenaria, una cum silua sua usque in flumen Athicem, seu Sulicini, et Tribano, et Mardinagus, seu Anguillaria, et Capite Argelle. Quapropter nostra apostolica preceptione, siue ex preceptione dilectissimi filii nostri Ugonis serenissimi regis, precipimus ut nulla neque persona hominum cuiuscunque conditionis uel gradus sit, siue dignitatis uel religiositatis, licentiam habeat in rebus et possessionibus predicte Ecclesie ingredi sine consensu episcopi, uel qui preest ipsi Ecclesie, neque minuere,  neque dominare siue per hospitalitationem, uel per commendationem, uel aliquam uiolentiam facere presumat. Sed potius, ut prefati sumus, omnino in tempore saluas et illesas persistant una cum omnibus tam clericis quam laicis et deseruientibus, seu residentibus eiusdem Ecclesie, et omnes earum res mobiles et immobiles, se seque mouentes in integrum stare quiete et pacifice uiuere omnium hominum remota controuersia. Nam, quod non credimus, si quispiam hanc nostri priuilegii auctoritatem uiolator repertus fuerit, sciat se in iram beati Petri apostolorum principis, et filii nostri Ugonis regis et nostram, casurum. Et predicta Ecclesia cum suis pertinentiis, ut superius legitur, sub beati Petri apostolorum principis, et nostra nostrorumque  successorum protectione permaneat. Insuper nisi a malo resipuerit, sciat se compositurum auri optimi mancusios mille, medietatem nostro palatio, medietatem predicte Ecclesie. Qui uero pio intuitu custos et obseruator in omnibus exstiterit, benedictionis gratiam, uitamque eternam cum omnibus sanctis sine fine habere mereatur in secula seculorum. Amen.

Scripta per manum Gregorii scriniarii Romane Ecclesie.

Data patriarchio Lateranensi III Idus Iunii. Bene ualete.

Ego Benignus episcopus Ostiensis manu mea subscripsi.

Ego Grisogonus episcopus Portuensis manu mea  subscripsi.

Anno eius sedis secundo, et domni Ugonis quarto, indictione XII.

Et ego Dominicus, Christi misericordia sancte Adriensis Ecclesie notarius, uidi hanc authentici priuilegii paginam, scriptam per manum domni Gregorii scriniarii Romane Ecclesie, nichil addens uel minuens, exemplaui anno Dominice incarnationis 951, quarto decimo die exeunte mense Aprilis, indictione XIu, tempore domini Eugenii pape et Conradi regis.

 Ego Romeus domni Henrici regis notarius authenticum huius exempli uidi et legi, sicuti hic continetur  .



III. MARINI PAPAE II PRIuILEGIUM PRO MONASTERIO NONANTULANO S. SYLuESTRI. 
[Marini, Papiri diplomatichi, 11]

MARINUS episcopus, seruus seruorum Dei, THEODORICO religioso abbati uenerabilis monasterii sancti Syluestri . . . territorio Mutinensi, necnon omnibus subiacentibus, et in perpetuo . . .

Queque ad laudem Redemptoris Dei et Domini Saluatoris nostri Iesu Christi pertinere noscuntur, et ad stabilitatem uenerabilium locorum respiciunt,  cum magno sollicitudinis studio nos conuenit apostolica et rationabili censura procurare; quatenus ex hoc iuges eidem propitiatori nostro Domino Deo efficacius persolui possint carminum laudes, et nobis, qui, licet immeriti, diuina tamen gratia preueniente, pastoralem regiminis curam gerimus, opima in sidereis arcibus remunerationis premia ascribantur. Igitur quia constat religiositatem tuam nobis detulisse preceptum predecessoris nostri Domini Adriani, et Ioannis reuerende memorie pontificum de predicto monasterio, et omnibus ei pertinentibus locis ac possessionibus, que petistis, ut per nostri apostolici priuilegii paginam confirmaremus. Unde nos, precibus uestris inclinati, et a presenti prima indictione in perpetuum sepedictum monasterium  successorum tuorum abbatum ditione et potestate cum omnibus sibi pertinentibus confirmantes, irrefragabili iure decernimus permanenda, id est, monasterium sancti Syluestri, qu . . . . . a Nonantula territorio Mutinensi. Quapropter auctoritate beati Petri apostoli, cui a Domino Deo nostro celorum regni claues tradite sunt, et potestas ligandi atque soluendi celo terraque concessa est, promulgantes decernimus, et firma stabilitatis censura statuimus, ut ipsum uenerabile monasterium cum omnibus locis, mansis, fundis, casis, casalibus, domibus, atque familiis, seruis originalibus, simulque rebus, et possessionibus, nec non aquismolis, oliuetis, uel quidquid in quibuscunque . . . uidetur uel potestate legaliter donatum uel largitum fuerit, aut quolibet modo  iuste euenerit, tenere et possidere sine qualibet controuersia perpetuis temporibus ualeat. Et nulli unquam liceat regum . . . episcoporum . . . uel actorum parue uel magne persone in predicto uenerabili monasterio, uel in eis, que eidem uenerabili monasterio pertinere uidentur; quocunque modo incumbere, aut inuasionem facere . . . accedere, uel missarum solemnia celebrare, nisi ab abbate fuerit inuitatus; quatenus hoc, quod ad laudem et utilitatem supradicti sancti monasterii statuimus, firma  stabilitate permaneat. Interdicentes omnino episcopo, in cuius parochia esse uidetur supradictum monasterium constitutum, ut nichil contra tenorem presentis decreti pia postulatione indulti quicquam, sed neque ullo modo baptismales Ecclesias sibi uindicet.

Et ego Henricus, sacrosancte Romane Ecclesie scriniarius, una cum Bartholomeo clerico sancti Petri ad uincula, horum supradictorum exemplorum authentica priuilegia, domnorum uidelicet Adriani,  Ioannis atque Marini pape, uidens atque perlegens, ut in eis continebatur, sic in suprascriptis continetur exemplis, et ea fideliter exemplaui, et signum feci. Nulli ergo omnium hominum liceat hanc paginam nostre conscriptionis infringere, uel ei ausu temerario contraire, si quis autem, etc.

Datum Laterani Idus iunii, pontificatus nostri anno sexto decimo.




ANNO DOMINI DCCCL.
COLMAS IAPYGUS MATERIENSIS.





NOTITIA HISTORICA IN COSMAM IAPYGUM.


Cosmas Iapygus, Materiensis, circa annum 950 traditur carmen quoddam composuisse in honorem Theopompi episcopi, Theone et Synesii; quorum martyrium in Diocletiana persecutione passorum celebrant 21 Maii. Incipit:

Contulit agminibus fratrum pia munera Christus;

Premisso exordio ad Gregorium Ligum, monachum Nonantulanum:

Cosmas Gregorio monacho dedit ista benigno.

Subiicitur hymnus cuius initium:

Celsum triumphum martyrum.

Edidit ex Nonantulano codice Ughellus tomo II Italie Sacre, ubi de Mutinensibus episcopis, pag. 111, 112.





COSMAE IAPYGI CARMEN IN HONOREM SS. THEOPOMPI ET SOCIORUM.






MONITUM UGHELLI.

Sanctorum Theopompi et sociorum res gestas legimus in peruetusto membranaceo codice abbatie Nonantulane, longe diuersas ab iis quas Petrus de Natalibus lib. u, cap. 35, recensuit in catalogo; quorum initium, post prefationem, eorumdemque nominum interpretationem, est huiusmodi: Passio sanctorum Theopompi episcopi et Theone, qui et Synesii. In fine uero: »Martyrizati sunt autem beatissimi martyres Theopompus episcopus et Theonas, qui et Synesius, sub Diocletiano impiissimo imperatore, anno primo persecutionis eius apud urbem Nicomediam, pridie Nonas Ianuarii, regnante uero Domino nostro Iesu Christo, qui cum Patre et Spiritu sancto uiuit et regnat per infinita secula seculorum. Amen.« Cuius uero ciuitatis Theopompus fuerit episcopus, in actis non exprimitur, sed tantum Nicomedie sub Diocletiana persecutione passus dicitur, una cum Synesio, quorum dies festus celebratur Nonantule 4 Ianuarii, quo die passi sunt, de quibus Martyrologium Romanum 21 Maii, et Baronius in notis, ubi perbelle demonstrat haud potuisse Theopompum Nicomedie episcopum esse in Diocletiana persecutione, cum temporum ratio parum consentire uideatur. Anthymus enim Nicomediensis episcopus, qui sub Diocletiani persecutione ob Christi confessionem martyrii gloriam capitis obtruncatione suscepit, sancto Cyrillo eiusdem ciuitatis  episcopo successit, ut testantur acta sanctorum martyrum Indes et Domne, que recitat Metaphrast. uII Kal. Iulii, ex quo Lipom. 6, et Surius tom. uI. Porro in honorem sanctorum Synesii et Theopompi quidam Cosmas Materiensis ante 700 annos hec carmina cecinit inscripsitque ad Gregorium Nonantulanum monachum, inepta quidem et sine sale, sed Christiana antiquitate redolentia, que ex eodem uetustissimo codice Nonantulano excerpsimus, dum ibidem abbatis munere fungeremur.



    COSMAS Materiensis Gregorio LIGO.
Cosmas Gregorio monacho dedit ista benigno
   Carmina leuitico qui eluit officio.
Ob meritum magni Theopompi presulis almi,
   Obque Synesii seu Theone tanei.
Sepius is celsam rogitauit namque cateruam
   Scribendi causam nos celebrare piam.
Mox operam dedimus. Greco de fonte Latinus
   Murmuret ut citius gesta sacrata pius.
Annuat ut Dominus nobis sua munera Christus;
   Addat opem precibus, cetus ouans Lygeus.
Saluet amor famulum Christi fideique peramplum.
   Sufficiat proprium tempus in orbe probum,
      Amen.
   Cosmas martyribus sacris carmen dedit actus
    Gregorii precibus mente pia Iapygus.


Feliciter.

Contulit agminibus fratrum pia munera Christus.
   Orgia ferre Deus contulit agminibus.
Sumere plena rosis, at lipsana sacra uiolis.
   Martyricis sertis, sumere plena rosis.
Agmina sunt Domini, nam rubra cruore suaui.
   Sacra nidore poli, agmina sunt Domini.
Martyriale decus, Theopompus splendet et artus.
   Antula gestat opus, martyriale decus.
Reddit opes magicis, liberato restibus atris.
   Tersa Synesi uis, reddit opes magicis.
Ymnidicos modulos, reboate lyges lapidosos.
   Reddite per campos, hymnidicos modulos.
Intulit en nitida uobis Nicomedia fulcra.
    Bebrua dona sua intulit en nitida.
uestibus athleticis, redimitos pangite notis.
   Sit salus ut tectis, uestibus athleticis.
Semper agens Itala, stomachum pagatque caterua.
   Annua det iubila, semper agens Itala.
Cantica iam socii, rebemus hinc Theopompi.
   Rata sonent graphii, cantica iam socii.
Ordo bet cumuli, et nunc preit magne Synesi.
   Inclyta sancte tui, ordo bet cumuli.
Suscitat impietas decimam pestem per eoas,
   Christicolis machinas, suscitat impietas.
Angit opum cupidus, tinctum Dioclitianus.
   Rex uiolare genus, angit opum cupidus.
Multa sibi stolidus nam fecerat idola prauus,
   Ethnica dans latius, multa sibi stolidus.
 Nil ualuit nocuo cultu ueneratus Apollo.
   Dira Diana sacro, nil ualuit nocuo.
Eximius rutilans, adit at Theopompus et instans,
   Destruit atra solans, eximius rutilans.
Ista miser macida, stant idola uana nec alma.
   Tota magis nocua, ista miser macida.
Auctor et omnipotens Deus est, orbis sola fingens
   Cuncta manu retinens, auctor et omnipotens
Trinus honore iugi, sobolis seu flaminis almi,
    uiuit in arce poli, trinus honore iugi.
Spirat et irradiat proprios, terris quoque mandat;
   Germina cuncta nouat, spirat et irradiat.
Reiice uana minax, cole iam pia uotus et audax,
   Effectusque ferax, reiice uana minax.
Gaudeat ut Dominus de te Deus inclyte Christus,
   O Dioclite meus gaudeat ut Dominus.
Rex ferus obstupuit, quisnam foret isque requirit.
   Ista loquens timuit, rex ferus obstupuit.
Indit opem gregibus, Theopompus senes amandus,
   Pontificem Bithynus, indit opem gregibus.
Rex furibunda uice, magicum boat hunc magis esse,
   Et lacerat nocue, rex furibunda uice.
Cuncta flagella piis spondit moribundaque membris,
   Indere dans scapulis, cuncta flagella piis.
 Bella magus agitat, dum menfica duraque monstrat.
   uictus ad astra uolat, bella magus agitat.
Sumpsit enim Theonas, rudimenta per undas.
   Martyrii metas sumpsit enim Theonas.
Ecce beate tibi, presul dedit alma Synesi.
   Nomine lege poli, ecce beate tibi.
Trutinat excidua, sphera tauri membra perempta
   Et tua prorsus aqua, trutinat excidua.
Pauit amara pium, dulcem dedit affola gustum.
   Impia plasta uirum, pauit amara pium.
Angit amens oculum, Cesar sacri reparatum.
   Inspiciens origum, angit amens oculum:
Aspera supplicia, stabilis Theopompus ad acta.
   Pandit ouans tenua, aspera supplicia.
Inde pius gladio iugulatus in ethera tuto
    Gestat amena loco, inde pius gladio.
uiuit in arce nimis, Theonasque Synesius aruis.
   Sat catapalastus equis, uiuit in arce nimis.
Funera dum releuat Nicomedia plebs et adornat,
   Ecce Nonanta micat, funera dum releuat.
Lygurici populi, uobis sunt ecce patroni.
   Iam uenerate dati, Lygurici populi.
Cantica sacra Deo resonet polus ordine trino.
   Intonet omnis homo cantica sacra Deo.
Trina manens maculas nostras lauet alma potestas
   Expiet ipsa feras trina manens maculas.
Regna tuis famulis tribuens, Deus, annue uotis.
   Redde uicemque bonis, regna tuis famulis.
      Amen.


Hymnum.

 Celsum triumphum martyrum
Pangamus omnes annuum,
Deuota mente maximum
Christo ferentes canticum.
Psallamus at Theopompi
Mox bella, seu Synesii
uirtutis acta lucidi,
Pro regis alti muniis.
Hi namque uite gaudia,
 Presentis ac suauia,
Secli linquentes ardua
Gestant parata brauia.
Nam rex prophanus idolis
Impellit hos ut spurcidis
Litarent, nec flectit aris,
Tetris angit suppliciis.
Sed cuncta forti pectore,
Postquam flagella strenue,
Christi uicerunt munere,
 Tenent coronas fulgide.
Nos ergo fratres supplices
Poscamus ut nos utiles
Reddant ad hymnos celites,
Regnique dent participes.
Sit Trinitati gloria,
Sit laus, decus, uictoria
Patri ceu Nato maxima,
Cum Pneumate per secula.
   Amen.





ANNO DOMINI DCCCCLIu.
IOANNES ITALUS CLUNIACENSIS MONACHUS.





NOTITIA HISTORICA IN IOANNEM ITALUM.


Ioannes Italus, Cluniacensis monachus, patria Romanus, natione Italus, ac professione canonicus, quem sanctus Odo, abbas Cluniacensis, anno 939 Romam profectus, hinc secum adduxit usque Ticinum, ibique monachum instituit, ut constat ex ipsius Ioannis Itali uerbis, libro I uite sancti Odonis, num. 2 et 4. Inde cum illum aliquandiu in peregrinationis locum assumpsisset, priorem postea ordinauit, ut non semel legitur in libro II, num. 4, 7 et 10. Num Cluniaci, an Rome ad sanctum Paulum, uel alibi, incerta res est: que dubitatio oriri potest conferenti num 10 et 21. Se Neapolim missum esse monasterii sui cogente necessitate idem Ioannes testatur, num. 21. Bienniumque lib III, num. 5, computat totum illud temporis spatium, quo sancti Odonis socius fuit. Scripsit autem uitam sancti Odonis abbatis Cluniacensis libris tribus, mandans litteris quidquid uel ipse per istud interuallum ex eius factis aut dictis uidit atque audiuit, uel ab aliis postmodum assequi potuit. Porro cum sanctus Odo anno 942, die 18 Nouembris mortuus sit, non procul ab hoc tempore hanc abbatis sui uitam scribere aggressus est. Opusculum istud a se compositum Salernitanis monachis sibi amicis atque familiaribus olim, dedicauit Ioannes Italus, quem multi postea imitati fuerunt. Eamdem enim Odonis uitam circa, annum 1120 scribendam suscepit Nalgodus Cluniacensis monachus, in compendium simul ac meliorem ordinem Ioannis opusculum redigens. Habetur hec uita sancti Odonis a Ioanne Italo composita, in Collectaneo Laurentii Surii, tomo uI, ad diem 18 nouembris. Itemque he due uite Ioannis et Nalgodi, in Bibliotheca Cluniacensi, cum notis Andree Duchesnii. Denique seculo u sanctorum ordinis diui Benedicti, pag. 124 et sequentibus, 150 et sequentibus. Agunt de Ioanne Italo uite S. Odonis scriptore, Gerardus Ioannes uossius lib. II De historicis Latinis, cap. 40, pag. mihi 324; Ioannes Mabillon et Andreas Duchesnius, locis allatis.





uITA SANCTI ODONIS ABBATIS CLUNIACENSIS II.

uide supra in Prolegomenis ad sanctum Odonem.





IOANNIS ITALI IN LIBRUM SUUM DE MIRACULIS  . PROLOGUS.


 Sepe hortatus es, nobilissime uir atque clarissime consul, Domine Pantalee, me infimum  Ioannem, omnium monachorum sacerdotumque ultimum, ut aliqua, que in libris seu historiis Grecorum  inueniuntur, que in Latinis non sunt, in Latinam conuerterem linguam. Sed ego sepius opposui tibi rusticitatem mei sermonis, considerans tante latitudinis pelago me ad transmeandum non posse sufficere cum tam parua scientie nauicula, cum sint tanti sermones tantique libri, ut confidenter dicam, si surrexissent Ambrosius, Augustinus, Hieronymus atque Gregorius, qui fuerunt doctissimi in utraque scientia, diuina scilicet et humana, et fuerunt in eloquentia ueluti quatuor paradisi flumina, ipsi quidem per multa tempora haberent que facere possent. Quanto magis ego, cum sim minimus omnium, et in utraque scientia minus eruditus, et sensus pre etate iam sit diminutus, et oculi caligauerint mihi?

 Sed et hec per multa tempora cum in corde meo uersarem, et nescirem utrum tibi obedirem, aut ignorantiam meam silentio tegerem, quandoque tuis deuictus adhortationibus, nec non et confisus in beneuolentia Patrum fratrumque, in quorum manibus uentura sunt hec capitula seu narrationes, qui benigne eas corrigere et emendare studebunt, aggrediar hoc opus iniunctum, inuocando adiutorem Spiritum sanctum, qui aperit ora mutorum et linguas infantium facit disertas. Unde precor uos omnes qui lecturi estis: quod corrigendum est, corrigite; quod emendandum, emendate, et mihi, queso, ueniam date.




ANNO DOMINI DCCCCL.
LAURENTIUS CASSINENSIS PRIMUM MONACHUS, POSTEA INCERTAE SEDIS EPISCOPUS.





NOTITIA HISTORICA.


Petrus Diaconus in libello De uiris illustribus Casinensibus, cap. 6, hec habet: »Laurentius Casinensis cenobii monachus, scientia antecessorum suorum post sanctissimum Benedictum, nulli inferior, factus episcopus, etc., sermonem de beati Benedicti uigilia elegantem composuit.« Sedem Laurentii episcopalem Casinensia monumenta non designant; ipsum tamen circa annum Christi 950 floruisse tradit Marus in adnotationibus ad Petrum Diaconum. Sequentem ego sermonem ex codice uaticano 1202, olim Casinensi, Longobardicis litteris scripto et mire picto, libenter profero.





LAURENTII SERMO IN uIGILIIS SANCTI PATRIS BENEDICTI.

 Almifici Patris nostri Benedicti, o uenerabillima concio, celebraturi solemnia, cunctipotentis Dei, qui perfectionis culmen ei scandere concessit, supplices flagitemus clementiam, quatenus mens nostra, uitiorum emundata rubigine, sic sui patroni deuote prestoletur aduentum, ut eius presentiam letabunda mereatur amplecti. Nullatenus siquidem dubitandum est, hunc sacratissimum patronum adesse nobis presentem, cum eius gloriosam festiuitatem deuotionis colere studemus affectu. Et quidem, cum omni tempore obseruantes almifica sua mandata pietate solita dignetur inuisere, munireque non desinat, in hac tamen sua sanctissima solemnitate speciali quadam humanitate suis interesse dignabitur famulis, qui utique specialius solitoque more deuotius omni  industria sua student precordia comere [sic] ad  tantum Patrem excipiendum. Siquidem illius eum capitis constat esse potissimum membrum, qui euangelica intonans uoce dicere est dignatus: Ubi duo uel tres congregati fuerint in nomine meo, illic et ego in medio eorum ero . Si ergo caput, Christus, uidelicet nobis in suo nomine congregatis adesse dignatur, eius utique membra nullatenus absunt. Si autem ei membra, electi scilicet omnes, generaliter assunt, quanto magis gloriosissimus patronus noster Benedictus, eius adherens suos fouet clientes, eorumque precamina uotaque salubria studet apud eumdem Altithronum commendare? Quem utique tanto facilius nostram impetrare salutem ab eodem Deo et Domino nostro haud dubie credimus, quanto post beatos et sanctos apostolos  pre cunctis pene terrigenis, et meritorum  gloria sublimatus, et miraculorum ingentium efficaciis eminentius exaltatus est. Denique meritorum eius insignia sic humanis omnimodo admiranda sunt sensibus, ut eorum modulum nimis excellere uideantur.

Puerili namque sub euo sancti flaminis gratia potitus, ita senili factus est sapientia, ut relictis paternis opibus, spretaque pompa humana, quam quidem liberalibus maxime artibus studentes assequi tunc conabantur, postremo nutricis sibi obsequentis spreto solamine, arduum peteret institutum. Callem quoque perdifficilem, tantum suis effecit sequacibus exemplo operum doctrinaque melliflua facilem, ut herilis uox passim experiatur, qua dicitur: Iugum quidem meum suaue est, et onus meum  leue. Nam cuius doctrina effatuque mirifico, imo precipuo exemplo tanta monachorum phalanx diuinis se mancipauit preceptis, nisi eius, qui Deo presule, ea que luculenter et suauiter docuit, opere efficaciter adimpleuit? Quam dignanter autem Deus eius approbauerit famulatum, hinc liquido claret, quod eum, quem multis in exemplo uite proponere destinauerat, in cauernis montium diu latitare nequaquam permisit. Ut enim in eius uita legitur, quam beatus Gregorius dulciter edidit, et primo cuidam presbytero refectionem sibi in paschali solemnitate preparanti precipere dignatus est, ut suum deuotissimum famulum in scopulorum abruptis inedia confectum inuiseret, et postmodum subulcis et aliis quamplurimis eum uoluit manifestari.  Digno procul dubio sanctoque iudicio, quatenus tam emicans uirtutum exemplis lucerna, tamque prenitens signorum efficacia gemma, diu sub latibuli modio non esset occulta.

Porro quanta sit eum comitata prodigiorum efficacia, nullum scire diffido, cum utique tam sint insignia, ut post sanctos, ut prefatum est, apostolos, ei specialiter quodammodo a Saluatore dictum fuisse uideatur. Maiora his facies, credens in nomine meo. uere in eius nomine credens, tot taliaque exhibere miracula uoluit, quem omnibus sepositis huius labantis uite prosperis, est amplexus. Unde iure celitus ei collata est uirtus excelsa, qua utique examini cadaueri uitam orando restituit; et inter cetera innumera, solo intuitu uinctorum lora brachiorum  dissoluit. Dolium quoque omnino uacuum oratu supplici lecytho manare potenter exhibuit. Placidum necnon puerum equorea demersum in unda, sui pepli [sic] apparitione per Maurum eque beatum stabili reddidit solo: et reliqua que pene toto orbi terrarum et notissima et celebria fore non ambigo. Digne ergo a nobis suis seruulis debita celebratur solemnitate, qui corporea tranquille deposita sarcina, ad etherea transmigrauit palatia, illa suscepturus ineffabilia premia que humana estimatione propter sui magnitudinem plene non possunt considerari.

Merito quoque in eius sacrosancta solemnitate spirituali tripudiamus iubilo, qui uigilum comitatus  obsequio per stratam polico decoratam ornatu, celorum tripudians alta conscendit. Nempe dignum est, ut eius amplectamur deuota exsultatione solemnia, quem e terris abstractum sua Christus ditauit munificentia. Non ab re est eum pre ceteris sanctis deuotius celebrare, cuius, diuina annuente clementia, quotidie experimur iuuamen. Porro ualde est indecens ut eum sua propria concio, conatu quo ualet, glorificare negligat, quem extere queque, proculque posite prouincie, meritorum eius spiculis illustrate, deuotissimis obsequiis uenerantur. Sed interim quibus potissimum hic noster beatissimus Pater delectari dignatur obsequiis, eius sancte institutionis regula perlecta diligenterque perscrutata, perpendamus quatenus eius sequentes tramitem deuiis  quibusque possimus uigilanter carere dumetis [sic]. Inter cetera nimirum que celeberrima idem Pater edocuit instrumenta uirtutum, caritatem que est perfectionis uinculum, humilitatemque quam constat omnium reliquarum esse custodem uirtutum, precipue commendauit. Psallendi quoque officium quam caute moderateque, et ut ipsius utar elogio, qua grauitate nobis exhibendum preceperit, uestra caritas minime ignorat. Dicit enim inter cetera: sic stemus ad psallendum ut mens nostra concordet uoci nostre. In quibus uerbis luce clarius indicat, non se uocum dulcedine, immoderateque sublimata cantilena, sed potius inspectione uis uerborum, salubrique delectari compunctione.

Studeamus itaque, dulcissimi fratres, in hac eius  precipua solemnitate caritate feruidi, mentis humilitate decori, cantilene suauitate salubriter compuncti, tanti Patris celebrare memoriam, cuius patrociniis ubique mereamur muniri. Sed quia, sicut idem sanctissimus dicit, ea que agenda sunt, oratu debent inchoari, aliquantisper illius supplicemus patrocinatui, quatenus deuote cepta feliciter consummentur. Igitur, te nostrum pastorem, cernua mente, tue flagitamus bidentes, ut nostri dignanter misertus, solitas offeras cunctisatori Deo pro tuo grege preces; ab antiqui hostis nos tuos famellulos incursionibus pie tuearis; caritatis nos pollere uirtute misericorditer facias; carismatum omnium affluentiam clementer largieris tuis clientulis, ac quandoque tuis non facias aggregari cetibus. Me  quoque tui encomii presumptorem litterarie perite minus edoctum, famulorum scilicet tuorum uernaculum ultimum, tuo, queso, protege patrocinio, quatenus omnes pariter tuo munere ditati, nostrorum impetremus facinorum ueniam. Interea nostre pagine calx breuiter huius excellentissimi Patris nostri summam concludat.

Sed quando nostra inertia faceto lepidoque sermone huius plene ualet enarrare meritorum insignia? Cum etiam Plato uel Demosthenes eloquentie, sicut aiunt, torrentes, si ab Erebi faucibus, in quo cruciantur, resurgerent, tanti preconia Patris potius possent stupere quam loqui. Quandoquidem tanta eum tonantis clementia insigniuit beatitudine,  ut et polica regna iustitie stemmate laureatus possideat ouans, et sua pignora, quibus Cassinense beatur cenobium, a regibus terre cernuo summissoque uenerentur adoratu. Tantis enim miraculorum prodigiis etiam nunc apud suum honorificum larem prepollet, ut eiusmodi rumoris tonitrunm transmarinos ultramontanosque principes ad sui pertrahat potenter obsequium. Nec immerito sane terrenis a principibus uenerabiliter honoratur, qui regum omnium regi colla summittens, in omni studuit uita sua dignissime famulari. Ipse siquidem per prophetam dignatus est polliceri: ego glorificantes me glorificabo.

uere quidem insigniter hunc nostrum sacratissimum Patrem glorificauit et glorificat, non tantum in  ethereis regnis, sed etiam coram hominibus in terris quo totus agnoscat orbis quanta beatitudinis gloria exaltatur, qui pro eius nomine studuit in hac uita salubriter humiliari. En illum quem spelaca [spelunca] tenuerunt aliquantulum latitantem, nunc paradisus retinet exsultantem; et quem arua quondam habuerunt confectum ieiuniis, nunc Olympi  gaudia complectuntur tripudiis. En illius uestigiis, quem olim sola Campania nouerat, nunc reges terre litant deuotissima oscula necnon permunifica munera. Iam nunc ergo, Pater excellentissime patrum, tuam cernui flagitamus clementiam, ut nobis opis tue porrigas dexteram. Obstrue, queso, nostri misertus iniquorum [Cod. cicorum] ora crudelia qui tuas fraudulenter gestiunt illicere uernulas. Da solamen tuum, Pater, tuis clientulis quos ad tuum imitandum callem pertraxisti clementius. Pande dignanter, poscimus, iter quo ad patriam peruenitur, quatenus ex tuo grege nullum nanciscatur periculum; ut olim tibi collata talenta communi Domino geminata de nobis restituens, duplici premio potiri merearis. Nos quoque immeriti per tuum interuentum  saltem euadamus supplicium, quos ob meritorum qualitatem consecuturos ambigimus premium. Prestante Domino nostro Iesu Christo qui te, beatissime Pater, adeo sublimauit ut nullo sanctorum  post beatos apostolos inferior uidearis; ipso utique qui cum Patre et Spiritu sancto uiuit et regnat per omnia secula seculorum. Amen.




ANNO DOMINI DCCCCLuI.
AGAPETUS PAPA II.





NOTITIA HISTORICA.


Agapetus Marino successit, anno Christi 946, tempore Constantini uIII. Hic post multas synodos in causa Hugonis et Artaldi celebratas, Rhemensem archiepiscopatum Artaldo adiudicatum confirmauit. Brunoni Coloniensi archiepiscopo, Ottonis fratri, pallium petenti concessit. Debellatis ab Ottone rege magna uictoria Danis, iisdemque in Christianam religionem acceptis, gratulatus est Hamburgensi Ecclesie, eiusque priuilegia a maioribus accepta innouauit .

Huius tempore post obitum Lotharii Berengarius regnum Italie inuasit. Otto imperator uero ab Adelheide filia Rodulphi relictaque Lotharii uxore, et Agapeto pontifice, fugata tota Berengarii familia, pro suppetiis ferendis sollicitatus, Adelheidem reginam, olim Lotharii coniugem, uxorem accepit. Idem regnum integerrime defendit. Agapetus, cum nouem annis, mensibus septem et diebus decem munere pastorali bene functus fuisset, ex hac uita migrauit.





AGAPETI PAPAE II EPISTOLAE ET PRIuILEGIA.



I. AGAPETI PAPAE II PRIuILEGIUM PRO MONASTERIO S. SALuATORIS FULDENSI.  Confirmatio priuilegiorum que Marinus II papa Fuldensi monasterio concessit.
[Cocquelines, bullar., priuileg., amp. Collect., I, 250.]


AGAPETUS episcopus, seruus seruorum Dei, HADAMARO  religioso abbati uenerabilis monasterii Domini Saluatoris, et per te in eodem uenerabili monasterio successoribusque tuis abbatibus in perpetuum.

Summam gerentes sollicitudinem omnium uenerabilium locorum, quantum ex diuino adiutorio possibilitas datur, de eorum stabilitate satagere studemus. Hoc namque studio, et diuina placatur clementia, et laus Ecclesie Christi procuratur: nam  potiori et nos fiducia pro impetranda uenia delictorum, eternam pietatem audemus implorare: et ideo reuerentia tua postulauit a nobis quatenus iam dictum uenerabile monasterium Domini Saluatoris a sancto Bonifacio episcopo constructum in loco qui uocatur Boconia erga ripam fluminis Fuldaha, priuilegii sedis apostolice munimine decoretur, et sub iurisdictione sancte nostre cui, Deo auctore, deseruimus Ecclesie, constitutum nullius alterius Ecclesie iurisdictionibus submittatur: de qua re piis desideriis tuis fauentes, hac nostra apostolica auctoritate id, quod exposcis, effectui mancipamus secundum priuilegii seriem, quod ab antecessore nostro bone memorie Marino huius alme sedis presule inibi perpetualiter factum nobis ostendere sategisti: et  ideo omnem cuiuslibet ecclesie sacerdotem in prefato monasterio ditionem quamlibet habere, aut auctoritatem, preter sedem apostolicam prohibemus, ita ut nisi ab abbate monasterii fuerit inuitatus, nec missarum ibidem solemnitatem quispiam presumat omnino celebrare; ut profecto iuxta id, quod subiectum, apostolice sedi firmitate priuilegii consistit, inconcusse dotatum permaneat, locisque, ac rebus, tam eis quas moderno tempore tenet, uel possidet, quam quas futuris temporibus in iura monasterii diuina pietas uoluerit augere ex donis, et oblationibus decimisque fidelium absque ullius persone contradictione firmitate perpetua perfruatur. De cetero uero hoc deliberantes, decernimus, ut congruis temporibus, nostre sollicitudini ecclesiastice  intimetur, qualiter religio monastica regulari habitu dirigatur, concordiaque conuenienti ecclesiastico studio mancipetur, ne forte, quod absit, sub huius priuilegii obtentu, animus gressusque rectitudinis a uere norma iustitie aliquo modo retorqueatur; et neque regi, neque episcopo cuilibet, uel comiti, uel alie magne parueque persone licitum sit quamlibet uim inferre, siue aliquam controuersiam facere in rebus et familiis eiusdem sepe dicti uenerabilis monasterii.

Auctoritate nostra etiam interdicimus, ut nulla femina inibi ingredi unquam presumat, nemo in eodem uenerabili monasterio, uel in ceteris eius locis placitum habeat, nemo seruos, uel colonos ad aliquod seruitium astringat, illis tantum exceptis  personis, quibus abbas ad utilitatem sue necessitatis assensum prebuerit.

Eligendi sibi abbatem, quando opus fuerit, fratres inter se potestatem habeant, secundum regulam sancti Benedicti sine ullius persone contradictione, tibique, dilecte fili Hadamare, quia te bene eruditum, et eloquentem uirum nouimus, uerbum Dei predicare auctoritate sancti Petri, et concedimus, et precipimus. Igitur statuentes apostolica censura decernimus per huius decreti nostri paginam, ut quicumque cuiuslibet Ecclesie antistes, uel quacunque dignitate predita persona hanc priuilegii nostri auctoritatem, quam prerogatiua principis apostolorum firmamus, temerare presumpserit, nisi cito  resipuerit, anathema sit, et iram Dei incurrens, a cetu omnium sanctorum extorris existat, et nichilominus prefati monasterii dignitas a nobis indulta perpetualiter inuiolata permaneat apostolica auctoritate roborata. Qui autem custos et obseruator huius nostri priuilegii [adde exstiterit] benedictionem et gratiam a Domino consequatur.

Scriptum per manus Leonis scriniarii sancte Romane Ecclesie in mense Octobris, indictione u. Datum uII Kal. Nouembris per manum Stephani, primicerii summe apostolice sedis, anno, Dei propitio, pontificatus domni Agapeti summi pontificis, et uniuersalis pape II, in mense Octobris, indict. u.



II. AGAPETI PAPAE II EPISTOLA AD ATENULFUM PRINCIPEM BENEuENTANUM.  Hortatur ut monasterium S. Sophie monachis Casinensibus restituat.
[Apud Gattula, Hist. Cas., 53.]


AGAPETUS episcopus, seruus seruorum Dei, ATENULFO, Beneuentano principi, salutem et apostolicam benedictionem.

Officii nostri consuetudo deposcit uigilantes, et diem iudicii exspectantes, ut in melius proficiant, admonere, negligentes corrigere, iuxta illud apostolicum: »Argue, obsecra et increpa .« Hinc in alio loco Dominus per prophetam dicit: »Si non annuntiaueris iniquo iniquitatem  eius, sanguinem eius de manu tua requiram .« Nostre igitur mentis beneuolentiam a dilecto filio nostro Balduino abbate audientes, unde ualde gaudentes sumus, quod nos ad ecclesiarum exaltationem promptos audiuimus. Sed quia nos constringit omnium Ecclesiarum pastoralis cura sollicite uigilare, sicut nobis noster spiritualis filius Balduinus, reuerentissimus monasteriorum Pater, retulit uestris dominationibus, in bono quod ceperatis non permansisse. Unde ualde meremus, et dolentes sumus, quod monasterium in honore sancte Sophie intra Beneuentanam ciuitatem positum, et sub ditione beati Benedicti Patris monachorum in Cassino monte constituto ab ipso sue constructionis exordio ita permanente,  uestris autem temporibus audacter statuta regum, et uniuersalium apostolicorum uirorum pre oculis non habentes, iam dictum monasterium sancte Sophie inaudita temeritate sub ditione monasterii beati Benedicti subtrahere non formidastis, sed eumdem monasterium iam dictum Balduinus reuerendissimus abbas canonica auctoritate, et regum, et apostolorum preceptis legalibus recollectum in ipsius sancti monasterii ditione reuocatum. Predecessori autem nostro Marino pontifice eum ad se uocante idem ipsum monasterium inuadere presumpsistis. Idcirco omnimodis monemus, et pro Christi amore obsecramus, ut iam dictum monasterium repetenti supradicto abbati in integro reddere  debeatis, et ulterius de monasterio sancte Sophie Cassinensi cenobio molestiam non faciatis, et si, quod absit, aliter feceritis, sicut in nostrorum predecessorum pontificum preceptis sancitum est, ita et uos sub anathematis uinculo innodandum nichilominus sciatis.



III. AGAPETI II PRIuILEGIUM PRO PARTHENONE ESSENENSI.  Parthenonis Essenensis priuilegia, petente Hatewiga abbatissa, confirmat.
[Marini, Papiri diplomatichi, 35.]

 AGAPETUS episcopus, seruus seruorum Dei, HATHEWIGAE religiose abbatisse, et monasterio Asinde ab Altfrido quondam presule constructo, suisque successoribus in perpetuum.

Tunc summe apostolice dignitatis apex in hoc diuini prospectus nitore dignoscitur perfulgere, cum in exercendis Dei laudibus impensius studebit sui laboris exhibere certamen. Igitur quia postulastis a nobis per interuentum domni et gloriosi regis Ottonis, quatenus priuilegium datum a predecessore nostro domno Zacaria papa prelibato monasterio, cui uocabulum est Asinde, ab Alfrido presule constructo, quod flammarum adustione cum predicto monasterio combustum est, nostra apostolica auctoritate uobis idem priuilegium nouiter concedere  iuberemus, et decimam, quam permissu predicti domni apostolici, et assensu episcoporum totius cleri, Guntharius Coloniensis Ecclesie archiepiscopus earumdem sanctimonialium uictui atterminauerat, et electionis arbitrium, ut quando abbatissa defuncta fuerit licentiam habeant sanctimoniales, quam ibidem fuerit intrinsecus, de semetipsis que digna fuerit, et Deo placita, eligere abbatissam. Et ut priuilegiis apostolice sedis idem monasterium decoretur, ut sub iurisdictione sancte nostre, cui Deo auctore, deseruimus Ecclesie constitutum, nullius alterius Ecclesie iurisdictionibus submittatur; pro qua re piis desideriis uestris fauentes, id quod exposcitis effectui mancipamus, statuentes apostolica censura sub diuini iudicii obtestatione, et  anathematis interdictu, ut nullus unquam presumat quispiam cuiuscunque sit dignitatis, uel quantumcunque magna paruaque persona, de rebus aut possessionibus, uel quidquam que ei pertinere uidentur quoquo modo auferre, aut alienare presumat, sed nec quamlibet malitiam, aut iacture molestiam ibidem siue pacis, siue barbarico tempore firma stabilitate decernimus sub iurisdictione sancte nostre Ecclesie permanendum. At uero qui pio intuitu obseruator huius nostri apostolici priuilegii exstiterit, benedictionis gratiam a misericordissimo Domino Deo multipliciter consequatur.



Iu. AGAPETI PAPAE II EPISTOLA AD LEONEM ET BENEDICTUM IN ECCLESIAS TRIuENTINAM ET TERMOLENSEM INTRUSOS. 
[Apud Mansi, Concil. XuIII, 412.]


AGAPETUS episcopus, seruus seruorum Dei, LEONI presbytero et monacho, et BENEDICTO eque presbytero, irrationabiliter a nobis consecratis episcopis, et ipsum ordinem . . . . uestientibus.

Misimus iam uobis litteras quatenus ueniretis ad nos, et satisfaceretis accusationibus et querelis quas aduersus nos habet Ioannes episcopus sancte sedis Beneuentane, qui interpellauit super nos atque ostendit priuilegia facta nostris antecessoribus pontificibus  S. R. E. et apostolice sedis cum districto anathemate, ut nullus aliquis presumat minuere terminos predicte Beneuentane ecclesie, et quod Triuentina et Termolensis ecclesie antiquitus subdite fuissent Beneuentano episcopo, pariterque et omnes alie ecclesie, que constructe uel construende sunt infra terminos istarum et aliarum per ciuitates et castra, cunctaque loca Beneuentani principatus ditioni subiecta, et quia renuistis uenire, et rationem reddere, cognouimus, uos non per ostium intrasse, sed furtiue, ut fures et latrones aliunde irrupsisse, et indebite episcopale ministerium usurpasse; cumque noua presumptio surrexerit, ut uidetur, ut plebes que subdite sunt sub diecesi et . . . . episcopatus ipsius Beneuentane prouincie  contra instituta canonum per premium et datum elegerunt uos sibi per simoniacam heresim episcopos, ideoque excommunicamus uos ex auctoritate B. Petri apostolorum principis, ut neque in eisdem plebibus, hoc est Triuentina et Termulana ecclesia, episcopalem cathedram . . . . presumatis, nec in nulla alia ecclesia permissum habeatis aliquod episcopale officium peragere. Nos denique cognoscentes quod licet illud ab antiquis possessum est pontificibus, et omnia, et parochias, et dieceses integre Beneuentano principatui retradimus, renouamus atque confirmamus eidem Ioanni Beneuentano episcopo, eiusque successoribus in perpetuum possidendum, a nostrorumque successorum nullo aliquid minuendum, propterea admonendo, mandando excommunicamus,  auctoritate beati Petri apostolorum principis, clericos et cunctam plebem Triuentinam et in Termolis consistentem ut si . . . . sine gastaldeis ministerialibus seu clericus, uel populus ipsarum ciuitatum presumpserit querere supradictos Leonem monachum et Benedictum eque presbyterum in ipsis ciuitatibus excipere ad pontificalem ordinem exercendum sub anathematis uinculo maneant constricti. Si quis autem, quod non optamus, ausu presumpserit hec que a nobis ad laudem Dei pro stabilitate iam dicte Beneuentane Ecclesie statuta sunt refragare, aut in quoquam transgredi, aut minuere terminos, sciat se anathematis uinculo innodatum, sed et cum Iuda Domini traditore, et cum omnibus  impiis eterno supplicio condemnatum. At uero qui pro intuitu obseruator et in omnibus exstiterit custodiens huius nostri apostolici constituti ad cultum Dei respiciens, benedictionis gratiam a misericordiosissimo Domino nostro multipliciter consequatur, et uite eterne particeps effici mereatur.

Datum per manus Stephani primicerii sancte Romane et apostolice sedis, anno, Domino propitio, pontificatus domini Agapeti II pape in sacratissima sede beati Petri apostoli primo, ind. u.



u. AGAPETI PAPAE II EPISTOLA AD ADALGARIUM HAMBURGENSEM ARCHIEPISCOPUM.  Iunctionem Bremensis Ecclesie cum Hamburgensi, et cetera Hamburgensis iura confirmat.


AGAPETUS episcopus, seruus seruorum Dei, reuerendissimo et sanctissimo ADALGARIO S. Hammaburgensis Ecclesie archiepiscopo, tuisque successoribus in perpetuum.

Conuenit apostolice moderationi pia religione pollentibus beneuola compassione succurrere, et poscentium animos alacri deuotione impertire; ex hoc enim lucri potissimum premium apud conditorem omnium Deum procul dubio promeremur, dum uenerabilia loca opportune ad meliorem fuerint statum sine dubio producta. Igitur quia postulastis a nobis quatenus archiepiscopatum Hammaburgensis  Ecclesie totum integrum uobis confirmaremus, sicut a predecessore D. nostro Nicolao huius apostolice sedis decretum est; inclinati precibus Hadamari Fuldensis abbatis, apostolica auctoritate concedimus cum omnibus generaliter atque specialiter locis ad eumdem uestrum archiepiscopum pertinentibus, scilicet omnia que uestri antecessores suis laboribus acquisiuerunt, uel etiam amor eterne patrie ibi a Christicolarum fidelibus largita sunt largiuntur; cum illis etiam, qui nunc suo tempore diuina protegentia ad Christi conuersi sunt fidem, uidelicet episcopis Danorum, Noruenorum, Suueuonum, nec non omnium septemtrionalium partium; pallium quoque, et eius usum in prenominatis a predicto papa factis habendum tibi, et omnibus successoribus tuis perpetuo  decernimus. Deinceps uero nullum archiepiscoporum, uel Coloniensem, uel alium quemlibet in uestra diecesi ullam sibi uindicare decernimus potestatem; quinimo et ipsis et omnibus omnino suademus cultoribus religionis, ut adiutorium, et solatia uobis in omnibus administrent; quatenus pro gratia huius beneficii plenam recipere mercedem a Domino mereantur, cum omnia, que proficua ecclesie probantur exhibere, et diuinis non impugnantur preceptionibus, efficienda et prebenda omnipotentis Dei auctoritate, et beatorum apostolorum Petri et Pauli esse non dubitamus, et hoc nostro decreto decernimus, secundum prenominate bone memorie Nicolai pape sanctionem, et reuerendissimi  regis Ludouici uotum, ipsas predictas dieceses, Hamburgensem scilicet, et Bremensem, non deinceps duas, sed unam esse et uocari; omnem quoque aduersantem uel contradicentem, atque piis nostris studiis quolibet modo insidiantem, anathematis sermone percutimus, perpetueque ultionis reum diabolica sorte damnamus, ut culmen apostolorum, more predecessorum nostrorum, causamque Dei pio affectu zelantes ab aduersis hinc inde partibus muniamus. Apostolica itaque auctoritate, et Bernhardo episcopo Aluerstadensi, Thidardo Hisdenensis ecclesie, et ceteris conterminalibus episcopis insuper iubemus et eos monemus, ut te in omnibus adiuuent, quatenus sacerdotale ministerium explere et animarum lucra Domino Iesu Christo facilius acquirere  ualeas. Auctoritate ergo apostolica et censura sub diuini iudicii obtestatione, et anathematis interdicto statuimus, et nulla persona magna uel parua, cuiuscunque ordinis, aut dignitatis sit, omnia que a nobis, uel predecessoribus nostris ecclesie tue et tibi concessa sunt uiolet; quicunque autem mutauerit, uel in aliquo uiolare presumpserit, nisi resipuerit, auctoritate Dei, et B Petri, et nostra, qui eius fungimur uicariatione, perpetui anathematis uinculo sit innodatus. Qui uero custos et obseruator eius exstiterit benedictionis gratiam, et celestis retributionis a iusto iudice Domino Deo nostro consequi mereatur.

Scriptum per manum Arronis notarii regionarii, atque scriniarii S. R. E. in mense Ianuario, indictione  uI. Data Iu Nonas Ianuarii per manum Andree arcarii sancte sedis apostolice in sacratissima sede B. Petri apostoli, indictione uI.



uI. AGAPETI PAPAE II EPISTOLA AD WINDILGARDEM ABBATISSAM.  Monasterium Gandersheimense in Saxonia constructum, sub protectione sedis apostolice recipitur, uariisque donatur priuilegiis.
[Apud Coquelines, Bullarum collect. I, 251.]

AGAPETUS episcopus, seruus seruorum Dei, WINDILGARDI, abbatisse uenerabilis monasterii Ganderescheimensis, constructi ab Ottone comite de Saxonia, aliisque sue sortis abbatissis in perpetuum.

 Quoniam semper sunt concedenda, que rationabilibus congruunt desideriis, oportet, ut deuotioni conditoris pie conseruationis auctoritas in priuilegiis prestandis minime denegetur. Igitur quia postulauit a nobis Hathumarus uenerabilis abbas, ut per eius interuentum atque deprecationem uestrum monasterium Ganderescheim situm iuxta fluuium Aternam, apostolica auctoritate uobis confirmaremus, sub iurisdictione sancte nostre, cui Deo auctore deseruimus, ecclesie, constitutum, nullius alterius ecclesie iurisdictionibus submittatur. Pro qua re piis desideriis fauentes [per] hanc nostram auctoritatem id, quod exposcitur, effectui mancipamus, et ideo omnem cuiuslibet  ecclesie sacerdotem in prefato monasterio ditionem quamlibet habere auctoritate nostra, preter sedem apostolicam prohibemus. Auctoritate namque beatorum apostolorum Petri et Pauli iubemus ut nullus rex audeat, preter licentiam uestram, monasterium aliquibus hominibus in beneficium dare, ut profecto iuxta id, quod subiectum apostolice sedi firmitate priuilegii consistit, inconcusse ditatum permaneat locis ac rebus, tam his, que tempore moderno habet, uel possidet quam que futuris temporibus in iure ipsius monasterii diuina pietas uoluerit augere, et donis, oblationibus, decimisque fidelium absque ullius persone contradictione firmitate perpetua perfruatur. Quando autem abbatissa ipsius monasterii de hoc seculo migrauerit, nulli sit licitum,  aliquam ibidem ordinare abbatissam, nisi ex ipsa congregatione, si talem inuenerit, que digna Deo sit. Et si fortasse ibidem inuenta non fuerit, tum rex habeat potestatem talem ibidem ordinare abbatissam que digna Deo placere possit. Constituimus etiam per huius decreti nostri paginam, ut quacunque dignitate predita persona hanc nostri priuilegii chartam, quam auctoritate principis apostolorum firmamus temerare tentauerit, anathema sit, et iram Dei incurrens, a cetu sanctorum omnium extorris existat, ut nichilominus prefati monasterii dignitas a nobis indulta, perpetualiter inuiolata permaneat, apostolica auctoritate subnixa.

Scriptum per manus Stephani scriniarii sancte Romane ecclesie in mense Ianuario indictione sexta.  Bene ualete. Datum III nonas Ianuarias per manus Andree diuini, respectus gratia, arcarii sancte sedis apostolice, anno, Deo propitio, pontificatus Agapeti, summi pontificis, Iunioris, pape, in sacratissima sede beati Petri apostoli, secundo.



uII. AGAPETI PAPAE II PRIuILEGIUM PRO MONASTERIO S. BONIFACII FULDENSI.  Monasterii Fuldensis, »nouiter renouati« priuilegia confirmat.
[Dronke, Codex diplom. Fuld., p. 320.]

AGAPETUS episcopus, seruus seruorum Dei, HADAMARO uenerabili abbati et per eum in monasterio a  sancto Bonifacio primitus constructo atque nouiter renouato suisque successoribus abbatibus in perpetuum.

Quoniam semper sunt concedenda que rationabilibus congruunt desideriis, oportet ut deuotioni conditoris pie constructionis auctoritas in priuilegiis prestandis minime denegetur. Igitur quia postulasti a nobis, quatenus monasterium Saluatoris a sancto Bonifacio primitus constructum et a te nouiter edificatum in loco Boconis erga ripam fluminis Fulda priuilegii sedis apostolice infulis decoretur et sub iurisdictione nostra Deo auctore cui deseruimus Ecclesie constitutum nullius alterius Ecclesie iuridictionibus submittatur; idcirco piis desideriis fauentes  hac nostra auctoritate id quod exposcitur effectui mancipamus. Et ideo omnem cuiuslibet Ecclesie sacerdotem uel episcopum in prefato monasterio ditionem quamlibet habere aut auctoritatem preter sedem apostolicam prohibemus, ita ut nisi ab abbate monasterii fuerit inuitatus, nec missarum ibidem solemnitatem quispiam presumat omnino celebrare, ut profecto iuxta id quod subiectum apostolice sedi firmitate priuilegii consistit, inconcusse dotatum permaneat locis et rebus tam eis quas moderno tempore tenet uel possidet quam quas futuris temporibus in iura ipsius uenerabilis monasterii diuina pietas augere uoluerit ex donis et oblationibus decimisque fidelium absque ullius persone contradictione firmitate perpetua perfruatur. Constituimus quoque per  huius decreti nostri paginam ut quicunque cuiuslibet Ecclesie presul, uel quacunque dignitate persona hanc nostri priuilegii chartam quam auctoritate principis apostolorum firmamus temerare tentauerit, anathema sit, et iram Dei incurrens a cetu omnium sanctorum extorris existat, et nichilominus prefati monasterii dignitas a nobis indulta perpetualiter inuiolata permaneat apostolica auctoritate subnixa.

Scriptum per manum Stephani notarii regionarii atque scriniarii sancte Romane Ecclesie in mense Ianuario et indictione uI.

Datum Iu Nonas Ianuarias.



uIII. EPISTOLA AGAPETI PAPAE II AD GERARDUM LAUREACENSEM ARCHIEPISCOPUM. . Dissidium ecclesiarum Laureacensis  et Salisburgensis componit. Salisburgensi occidentalem Pannoniam attribuit; Laureacensi, utpote antiquiori, benedictionis et sedis honorem, orientalem Pannoniam, regiones Auarorum, Morauorum, Sclauorum: potestatem libere predicandi per omnes Sclauorum terras, episcopos ibi ordinandi, omniaque auctoritate apostolica constituendi.
[Apud Mansi, Concil. XuIII, 405.]


AGAPETUS episcopus, seruus seruorum Dei, fratri dilectissimo et reuerendissimo GERARDO sancte Laureacensis Ecclesie archiepiscopo, in Christo salutem.

Petitiones tuas pro renouandis siue approbandis  Ecclesie tue priuilegiis, uenerabilis Fuldensis monasterii abbas Hademarus, huc causa orationis ueniens, cum magna beneuolentia nostre experientie suggessit, pariterque iurgia et disceptationes grauissimas inter te et Heroldum archiepiscopum, pro utrinque suscepta in una prouincia pallii auctoritate exortas, flebiliter nuntiauit: quod et ipsi ex debita pastorali cura nimio cordis merore dolemus, detestabiliterque profanamus. Quippe sancta et uniuersalis Ecclesia, cui auctore Deo presidemus, a religiosis atque pacatis sacerdotibus suis, et in caritate non ficta solidatis, quasi totidem columnis innisa fulcitur; discordantibus autem et aduersum se hostiliter inflante superbia animum  tollentibus, presertim tantis pontificibus, uelut euulsis sustentaculis casura, non sine magno periculo et uigoris sui detrimento a proprio statu concutitur. Insuper etiam dum deforis inter uos pro pallii honore pertinaciter huiusmodi contentio exercetur: agitur ut in fraterna emulatione decor sacerdotii intus euacuetur.

Inde ergo, frater, officium nostrum illud esse perpendentes, ne inimicitiarum fomite in uobis succrescente dissidium sancte Dei Ecclesie, atque scandalum sine consilii et utilitatis uestre respectu diutius nutriatur: ad sequestrandum litem uestram accedimus nos arbitres, tam ex sollicitudine a domino regiminis iniuncti, quam amborum uestrorum amore ad hoc permoti; ita uidelicet ut et de prelibata  conflictus uestri querimonia rationabilibus iudiciis rite iustitie satisfaciamus, et uos omni explosa controuersia in fraternam concordiam Christo moderante reuocemus.

Notum est igitur, litterisque penes nos commendatum, quibus ecclesiarum locis dignitas pallii ab hac apostolica sede debeatur. Lauriacensem autem urbem antiquitus metropolitanam fore, et archiepiscopi sedem, cui sanctitas tua preesse dignoscitur, sicut in priuilegiis authenticis ad nos usque a te directis legimus, ita quoque inuentis quibusdam exemplaribus charte uetustate admodum attritis in archiuio sancti Petri reperimus. Hanc etiam in exordio nascentis Ecclesie, et immanissima Christianorum persecutione, a doctoribus istius  sedis catholice fidei nouimus rudimenta percepisse; et exinde a succedentibus predicatoribus in superioris atque inferioris Pannonie prouincias eiusdem fidei emanasse gratiam. Quibus etiam duabus prouinciis, illarumque pontificibus, usque ad tempora Hunnorum non alius, quam sancte Lauriacensis prefuit archiepiscopus, quorum barbarica feritas non solum predictam Lauriacensem ciuitatem, uerum etiam in circuitu adiacentes regiones depopulauit atque funditus desolauit. Inde quidem contigit, ut episcopi hac necessitate compulsi, sede illa deserta atque alio translata, simul etiam archiepiscopalem ipsius sedis desererent honorem. Modernis autem, nec multum retro elapsis temporibus, uacante ab apostolico uicario Bawariorum  regno, Arno primus sancte Salzburgensis Ecclesie subrogatur archiepiscopus. Hec testatur annosa memorialis sacri scrinii historia. Modo autem mortalibus propitiante Christo, ab hostibus sancte Lauriacensis Ecclesie quiete et inhabitandi securitate concessa, non alibi quam ibidem fraternitatis tue cathedram oportet haberi. Quapropter reinthronizamus te eidem Ecclesie sanctorum Patrum uidelicet predecessorum nostrorum, sed et beate memorie domini Leonis pape, a quo excellentia tua pallio ac priuilegio donata est, sanctiones atque statuta exsequentes: ac sepe dictam sanctam Lauriacensem Ecclesiam potestate et uice  beati Petri apostolorum principis absoluimus, et archiepiscopamus, et in culmen metropolitanum sublimamus, et priuilegia nobis transmissa manu propria munimus et corroboramus, ac rata esse firmamus, denuoque tibi pallium cum presenti precepto secundum usum prius concessum, successoribusque tuis perpetim tenendum tradimus. Hisque ex amussi ita ad iustitiam reintegratis, decreuimus rixas uestras, et dissensiones prefata ex causa deriuatas dirimere, atque in fraternum amorem uos reconciliare, sicut utrique uestrum modo susceptus seruetur pallii honor illesus, hortantes quatenus apostolice instituti, amodo non in contentione et emulatione maneatis. Constat quidem quod canonice singulis prouinciis singuli ordinantur  metropolitani. Proinde distribuere atque determinare ita uobis parochias, bonum et pacificum estimamus: ut diuisis duabus Norice regionis prouinciis, Heroldo archiepiscopo occidentalis Pannonie cura committatur et custodia; tibi autem successoribusque tuis, propter emeritam antiquitatem sancte Lauriacensis ecclesie, cui iure iuniorum reuerentia assurgit, in benedictionis et sedis ordine prelatis atque prepositis, prouidentiam orientalis Pannonie, regionemque Auarorum atque Maraharorum  sed et Sclauorum, qui modo Christiani, uel adhuc per baptisma Christo lucrandi sunt, circumquaque manentium, credimus, nostramque apostolicam uicem in illis partibus predicandi, et pro arbitrio uestro ubi opus est episcopos constituendi,  omniaque disponere atque ordinare tali auctoritate atque potestate delegamus, ac si ipsi presentes affuissemus. Quod si iam dictus Heroldus archiepiscopus deinceps, suorumue quispiam successorum, minime diffinito limite contentus, sed interdictam atque a sua potestate separatam diecesim repetere peruicaciter conatur, nec a prohibite contentionis schismate per istas nostras apostolicas traditiones atque determinationes compescitur: ipse etiam pie concessa dignitatis munificentia penitus priuetur, atque secundum ius pristinum, superior Pannonia continuetur inferiori, atque tue tuorumque successorum ambe perpetualiter subiaceant ditioni. Allubescentes autem assensumque prebentes  istis nostris saluberrimis decretis benedicimus et catholicos approbamus: resistentes uero, atque infirmare uel omnino peruertere contendentes, anathemate Maranatha sancte Trinitatis districte percutimus, et apostolica sententia, qua mulctati Anania et Saphira exspirauerunt, damnamus, et cum blasphematoribus sancti Spiritus sempiternis cruciatibus puniendos destinamus.



IX. EPISTOLA AGAPETI PAPAE II AD AYMARDUM ABBATEM CLUNIACENSEM. Priuilegium abbatie Cluniacensis.
[Apud Mansi, Conc. XuIII, p. 408.]

AGAPETUS, seruus seruorum Dei, dilecto filio  AYMARDO uenerabili abbati monasterii Cluniacensis, edificati in honore beatorum apostolorum Petri et Pauli siti in pago Matisconensi, et per te in eodem monasterio, tuisque successoribus in perpetuum.

Conuenit apostolico moderamini beneuola compassione pie poscentium uotis succurrere, et alacri deuotione his prebere assensum. Ex hoc enim potissimum premium a conditore omnium Deo promerebimur. Igitur quia petistis a nobis, quatenus monasterium predictum in illo statu quo a Guillelmo duce per testamentum manere decretum est, nostra apostolica auctoritate decerneremus, sancte Romane, cui Deo auctore deseruimus, Ecclesie subiectum esse: inclinati precibus tuis, tibi ad regendum concedimus. Itaque sit illud monasterium cum  omnibus rebus, uel quas nunc habet, uel que deinceps ibi tradite fuerint, liberum a dominatu cuiuscunque regis, aut episcopi, siue comitis, aut cuiuslibet ex propinquis ipsius Guillelmi. Nullus ibidem contra uoluntatem monachorum prelatum eis post tuum decessum ordinare presumat: sed habeant liberam facultatem, sine cuiuslibet principis consultu, quemcunque secundum regulam sancti Benedicti uoluerint, sibi ordinare; nisi forte, quod absit, personam suis uitiis consentientem eligere maluerint. Hoc quicunque uoluerit, cum Dei zelo prohibeat. Decimas uero, que olim ad uestras capellas pertinuerunt, et per modernam quasi auctoritatem, siue licentiam, a quolibet episcopo subtracta sunt, uobis ex integro restituimus. Capellas autem, si alique  iam facte, uel faciende inibi sint, ita manere concedimus, ut uestris ecclesiis nichil ex decimis minuatur. Hoc uero quod dilectus filius noster Bruno episcopus de predictis capellis uobis concessit, ratum et firmum esse decreuimus in perpetuum. Preterea, quidquid ex uineis, uel culturis ad uestram partem pertinet, partem quoque decimarum, ad hospitale uestrum pertinere sancimus. Simul et de his rebus, quas percepturi estis. Hoc etiam quod Leobaldus, ad predictum monasterium dereliquit. Simul et illud quod Magiona, uel alicubus rebus, que ad id monasterium pertinere debent. Confirmamus etiam nostra apostolica auctoritate abbatiam Carilocensis cenobii, que eidem collata est monasterio, abbatias S. Ioannis, atque beati Martini suburbio  Matiscensi sitas, nichilominus in perpetuum constare decernimus ad predictum locum, ut nullus episcopus uel comes, uel aliqua persona inibi temerario ausu quidquam ordinare presumat, sine iussione rectoris iam dicti loci. Similiter censemus de Celsanicas Alodo Hecfredi comitis, quem filius noster Stephanus, iusta lance causam examinans, pro omnium remedio Christianorum prelibato delegauit loco. Preterea uillas omnes que pertinent ad idem cenobium Cluniacense, soliditate apostolica roboramus, Solustriacum uidelicet, Caninias, Seneciacum, Arpagiacum, sanctum uictorem, et Scociolas, Kerdasemscum, Dabormacum, et Piscatoriam, quam Osam uocant; Tosciacum, et ecclesiam sancti Desiderii,  Ambariacum, et Sauiniacum alodum, quem Engelbaldus dedit, et alodum quem Waldo, ueniens ad conuersionem, dedit. Similiter et Amberiam, et ecclesiam S. Abundi, quam Artaldus moriens ad predictum reliquit cenobium. Ecclesiam sancti Saturnini, cum omni alodo, quem Geraldus archiepiscopus dedit predicto cenobio. Et quia ordo monasticus summam desiderat immunitatem: ita uobis concedimus, sicut locis sanctis ubique reuerentia debetur, ut nullus uestra municipia, aut res quaslibet, sine uestro consultu distringere, aut inuadere ullo modo presumat. Sane, ad recognoscendum, quod predictum cenobium sancte apostolice sedi, ad tuendum, atque fouendum pertineat, dentur per quinquennium X solidi. Si quis autem contra hanc  saluberrimam nostram constitutionem resistendo uenire tentauerit, aut aliquid horum corrumpere conatus sit, et omnia que in hoc priuilegio sancimus non obseruauerit, sciat se sub diuini iudicii obtestatione, anathematis uinculo eternaliter, nisi resipuerit, innodatum, et a regno Dei alienandum, et cum diabolo sine fine cruciandum. Qui uero nostre huius saluberrime sanctionis custos et obseruator extiterit, a Christo Domino benedictionem, et a sanctis apostolis mundi iudicibus absolutionem hic et in futuro consequi mereatur.

Scriptum per manus Leonis notarii regis, et scriniarii sancte Romane Ecclesie, in mense Mart. per indictionem uII.



X. AGAPETI PAPAE II EPISTOLA AD WILLIARIUM ABBATEM.  Confirmat sententiam Ottonis magni in materia immunitatis S. Maximini.
[Apud Hontheim, Hist. Treuir., I, 284.]


AGAPETUS, seruus seruorum Dei, reuerentissimo abbati WILLIARIO, totius caritatis exhibitionem in Christo.

Nuntios uestre almitatis ad sacrorum apostolorum limina, pariterque nostram apostolicam dignitatem directos, Asolfum uidelicet atque Guntharium cum magna beneuolentia suscepimus, ac illorum legationem presenti omni Romano clero clementer audiuimus. Scimus uero, ipsis referentibus, sepe ac multum  uos uexatos a Ruotberto, quamuis in hoc minime, in aliis tamen uenerabili archiepiscopo, eo quod uobis commissum monasterium sibi commisse ecclesie uellet subdere iniuste, nisi uos tuerentur hinc iustum iudicium ex regia dignitate serenissimi Ottonis prolatum, inde charte Caroli Magni, atque aliorum antiquorum regum in medio recitate. Ergo omnis ordo Romani cleri, annuente nostra apostolica dignitate, decreuit ut super monasterio uestro, dico autem illo quod in uicino Treuirensium murorum in honore S. Ioannis euangeliste fundatum, sanctis sanctorum confessorum Maximini, Agritii atque Nicetii corporibus dicatum, immobiles permaneant sententie in chartis conscripte, Ottonis regis precessorumque  eius, regum Francorum uidelicet, ut in presenti et in posterum sub regia tantum potestate permaneat, neque unquam ulli alteri persone subiaceat, excepto abbati, quem eiusdem monasterii fratres communi concordia secundum regulam elegerint. Si uero predictus archiepiscopus, aut aliquis successorum eius, seu alius quilibet fratrum, qui sunt, uel erunt in eodem monasterio, quietem impie, crudeliterque turbauerit, nisi primo presenti conscriptione, ac deinde ab apostolica dignitate admonitus resipiscat, non ut pastor, sed sicut mercenarius tractetur. Idcirco si in tam pertinaci duritia perstiterit, ad ultimum nostra apostolica auctoritate excommunicetur, et insuper bonis regibus, ac ducibus, iustisque iudicibus resistentibus compos  uoti sui nunquam fiat.

Scriptum per manum scrinarii S. Romane Ecclesie. Data II Kal. Martii, indictione uIII. Bene ualete  .



XI. AGAPETI II PRIuILEGIUM PRO MONASTERIO SS. GERMANI ET MICHAELIS CUXANENSIS.  Confirmat priuilegia monasterii Cuxanensis.
[Apud D. Bouquet, Recueil des historiens, IX, 227.]

AGAPETUS episcopus, seruus seruorum Dei, GONDEFREDO religioso abbati uenerabilis monasterii sancti Germani atque sancti Michelis, quod est situm in ualle Confluente in locum qui uocatur  Coxano et post te tuis successoribus abbatibus eiusdem monasterii in perpetuum.

Cum magna nobis sollicitudo insistit et cura pro uniuersis Dei Ecclesiis uigilandum ne aliqua necessitatis iactura dispendia consequantur. Igitur quia Soniarius religiosus presbyter et monachus uice uestra ante nostram presentiam ueniens, postulauit a nobis quatenus confirmaremus tibi tuisque successoribus abbatibus supradictum monasterium in integrum, cum omnibus finibus suis, terminis et adiacentiis, suisque omnibus pertinentiis in perpetuum; inclinati tuis precibus, pro omnipotentis Dei et sancti Petri amore, iam dictum monasterium cum finibus et suis terminis, sicut incipit a parte orientis, a fronte per summitatem Serre que pergit  de Bouaria ad Iouem de Celerano, et uadit ab ipso monte qui dicitur Laccarias, et sic uadit per ipsas Laccarias usque in monte Canigone, et a meridie afrontat in monte Canigonis et descendit per Serra  super Miliarias, et peruenit ad crucem super curtes, deinde ad Chero Clarinto, et peruenit per summitatem de Serra usque in riuo Merdario, et ab occidente ipsa Serra de Chero Clarinto, et peruenit in riuo Merdario, et ducit usque in fluuium Tede, et a parte circi affrontat in strata publica que ducit ad Duas Sorores, et peruenit per ipsam uiam publicam usque in Litterano, deinde subtus sancto Felicio, et peruenit usque in alode sancte Marie, et uilla Tauriniano cum ipsa ecclesia sancti Fructuosi, cum decimis et primitiis, et ecclesiam sancti Martini de Clerano, et ecclesiam sancti Andree, que est fundata in uilla Catellano cum suo alode, et uillam de Torrente cum finibus et terminis, sicut in scripturis uestris ueridicis resonat, et ualle Taresago et  curtes, et cella sancti uincentii cum suo alode, sicut in uestris continetur scripturis, et alode Tonegale, Manzunculas, Ocenias, Tres-ualles, Lare cum ecclesia sancti Andree, cella sancti Thome cum suo alode, ecclesia sancti Petri que est fundata in uilla Inforcadis, Laguna cum sua ecclesia et alodiis uestris in his locis. In comitatu Rossilionense, in uilla Miliarii, in Camelas, in Relano, in sancto Felice, in ualle uentosa, in monte Auriolo, in uilla Insula, in ualle Locas, in Puio Nadalino, in ualle uincano, et in Saorla, in Arbussolas, et in Planicolas, et Interriuos, et in ualle Molegica, in uilla Orto Falguerias, in uilla Arriano, in uilla Folioliis, in uerneto, in Corneliano, in ualle Foliano, in ualle Saurra, in Torre sindo, in Pino, et in Campelias, et  in Segondaniano, in Iuloss, et in Flazano, et in Angerro, et in Enne, et in Porciliarios, et in Euole, in Altino. Et in comitatu Cerdeniense, in uilla Sallagosa, in Onzes, in Annes. In Fenioletense, in uilla Tauernulas, in Sauriniano, siue in Perolas, uallemagna cum sua ecclesia, et in ualle Stauia. In comitatu Bergitano, in ipso uillare de Gilmari, in ipsa uilla de Canes, et in ceteris locis ubicunque res monasterii reiacent. Et in comitatu Rossilionense, et in ualle confluentis, et in comitatu Cerdaniense, et in comitatu Femioletense, uel in Bergitano, in his locis supradictis et in comitatibus, quantum ipsum monasterium habet et in scripturis uestris continetur uel resonat, et in ante auxiliante Deo acquisituri estis, cum finibus et terminis, limitibusque  uestri monasterii. Simul et concedimus uobis de uestris locis primitias et decimas, et oblationes recolligendas ad iam dictum monasterium cum omnibus suis pertinentiis . . . sancte Romane Ecclesie,  cui Deo auctore deseruimus, uobis per huius priuilegii seriem uestrum monasterium et loca seu ecclesias ubique pertinentes, et a presenti nona indictione in perpetuum tibi tuisque successoribus seruis Dei inibi commorantibus cenobiticam uitam ducentibus stabilimus Dei cum timore regendum, detinendum, et secure atque quiete sub norma et apostolica tuitione permanendum; sed sub nullius alius cuiusquam potestatis subiicimus. Item apostolica auctoritate iubemus Christi fidelibus benigne secundum Deum hospitio recipiendis. Et tu cum ab hac luce fueris subtractus, a nulla persona ibi eligatur abbas, nisi de ipsa congregatione; eligatur abbas secundum Deum a predicta congregatione. Precipimus autem apostolica auctoritate, ut nulla magna paruaque  persona aliquam uim aut inuasionem in supradicto monasterio aut in suis rebus unquam facere presumat. Pro quo sub diuini iudicii obtestatione et anathematis interdictione promulgantes decernimus ut nulli unquam nostrorum successorum pontificum, uel nulla magna paruaque persona, cuiuscunque ordinis sit [presumat] huius nostri apostolici priuilegii auctoritatem frangere. Nam quod non credimus, qui aliter agere presumpserit, sciat se excommunicatum et anathematis uinculis innodatum, et a regno Dei alienatum, et in ueraginem tartareumque chaos demersus cum impiis deficiat. Qui uero custos et obseruator exstiterit, gratiam benedictionis a Christo Domino Deo nostro multipliciter consequi mereatur.

 Scriptum per manum Leonis notarii regionarii et scriniarii sancte Romane Ecclesie in mense Decembrio per indictionem supradictam. Bene ualete.



XII. AGAPETI PAPAE II EPISTOLA AD WISADUM URGELLENSEM EPISCOPUM.  Ecclesie Urgellensis priuilegia confirmat.
[Apud D. Bouquet ubi supra, p. 230.]

AGAPETUS, seruus seruorum Dei, reuerendissimo et sanctissimo WISADO sancte Urgellensis Ecclesie episcopo, tuisque successoribus in perpetuum.

Conuenit apostolico moderamini pia religione  pollentibus beneuola compassione succurrere, et poscentium animis alacri deuotione impertiri assensum. Ex hoc enim lucri potissimum premium apud conditorem omnium Deum procul dubio promeremur, quando uenerabilia loca opportune ordinata ad meliorem fuerint sine dubio statum perducta. Igitur quia postulasti a nobis quatenus supradictum episcopatum Urgellensis Ecclesie cum omnibus suis edificiis, seu et uillis, ecclesiis, parochiis, casis, uineis, terris, campis, pratis, pascuis, siluis, saletris, arboribus pomiferis, fructiferis uel infructiferis diuersi generis, puteis, fontibus, riuis, molendinis, piscariis, aquis aquarumque discursibus, castellis, montibus, uallibus, collibus, rupturis adiacentiisque,  eorum cultum uel incultum, nec non et pertinentiam eiusdem episcopii, scilicet Cerdaniensis pagus, Libianensis, Bergitanensis, Paliarensis quoque, atque Riba curcensis, Iestabiensis, atque Cardosensis, Anabiensis ac Tirbiensis, et locis sancte Deodate cum finibus suis, et Fencris cum finibus suis, et Submonte cum finibus suis. . . . . Confirmamus etiam et tertiam partem telonei eiusdem episcopii, cum pertinentiis mercati, uel cum omnibus ad ipsum episcopium ex suis omnibus locis ubicunque generaliter et in integro pertinentibus infra supradictum episcopatum, a territorio Urgellensis, Cerdaniensis, Bergitanensis, Palliarensis atque Ribacurcensis. Item et confirmamus tibi tuisque successoribus de ipsius supradicti episcopii locis et  pertinentiis primitias et decimas. Necnon et iterum stabilimus ut nulla quelibet persona clericis uestri episcopii consistentibus iniuste ad districtionem aut ad iniustam legem deportare cum laicali persona presumat. Nam quia supradictum episcopium cum omnibus rebus ubicunque sibi pertinentibus a Francorum regibus per precepti paginam firmatum et solidatum est regali auctoritate, ita et nostra apostolica auctoritate firmamus, ut amodo et in antea quidquid uos uestrique successores legaliter acquisituri fueritis futuris temporibus, ex presenti anno Incarnationis Domini nostri Iesu Christi 991, decima indictione, inclinati precibus uestris, per uestra regalia precepta et huius priuilegii seriem in perpetuum uobis uestrisque successoribus confirmamus  et stabilimus detinendum, possidendum, et cum Dei timore dispensandum atque regendum; ut nullus rex, nullusque princeps, nullus comes, nullus marchio, nullus iudex, neque ulla parua magnaque persona aliquam uim aut inuasionem in eodem episcopio, neque in suis pertinentiis unquam facere presumat. Pro quo sub diuini iudicii obtestatione et anathematis interdicto promulgantes, decernimus ut nullus nostrorum successorum pontificum neque ulla magna paruaque persona audeat neque presumat contra hoc nostrum apostolicum priuilegium in aliquibus agere iniuste, neque frangere tentet. Si quis autem, quod non credimus, in aliquibus frangere tentauerit, sciat se, nisi resipuerit, auctoritate Dei et sancti Petri apostoli atque nostra, qui eius fungimur  uicariatione, anathematis uinculis indissolubiliter innodandum, et a regno Dei alienandum, et cum diabolo et eius atrocissimis pompis atque cum Iuda traditore Domini nostri Iesu Christi incendio concremandum; et in uoragine tartareoque chaos demersus cum impiis deficiat. Qui uero custos et obseruator exstiterit, benedictionis gratiam et celestis retributionis a iusto iudice Domino Deo nostro multipliciter consequatur, et uite eterne particeps esse mereatur. Amen. Bene ualete.

Scriptum per manum Leonis notarii regionarii, atque scriniarii, sancte Romane nostre Ecclesie, in mense Decembrio, in supradicto anno, indictione supra nominata.



XIII. AGAPETI II PRIuILEGIUM PRO MONASTERIO S. MARIAE RIuIPULLENSI. 
[Apud D. Bouquet ubi supra, p. 229.


AGAPETUS episcopus, seruus seruorum Dei, ARNULFO religioso abbati uenerabilis monasterii sancte Marie uirginis Dei genitricis domine nostre, quod est situm in comitatu Ausona, in ualle Riopollensi inter duo flumina, et post te in eodem uenerabili monasterio tuis successoribus in perpetuum.

Conuenit apostolico moderamini pia religione pollentibus beneuola compassione succurrere, ac petentium animis alacri deuotione impertiri assensum.  Ex hoc enim potissimum premium a conditore omnium Deo procul dubio promeremur, quando uenerabilia loca opportune ordinata ad meliorem fuerint sine dubio statum perducta. Igitur quia postulastis a nobis quatenus supradictum monasterium cum omnibus suis locis, uidelicet ecclesiis, parochiis, uillis, fundis, casis, casalibus, terris, uineis, campis, pratis, pascuis, siluis, garricis, areis, torculariis, aquarum uiis, molendinis, cum suis caputaquis et suis piscatoriis, cultum et incultum, siue etiam et in locis, et quantum in circuitu ipsius monasterii habere dignoscitur, confirmaremus uobis, etc. Statuimus autem ut, quando abbas ipsius cenobii de hoc seculo migrauerit, neque a regibus, neque a comitibus, neque a qualicunque persona pro cupiditatis  pecunie causa, neque pro qualicunque fauoris inanis gloria, ibidem abbas sit constitutus; sed a cunctis seruis Dei eiusdem supradicti cenobii secundum Deum et secundum sancti Benedicti Patris regulam digna persona eligatur abbatis. Situm namque est supradictum cenobium territorii Ausonis in ualle Riopullensi inter duo flumina. Item etiam constituimus tibi tuisque successoribus de supradicti cenobii locis et pertinentiis primitias et decimas. Necnon et iterum stabilimus ut nulla quelibet persona monachis suprascripti uestri cenobii consistentibus iniuste inferre districtionem, aut ad iniustam legem deportare cum laicali persona presumat. Nam quia supradictum monasterium ubicunque cum suis pertinentiis a Francorum regibus per precepti  paginam firmatum et solidatum est regali auctoritate, ut superius insertum est, amodo et inantea quidquid uos uestrique successores legaliter acquisiti fueritis futuris temporibus, a presenti decima indictione, inclinati precibus uestris, et per suprascripta regalia precepta, et huius priuilegii seriem, ut superius missum est, in perpetuum uobis uestrisque successoribus confirmamus et stabilimus detinendum et amodo dispensandum atque regendum, ut nullus rex, nullus princeps, nullus comes, nullus marchio, nullus iudex, neque ulla parua magnaque persona aliquod damnum aut inuasionem in eodem cenobio, neque in suis pertinentiis unquam facere presumat. Pro quo sub diuini iudicii obtestatione et  anathematis interdicto promulgantes decernimus ut nec magna paruaque persona audeat neque presumat contra hoc nostrum apostolicum priuilegium in aliquibus agere iniuste, neque frangere tentet. Si quis autem, quod non credimus, in aliquibus frangere tentauerit, sciat se, nisi resipuerit, auctoritate Dei omnipotentis, et sancti Petri apostolorum principis, atque nostra, qui eius fungimur uicariatione, anathematis uinculis indissolubiliter esse innodandum, et a regno Dei alienandum, et cum diabolo et eius atrocissimis pompis atque cum Iuda traditore Domini nostri Iesu Christi eterno incendio concremandum, et in uoraginem tartareumque chaos mersus cum impiis deficiat. Qui uero custos et obseruator exstiterit, benedictionis gratiam et celestis  retributionis a iusto iudice Domino nostro Iesu Christo multipliciter consequatur, et uite eterne particeps esse mereatur.

Scriptum per manum Stephani notarii regionarii atque scriniarii sancte Ecclesie Romane in mense Decembrio, indictione supradicta decima. Bene ualete.



XIu. AGAPETI II EPISTOLA AD SUNIARIUM ABBATEM.  Monasterii Crassensis priuilegia confirmat.
[Apud D. Bouquet ubi supra, p. 231.]

AGAPETUS episcopus, seruus seruorum Dei, SUNIARIO religioso abbati uenerabilis monasterii sancte  Dei genitricis Marie, domine nostre, [quod est] situm in comitatu Carcassense, super fluuio Urbionis, et post te in eodem uenerabili monasterio tuis successoribus in perpetuum.

Conuenit apostolico moderamini pia religione pollentibus beneuola compassione succurrere, et poscentium animis cum alacri deuotione impertiri assensum. Ex hoc enim lucri potissimum premium, a conditore omnium, Deo procul dubio promeremur, quando uenerabilia loca opportune ordinata ad meliorem fuerint sine dubio statum perducta. Igitur, quia per uestrum legatum, uidelicet Arnulfum humilem abbatem  postulasti a nobis quatenus monasterium supradictum confirmaremus; cum omnibus suis locis, uidelicet ecclesiis . . . uillabus,  casis, terris, uineis, campis, pratis, pascuis, siluis, garricis, areis et torculariis, aquis, aquarum uiis, molendinis cum suis caputaquis et suis piscatoriis, cultum uel incultum; siue etiam et in his locis, in comitatu Carcassense, uillam Agrifolio, cum ecclesia sancti Cyrici cum terminis et finibus suis, uillam etiam uerzeliano cum ecclesia sancte Marie et cum terminis suis, et uillam Cucuniano cum ecclesia sancte Marie et terminis suis, medietatem etiam, et quantum in iam dicto comitatu ipse locus . . . antea . . . confirmamus; et in comitatu Tolosensi, uel in uicariis suis ecclesiam sancte Marie et sancti Saluatoris, et sancti Ioannis in Ercino, et locum Camboni cum omnibus ad se pertinentibus; et  quantum ibi Simplicius archileuita concessit cum suis consanguineis, sicut in eorum scripturarum serie resonat, uel in antea in ipsis acquisituri estis locis; et in comitatu Redense quantum ibidem prefatus Simplicius archileuita concessit, tam in parochiis quam et in ceteris locis, uillam etiam Boxamauream et Aureliosam cum omnibus iuribus illorum; et in suburbio Petrapertusiense hoc quod dedit Rogerius in Cucuniano, Retgas in Ollito cum ecclesia, . . . in Paterno cum quantum de uilla Corneliano usque ad iam dictum, sicut ibi Holiba concessit; uillam Corneliano cum ipsa ecclesia, uillam Stagello cum sua ecclesia . . . quarumlibet in uilla Gologias cum ecclesia sua, medium uernettum cum sua ecclesia, uillam Ripas Altas cum sua ecclesia,  et ipsum uillarem cum sua ecclesia, uillam Coningos cum sua ecclesia, et in uillas Palsas, et in uilla de Canone piscaturas; et in comitatu confluente quantum habetis in prata et in bonaria ad se pertinentia; in comitatu Gerundense ecclesiam sancti Felicis, in uilla Lorostaria, et sua ecclesia; in comitatu Bisuldinense ecclesiam sancti Stephani et sancti Peregrini, seu et uillam Enuscho et Mediano cum ecclesia et sua pertinentia; et quod habent in Barcinonense, et in Oriellense, et in Sardariense, et in Cabastense, et in Albiense, et in Minerbense, confirmamus, et in comitatu Narbonense uillam Erciam cum sua ecclesia, et in insula Sici ecclesiam sancti Petri cum sua pertinentia, et quantum ibi dedit Remigius archileuita, et in Tolosano uilla . . . et Palmam  et in uilla Alianto et Fabriciano et Ferrales, Fabarios sancti Stephani et sancti Genesii; uel in uilla Miliano quantum ibidem habent. In comitatu Ausona ecclesiam sancti Martini, cum suis decimis et pertinentiis, seu et in uilla R . . . . ano et uillare Asenario, quantum ibidem habent; et in Salmas prope Narbona et iuxta stagnum quantum ibidem habent, uel cum omnibus ad suprascriptum monasterium in integro pertinentibus: et confirmamus uobis pontaticum, raptaticum, salinaticum, toloneum, sicut reges uobis per precepti paginam concesserunt. Statuimus autem ut, quando abbas dicit monasterii de hoc seculo migrauerit, neque a regibus, neque a comitibus, neque a qualicunque persona pro cupiditatis pecunie causa, neque pro qualicunque  fauoris inanis gloria, ibidem abbas sit constitutus, sed a cunctis seruorum Dei eidem monasterio secundum Deum et secundum sancti Benedicti Patris regulam . . . eligantur abbates. Situm namque est supradictum monasterium territorio Carcassense iuxta pago Narbonensis. Item et confirmamus tibi tuisque successoribus de ipsius sancti monasterii locis et pertinentiis, primitiis et decimis: necnon et iterum stabilimus ut nulla qualibet persona monachis uestri monasterii consistentibus iniuste . . . aut ad iniustam legem deportare cum laicali persona presumat. Nam quia supradictum monasterium . . . a Francorum rege precepti paginam firmatum et solidatum est . . . ita et nostra apostolica  auctoritate ut superius insertum est, . . . inclinati precibus supradicti legati uestri Arnulfi abbatis, et per suprascripta regalia precepta et alia priuilegia . . . in perpetuum uobis uestrisque successoribus confirmamus et stabilimus detinendum, et Dei cum timore et a modo dispensandum atque regendum, ut nullus rex, nullus princeps, nullus comes, nullus marchio, nullus iudex, neque nulla magna paruaque persona aliquam uim aut inuasionem in eodem cenobio, neque in suis pertinentiis unquam facere presumat. Pro quo et sub diuini iudicii obtestatione et anathematis interdicto promulgantes decernimus, ut nulli unquam nostrorum successorum pontificum, et, ut superius posuimus, nulla magna paruaque persona audeat neque presumat contra hoc nostrum  apostolicum priuilegium in aliquid agere, neque frangere tentet. Si quis autem, quod non credimus, in aliquo frangere tentauerit, sciat se, nisi resipuerit, auctoritate Dei omnipotentis, et sancti Petri apostolorum principis, atque nostra, qui eius fungimur uicariatione, anathematis uinculis indissolubiliter esse innodandum, et a regno Dei alienandum, et cum diabolo et eius atrocissimis pompis, atque cum Iuda traditore Domini nostri Iesu Christi, eterno incendio concremandum, et in uoraginem tartareumque chaos demersus cum impiis deficiat.

Scriptum per manum Stephani, notarii atque scriniarii sancte atque apostolice Romane Ecclesie, in mense Decembri, per indictionem supradictam decimam. Bene ualete.



Xu. AGAPETI PAPAE II PRIuILEGIUM CONCESSUM MAIMBODO MATISCONENSI EPISCOPO.  Ecclesie S. uincentii Matisconensis canonicorum priuilegia et possessiones confirmat.
[Apud Mansi, Concil. tom. XuIII, col. 411.]


AGAPETUS episcopus, seruus seruorum Dei, reuerentissimo et sanctissimo MAIMBODO Matisconensis Ecclesie episcopo, perpetuisque successoribus in perpetuum.

Cum omnium sanctarum Dei ecclesiarum status a beatorum apostolorum principis Petri doctrinis prouehatur, et ab eius fulcimine lapsa que sunt resolidantur:  oportet merito sanctam Matisconensem Ecclesiam minorationem sue dieceseos patientem, suarumque dignitatum copia carentem cito restitui, ut honorem suum non amittat. Cognoscentes igitur ipsam in omnibus quassatam, conuenit ad eius releuationis statum auxiliatricem nostram porrigere dextram: quatenus B. Petri apostoli fonte potata, Christo iuuante, suis redintegretur honoribus; et ideo omnium sanctarum Dei ecclesiarum cultores comperiant atque fideles, eo quod Maimbodus, dilectus episcopus, spiritualis filius noster, suggessit, apostolice almitati nostre, quatenus concederemus suis canonicis et laicis in ecclesia S. uincentii martyris commorantibus, aliunde ibidem non ordinare  episcopum nisi qualem canonici una cum predictis religiosis laicis inter se elegerint, sicut sacri censent canones; etiam concedimus sibi suisque successoribus, ut honor debitus omni tempore impendatur. Prenominatis etiam canonicis concedimus atque confirmamus omnes res, que per precepta regum uel largitionem bonorum Christi fidelium utriusque sexus in eodem loco collate sunt, ut irrefragabiliter sine alicuius contradictione in perpetuum habeant. Abbatiam uero S. Clementis martyris, que est in suburbio prefate ciuitatis cum omni integritate et ecclesiis atque terris et ancillis, colonis et colonabus sibi pertinentibus; nec non et ecclesiam S. Desiderii in uergiaco uilla sitam cum terrula S. Petri ex episcopatu in prenominata uilla coniacente, simulque  ecclesiam S. Romani in Cathenaco [al. Cadeniaco] uilla sitam. uerum etiam nonas et decimas et ex furtis [f. furnis] prefati pagi, atque tertiam partem nemoris iuxta Ararim fluuium ab amne, uillaque Adolani latam, sicut pius Ludouicus rex dilectus filius noster annuente pretaxato Maimbodo presule de decimis et terra, pariterque consentientibus Hugone marchione et Leothaldo moderatissimo comite, cuius animus in augmento prefate ecclesie omnino flagrabat, concessit. Itaque nos per hoc nostrum apostolicum priuilegium concedimus detinendum perpetualiter cum decimis S. Albani martyris et Gisario: ita ut amodo et deinceps quidquid in eodem loco donata uel concessa sunt, uel diuina pietas in posterum augere uoluerit quacunque persona,  absque alicuius impulsionis molestia teneant et possideant. Ea uero ratione ut nullus rex, dux, comes, aut exactor uel publicus minister super eos aliquam angariam aut districtionem seu grauamen atque imperationem imponere presumat, nisi quantam fideles canonici predicti loci alicui persone ob suam bonitatem concedere uoluerint. Statuentes atque promulgantes coram Deo et terribili eius examine, per huius nostrum apostolici priuilegii firmamentum sancimus, et beati Petri apostolorum principis auctoritate decernimus, et tam apostolice sedis obtestamur futuros pontifices, quam qui ecclesiasticas ministrauerint functiones, uel etiam magnas paruasque personas, ne quispiam, quacunque sit dignitate preditus, de omnibus istis capitulis, que  a nobis concessa sunt quoquomodo licentiam habeant a sepe sepius nominato loco, atque specialiter apostolice exorationis gratia coniuncta disiungere aut alienare. Si quis interea, quod non credimus, temerario ausu contra ea, que hac nostra auctoritate pie et firmiter per hoc nostrum priuilegium disposita sunt, contraire tentauerit, uel hec, que a nobis ad laudem Dei pro stabilitate iam dicte ecclesie ordinate statuta sunt, refragare in aliquo aut transgredi presumpserit, sciat se auctoritate B. Petri apostolorum principis, cuius immeriti uices agimus, anathematis uinculo innodatum, et cum diabolo et eius atrocissimis pompis atque cum Iuda traditore Domini nostri Iesu Christi eterni incendii supplicio  concremandum. At uero qui pio intuitu custos et obseruator in omnibus exstiterit custodiens huius nostri apostolici constitutum ad cultum Dei respiciens, benedictionem eternam a misericordissimo Domino Deo nostro percipiat et uite eterne particeps effici mereatur.



XuI. AGAPETI PAPAE II EPISTOLA AD ARuERNOS.  Predones a monasterio Celsiniacensi arceantur.
[Apud D. Bouquet, Recueil des historiens, IX, 232.]

AGAPETUS episcopus, seruus seruorum Dei, omnibus sancte Dei Ecclesie filiis in Aruernico habitantibus,  perpetuam pacem, eternamque salutem in Christo Iesu.

Immensa suspendimur admiratione, cur illi, quibus inter uos pastoralis cura commissa est, oculos habeant mentales clausos; sanctam Ecclesiam, ita, ut nobis suggestum est, sinant prauorum rabie lacerari, uastari, rebus propriis exspoliari, non opponentes se murum pro domo Isrel, nec in prelio in die Domini stantes, ut obuient sua auctoritate raptoribus et predonibus: sed uidentes inhonorari suam ipsorum matrem, tacent, nec aspera redarguunt inuectione patratores. uidemur enim terribilem illam uocem aut ignorare, aut nullatenus omnino pertimescere, que dixit: »Maledictus qui prohibet gladium suum a sanguine .« Unde generaliter  omnibus uobis condolemus, timentes ne ira Dei a sanctuario ipsius, id est a prelatis insipiens, in oues eorum iusto grassari permittatur iudicio. Nostis quam plurimis, fratres, et qui ignorat, cognoscat, locum Celsinianias, ex quo fundatus est, sancte Romane Ecclesie specialiter esse contraditum, eiusque sub tuitione ab initio mansisse, quem speciali amore diligendum esse decernimus, atque omni tempore multiplici sublimandum honore iudicauimus. Nec immerito, nam salutiferum monastici ordinis aroma ex eodem loco surgens, nunc in nostris partibus, Deo donante, flagrare utiliter uidetur. Quapropter rogamus et obsecramus, magnaque prece deposcimus ut predicto loco reuerentiam exhibere curetis, ibique Deo militantes nullus inquietare  presumat. Si quis autem de terra ad iam dictum monasterium pertinente, uel eosdem monachos, aut de ipsorum familia aliquid iniuste contra uoluntatem abbatis eiusdem cenobii tenet, nostra apostolica auctoritate precipimus ut hoc sine dilatione reddere festinet. Quod si non fecerit, ante nostram presentiam iubemus ut ueniat rationabilem causam dicturus. Si uero et hoc contempserit facere, terribilis anathematis innodatus nostra excommunicatione, qui uices beati Petri, licet indigni, agere uidemur, cuius [terras] iniuste inuadere non timet, plectatur atque uulneretur. Specialiter ergo nostra ex parte obsecrando precipimus domno Stephano  episcopo, in cuius diecesi Celsinianias monasterium  situm est, ut omnes res eiusdem monasterii uastantes, uel aliquid mali familie monachorum ibidem consistentium inferentes, gladio excommunicationis ferire non differat, et a liminibus sancte Dei Ecclesie tandiu sequestret, donec digna satisfactione emendare cogantur.



XuII. AGAPETI II EPISTOLA AD LANDULFUM CAPUANUM PRINCIPEM.  Monet ne monasterii Capuani libertatem offendat.
[Gattula, Hist. Cas. 190.]

AGAPETUS episcopus, seruus seruorum Dei, LANDULFO, Capuano principi.

 Audiuimus, quod sine maxima cordis mestitia loqui non possumus, Cassinensis cenobii monachos inhoneste et turpiter conuersari. Quod quam perniciosum et quam scelestum sit, nullus fidelis ignorat, nam ut Propheta testatur: »Lapides sanctuarii in capite platearum dispersi sunt ,« cum hi, qui in monasterio sicut beati Benedicti regula continet, Deo seruire debuerant per castella et plateas ambulantes habitare uideantur, et propterea regularem uitam relinquentes, et proprie uoluntati, et illecebris seruientes sicut beati Benedicti regula continet, non Dominicis, sed suis inclusionibus pro lege est eis desideriorum uoluptas. Quod malum in caput quondam Landulfi tui genitoris respicit, qui quasi monasterium intra Capuanam ciuitatem edificans,  non ob Dei reuerentiam, sed temporis glorie honore cupidus paruipendens animarum periculum, suo dominatui monasterium subdere cupiens, peruerso more cum morbido grege recumbere deside rans, ut totius possessio iam dicti monasterii suis quasi iure hereditario relinqueretur. Unde grauissime dolemus, et miramur tanti uiri cecam cupiditatem non retractantis, quod incensa et subuersa ecclesia Cassini, res eius accepit contra sententiam Prophete dicentis: »Omnes principes qui dixerunt: Hereditate possideamus nobis sanctuarium Dei; Deus meus, pone illos ut rotam, et sicut stipulam ante faciem uenti, et sicut ignis qui comburit siluas, et uelut flamma incendens montes .« Que ab illo, si fieri potest, Deus auertat. Frequenter  autem monitus, dum aduiueret, coram episcopo suo sicut ipse Balduinus abbas testatur, culpabilem se reddidit, et supradictum monasterium cum omnibus suis rebus eidem abbati in integrum restituit, nullam sibi, aut suis posteris dominandi potestatem ulterius relinquens. Nos uero modo gratias Deo referentes ob reuerentiam beati Patris Benedicti Cassinensi prefato monasterio cum eodem abbate ordinandum decreuimus Capuanum monasterium et nostre auctoritatis priuilegio corroborandum, et hoc ex autoritate Dei et beati Petri apostolorum principis constituimus, et ordinamus ut in ipso Capuano monasterio, quod non Dei amore sed seculari cupiditate edificatum est, unus, aut duo,  aut multum tres senes monachi de quorum uita non dubitetur relinquantur ad regendum et custodiendum. Ceteri uero monachi omnes maiores et minores cum omnibus monasterii rebus ad proprium cenobium Casini montis reuertantur ibi Deo famulantibus, sub ipsius beati Patris Benedicti regula degentibus, sicut antiquitus a nostris predecessoribus et ab imperatoribus et regibus definitum, et promulgatum est, ut sub nullius principis, ducis, aut gastaldei, uel alicuius magne parueque persone, aliquo modo subderetur dominio, ita et sub nostra et regum tuitione, sub abbatis ordinatione, Dei cum timore perenniter regendum atque dispensandum. Nam, quod non credimus, qui aliter agere presumpserit, aut aliquam ordinationem de ipso monasterio facere  tentauerit, siue de rebus supradicti monasterii inuadere presumpserit, et hanc nostram apostolicam iussionem in aliquibus frangere tentauerit, sciat se, nisi resipuerit, auctoritate Dei et beati Petri apostolorum principis, atque nostra, qui eius fungimur in caricationem , esse excommunicatum, et ab ingressu ecclesie, et corpore et sanguine Christi priuatum, et a consortio Christianorum segregatum, iterumque sciat se per priuilegii sanctionem sub anathematis uinculis innodatum; qui uero custos, et obseruator, atque adiutor exstiterit, benedictionis gratiam, et celestem retributionem a Christo Domino Deo nostro multipliciter consequatur. Hanc autem apostolicam iussionem prefatum monasterium pro futuro testimonio habere iubemus.



XuIII. EPISTOLA AGAPETI PAPAE II AD WILLIHELMUM ARCHIEPISCOPUM MOGUNTINUM.  Idem priuilegium tribuit quod Maximus II Fridurico concesserat.
[Apud Wurdtwein, Epistole S. Bonifacii, p. 375.]


Fraternitatis amore acti fideque antiquorum circumcincti ea uobis sancteque Moguntine Ecclesie, cui preestis denegare ignoramus, propter que uestros nuntios ad sanctam sedem principis apostolorum et ad nostram apostolicam dignitatem missos cognoscimus et que nostri antecessores uestris antecessoribus denegare. Scimus uero uestris litteris  intimantibus sancto Bonifacio uestro antecessori a Gregorio secundo, Gregorio tertio, nec non Zacaria, nostris antecessoribus, nostro utique predecessore, nec non predecessore nostro Marino Fridurico nostro confratri, uestro predecessori, collatum, ut in partibus totius Germanie Gallieque prouisor sancte Moguntine sedis, uicarius missusque apostolici teneretur. Ita ut si quos inuenisset uiros a recto tramite iustitie deuiantes, cuiuscunque essent persone ad se uocare, ubi loci uellet monere, corrigere, synodumque constituere, ubi uellet, potestatem apostolici haberet. Inde quia uos fidem subiectionemque et cetera, quasi omnes sancte Mogontine sedis priores prouisores fassi sunt, fatemini,  eamdem uobis potestatem concedimus, quam priores nostri uiri apostolici uestris prioribus concesserunt: quatenus uice nostra sceleratos et praue uite homines habeatis potestatem corripere, et ad uiam ueritatis uestris exhortationibus reuocare, et ut scitis noster uicarius missus in partibus Germanie Gallieque, ubi ubicunque episcopos, presbyteros, diaconos uel monachos etiam cuiuscunque persone homines contra canones et constituta sanctorum Patrum, siue contra ecclesiasticam regulam excessisse reperietis, apostolica auctoritate iuxta canones et instituta sanctorum Patrum illos corrigere et ad uiam ueritatis reducere non omittatis. Synodum etiam uobis prouisori metropolitano Moguntine sedis constituere, ubi placeat concedimus partibus  Germanie Gallieque sine alicuius contradictione persone. Si quis uero, quod absit, uobis uicario apostolici uelit aliquo contradicere uos apostolicam sedem appellando, sciat non ante nos terminetur tempore a uobis constituto illum apostolica benedictione priuari, et anathematis uinculo religari. Sancte etiam Mogontine sedi priuilegium conscribimus, ut si quis eam cuiuscunque sit persone antiquo . . . re hu . . . habito uelit depredari ipse depredetur, et nisi resipiscat eterno uinculo anathematis apostolica maiestate circumalligato, cui potestas data est ligandi atque soluendi, mancipetur, et in die omnium proditore, iudicii dico, inde reddet rationem.



XIX. AGAPETI PAPAE II PRIuILEGIUM PRO MONASTERIO SS. STEPHANI, DIONYSII ET SYLuESTRI IN CAPITE  . 
[Marini, Papiri diplomatichi, I, 38.]


In nomine Domini. Hoc est exemplum infra scripti priuilegii scripti in charta carticina cuius tenor per omnia talis est in eo quod legi uix potuit.

AGAPETUS episcopus, seruus seruorum Dei, dilecto in Christo LEONI  filio religioso et presbytero et monacho atque a nobis institutum et ordinatum abbatem uenerabili monasterio sanctorum Christi martyrum, Stephani et Dionysii, et confessoris Syluestri qui appellatur cata Pauli  quondam pape tuisque success . . . abbatibus et monachis  in eodem monasterio commorantibus in perpetuum.

Conuenit apostolico moderamini pia religione pollentibus beneuola compassione succurrere et post etiam animi alacri deuotionem in perpetuum assensu ex hoc uenerabili El . . . . tissimum premium lucrum apud conditorem omnium Domino ueniam promerentium siue uenerabilia loca sanctorum ordinata ad meliorem fuerit sine dubio statum perducta. Igitur quia tua religiositas nostro apostolatui humiliter petiit quatenus . . . . . ederemus et confirmaremus uobis et uestris successoribus in perpetuum prenominatum monasterium cum ecclesiis omnibus, suis edificiis et pertinentiis tam infra se quamque  etiam simulque circa se, et montem quem Augustum sancti Angeli in cacumine ip . . . . . montis una cum uineis et terris circa eumdem montem et ecclesiam sancti Nicolai in integrum cum omnibus suis pertinentiis sicut affines signant ab uno latere uia publica que ducit sub arcora forma que appellatur uirginis, et a s . . . . latere ipsa forma; ipsa forma uirginis et montem quem Pinzi; et a tertio latere muro istius ciuitatis Rome, et portam sancti ualentini, et a quarto latere muro istius ciuitatis, remeante usque in Posterulam que sancte Agathe, et uia iuxta Posterulam que pergit iuxta suprascriptam ecclesiam in uiam publicam, atque terra sementaria que detinet Constantio nobili uiro, nec non et uia publica que pergit in Posterula a Pigna,  ecclesia sancti Blasii et pergit ad suprascriptam formam uirginem cum terris . . . . beneficiis. Nec non et confirmamus uobis monasterium integrum sancti ualentini  , cum omnibus suis edificiis et adiacentiis, et ubique eius pertinentiis dictum foris porta sancti ualentini iuris suprascripto uestro monasterio; uerum etiam et concedimus atque confirmamus uobis Pontem Moluium in integrum cum omni eius ingressu et egressu et datione et tributu pari modo et terra uacante sementaricia tritici modiorum plus minus, cum omnibus ad eas pertinentibus sita ante suprascriptam portam sancti ualentini iuxta sepe dicto muro huius ciuitatis Rome, et affines, ab uno latere Fossant, id est, Carbonaria inter ipsum murum, et eadem terra exinde tendit  usque in fluuio maiore . . . . . uia publica que ducit et reducit ad sanctum ualentinum, et a quarto latere iuris sancte Romane Ecclesie. Imo et alia terra sementaricia cum omnibus suis in integrum, et cum omnibus ad eam pertinentem, posito ipso manus dextra ibi euntem ad sanctum ualentinum cum arco maiore infra eam, qui appellatur Passarana . . . in loco quem  orto Pisce, inter affines ab uno latere iam dicta uia publica, et a secundo latere fontana aque uiue que est communalem inter suprascripto monasterio et hered . . . quondam Gregorio  mansionario scole confessionis B. Petri et reducentem usque in caput de pariete antiqua, et a tertio latere terram de uenerabili monasterio Ciriaci sancti, quod appellatur uia Lata, et recte per limitem ducente sursum per planum montis quem Bassitulo, et a quarto latere, uia publica que descendit per uallem qui dicitur a suprascripto Bussitudo, et exit in uiam Flaminiam. Nempe et confirmamus uobis casalem integrum quem Girulo cum diuersis arboribus suis, et cum omnibus ad eum generaliter pertinentibus; sicuti uobis perscripturarum series pertinere  uidentur posito supra dictam partam sancti ualentini milliari ab urbe Roma plus minus unius, inter affines ab uno latere uia publica in qua est silex antiqua, que descendit usque in Sanguinaria, et a secundo latere formellum aque uiue que exiit sub monte de supradicto Girulo seu pratum de uenerabili monasterio sancti Ciriaci, et a tertio late, mons qui est supra iam dictum montem sancti ualentini seu terra sementaricia iuris uestri supradictique monasterii quam detinent heredes quondam Romani a Campo Martio; et a quarto latere . . . Itemque confirmamus uobis casalem unum in integrum quem Pelaiolum cum terris suis sationabilibus, campis, pratis, pascuis, montibus, planitie in quo fuit ecclesia sancti Syluestri que est in desertis  posita, et cum omnibus ad eam generaliter pertinentibus sicuti olim in suprascripto uestro monasterio in commutationem dedit per commutationem cartula Albericus omnium Romanorum senator  quondam in qua, et ille cum suis fratribus ac sororibus propriis manibus subscripserunt et consenserunt, uidelicet Constantius nobilis uir, Sergius  sancte Nepesine Ecclesie episcopus, cum Bertha et alia Bertha, propter uallem sancti uiti, quem in uenerabili monasterio sancte Agnetis supradictus Albericus donauit; quem de uestro monasterio suprascripto fuit posit. Iam dicta foris porta miliario ab urbe Roma iuxta fluuium Tyberis, inter affines ab uno latere quem Gurgini, et a secundo latere fluuium Tyberis, seu terra sementaricia cum prato suo de uenerabili monasterio sancti Basilii, situm in scola Mortuorum, cum alia terra. Item cum prato suo de uenerabili monasterio sancte Marie quam in Auentino, et terram item cum pratu sito de Gregorio a Campo Martio, et a tertio latere fundus sex columnarum, et montem quem Mollario, et a quarto latere . . . iuris . . . Similiter et  pratum unum in integrum sicuti detinetis foris pontem Solarium in locum quem Fliscari qui est inter affines ab uno latere Fossatum, et a secundo latere pratum . . . et a tertio latere . . . et a quarto latere pratum quem detinet Benedictus sancte Sylue  Candide episcopo, iuris etiam et casalem in integrum quem Gallorum seu Balneolum et Paccianum, siue quibus aliis uocabulis sicut uel ab origine fuerunt, sicuti olim Ioannes qui dicebatur Oudino per donationem Cartula in suprascripto uestro obtulit monasterio cum terris sationabilibus, criptis arenariis, campis, pratis, pascuis, edificiis parietinis adiacentibusque, planitie et puteis fontibus; cultum uel incultum, cum omnibus que ad eum generaliter et in integrum pertinentibus situm foris ponte  Salario, miliar. ab ipso ponte plus minus unius, inter affines, ab uno latere casale quod fuit Roserii Petri stante; et a secundo latere pariete antiqua et terra que olim fuit quondam Maczoni filio sacellarii, quem nunc detinet Ylpizo nobil. uir; et a tertio latere terram Stephani de Theodoro  prefecto, et a quarto latere cripte quem Serpentaria et aliam terram uacantem iuxta se iuris uenerabilis monasterii sancti uiti. Nam et alias terras sementericias petias duas integris ibi ipso posito iuxta ipsum casale et iuxta suprascriptam criptam de ipsa parte ipsius cripte inter affines a duobus lateribus, terra que olim fuit suprascripte Rose superinstant. A tertio latere terra de herede Leonis Camburlingo, et a quarto latere uia publica  iuris suprascripti monasterii sancti uiti. Itemque Columnam  maiorem unam in integram quam Antonino cum cella sub se et terram uacantem in circuitu suo sicuti undique a uia publica cicumscripte esse uidentur, sita intro hanc ciuitate; parimodo et foris pontem Numentano  casalem unum in integrum quem Lampati cum omnibus ad eum pertinentibus inter affines a tribus lateribus fluuium qui Tiuerone circumdatur, et a quarto latere Fossatum et uia publica iuris monasterii sancti Laurentii quod appellatur Palacina. Necnon et cesina una ad modiorum plus minus cum criptis arenariis, parietinis disectis et cum omnibus ad eam pertinentem, sita foris portam sancti Ioannis, miliar. ab urbe Roma plus minus . . . . inter affines a duobus lateribus terra de Adriano nobili uiro, filio Adriani quondam  arcarii; et a tertio latere terra de herede quondam Stephani Chaumati; et a quarto latere forma aqueductio. Enimuero et alie terre sementaricie ibi ipso posite cum diuersis arboribus suis sicuti uobis per scripturarum  series pertinere uidetur cum omnibus ad eas pertinentibus posit. foris suprascriptam portam miliar. ab urbe plus minus sexto inter affines ab uno latere terra Stephani Denimentis . . . de Theodoro prefecto, et a secundo latere terra de herede quondam Theodoro de Auentino, et a tertio latere terra quem Morani; et a quarto latere supra scripta forma aqueductio, et fundum quem septem bassi cum suis pertinentiis, inter ea et alia terra et alie cese sational. sicuti detinetis in locum quem Mil. fixo foris ipsam suprascriptam portam sancti Ioannis. Preterea confirmamus uobis fundora tres integras unum quem Pontem de Nono intra ipsum pontem cum diuersis terris sationalibus et arboribus suis, siue criptis arenariis, parietinis suis diuersis, et disertis,  et sint in opere cooperte, cultum uel incultum, cum omnibus ad eas generaliter et in integrum pertinentem posit foris sepedictam portam sancti Ioannis que uia Latina nuncupatur, miliario ab urbe Roma plus minus nono, et inter affines ab uno latere suprascripta forma aquaductio que appellatur Claudia, et predicto ponte quem Nono, et a secundo latere iam prefata forma que dicitur Abeberatorium, et a tertio latere suprascripta Corte de Moreni, et a quarto latere limitem quem ducit iuxta criptam quem Ardenda iuris sancte Romane Ecclesie. Itemque et alium fundum in integro quod dompnicaria, in quo est ecclesia deserta cum criptis parietinis suis, cum terris sationalibus et diuersis arboribus suis pomiferis et fructiferis diuersi generis,  cultum uel incultum, omnibusque ad eum pertinentem, situm suprascripta uia Latina iuxta prenominatum fundum quod a Ponte de Nono inter affines ab uno latere ipsum fundum, a secundo latere riuo decurrente qui Papati; a tertio latere uia publica cum silice antiqua, et a quarto latere forma  maiore et fundum quem septem uassia cum omni ad eius pertinentia, etiam et fundum alium in integro quod Casana cum aliis diuersis locis et uocabulis suis, uidelicet, ualle Marciano, casa Pretiosa; monte qui Paulelli, et campo qui Albanensis, uel si quis aliis uocalibus sunt uel ab origine fuerunt cum sationalibus siluis et diuersis arboribus suis atque aquimolis molentibus, sicut ecclesiam desertam que sancti Petri et cum omnibus ad eam generaliter in integro pertinentibus posito iam dicta uia Latina, miliar. ab Urbe plus minus decimo, inter affines eius, ab uno latere terra ubi olim fuerunt prata, que appellantur Pauli; a secundo latere fundus quam Ciuitella, et a tertio latere uinea de supradicto monasterio uia publica que descendit ad locum ubi  dicitur Sella sancti Petri; et a quarto latere ecclesia deserta que appellatur sancte Marie in Diaconia, et exinde sicuti descendit per fossatum usque in predictum . . . uel si quis aliis affines sunt aut ab origine fuerunt iuris uenerabilis monasterii sancti Andree apostoli et Bartholomei qui appellatur Honorii. Imo et ecclesiam unam in integro que sancti Angeli, cum uineis seu terris circa se siue procul a se, et cum omnibus ad eas generaliter et in integro pertinentem, sicuti ad manibus uestris detinetis, sita patrimonii Appie territorio Albanens., milliario ab urbe Roma . . . plus minus, in monte quem Crescentuli inter affines a duobus lateribus terra ipsa de Monte de herede quondam dominico qui dicebatur Cacainbocte, et sicuti dicitur a termino  et arboribus designate; et a secundo latere Clasura secute ducente per arboribus et latus terra quem tenente Petro medico perueniente atque in termino qui est latus uinee de uenerabili monasterio sancte Marie, quod in Auentino appellatur, et a tertio uel quarto latere. Item uinea de supra dicto monasterio que appellatur in Auentino, simulque uinea . . . in integro cum introitu suo atque reddimen ad Calcatorio, et cum omnibus ad eam pertinentem posit. in territorio Albanens. miliario ab urbe Roma . . . plus minus, affine eius ab uno latere uinee que fuerunt de Aczo Accariti, et uinea de uenerabili monasterio sancti Laurenti foris muro, et a secundo latere uinea de Aczo de Albano, et a tertio latere uinea de supradicto monasterio sancte  Marie de Auentino, et a quarto latere, item uinea de prenominato monasterio sancti Laurentii foris muro, et uinea . . . Item uinee petie quatuor in integro cum reddimen ad calcatorio et introitu suo, et cum omnibus ad eam pertinentibus eidem territorio, in loco quem Rufi, inter affines a duobus lateribus uinee domne Marocze, et a tertio latere uinea . . . et a quarto latere uinea de uenerabili sancti Sabbe, que appellatur Cellanoua, cum introitu per ipsam uineam, a Silice Maiore, atque uinea . . . cum reddimen ad calcatorio et introitu suo a Silice  Maiore, et cum omnibus ad eam pertinentem territorio Ariciens. posit., in loco quem ad Cucuruczii, inter affines ab uno latere supradicta Silice, et a secundo latere uinea . . . et a tertio latere uia que ducit ad parietem qui appellatur longum; et a quarto latere uinea . . . Et concedimus uobis casalem in integrum quem Zizinni, cum ecclesia sancte Marie, uineis, terris, seu aquimolum, et criptis sicut manibus uestris detinetis, iam dicto territorio Albanens. posit., miliario ab urbe Roma plus minus tertio decimo iuris uestarii nostri maioris, prestante auri solid. tres; inter affines, ab uno latere casale sancte Heuphemie, et uinea de Urso dudum primicherio  , et a secundo latere uinea de item herede quondam Gausberti, et a tertio latere uia publica  et pastinum de Stephano uenerab.; et a quarto latere casalem quem Luczano; etiam et duo petie de uineis in loco quem Honori territorio Aritiensi sicuti in manibus uestris detinetis, nempe in supradicto territorio Aritiens., in loco quem . . . uinea in pede de Silice Maiore; inter affines ab uno latere ipsa supradicta Silice; et a secundo latere uinea . . . et a tertio latere . . . et a quarto latere uinea . . . iuris uenerabilis diaconie sancte Marie quam Cosmidi. Pari modo concedimus atque confirmamus uobis medietatem in integrum de uno filo Saline, in loco quem Fossatum maiorem, sicuti uobis per scripturarum series euenit quondam dominico qui dicebatur Cacainbocte; inter consortes, aliam medietatem de herede quondam Leoni, quod est ipsum in integrum  filum, inter affines, ab uno latere, filum Benedicti, et a secundo latere filum Salini, de supradicti herede dominici; et a tertio latere supradicto Fossato maiore; et a quarto latere . . . Item filum de herede quondam Ioannis maioris, iuris . . . Similiter et alium filum unum in integrum quem sancti Syluestri in loco quem Campo Malo, inter affines, ab uno latere . . . et a secundo latere eiusdem prefati uestri monasterii. Etiam et confirmamus uobis aquimolum molentum unum in integrum in fluuium Tyberis iusta schola Saxonum possit. sicuti uobis eumdem aquimolum largiuit quondam Alto Achomatos, inter affines, ab uno latere aquimolum . . . et a secundo latere aquimolum Benedicti uirgarii porte sancti Petri cum aliis consortibus suis; et a  tertio latere Portum maiorem ipsius fluminis, et a quarto latere uia publica unde descenditur ad ipsos aquimolos, cum ligamentorio et introitu suo, et cum omni conciatura sua cum omnibus sibi pertinentibus sicuti a Ioanne predecessore nostro, per precepti paginam in uestro obtulit monasterio; similiter per priuilegii paginam uobis concessit atque confirmauit in supradictum fluuium Tyberis ante cloaca, cum aqua post te, ad alium aquimolum faciendum; et inter hos fines ab uno latere, aquimolum uenerabilis monasterii sancte Marie in Capitolio, et aquimolum Leoni  proto  scriniarii, et a secundo latere medietatem ipsius fluminis, et a tertio latere aquimolum Theophilati quidem  nomenculator. et aquimolum uenerabilis monasterii sancti Ciriaci quod appellatur in uia Lata, et a quarto latere uia publica iuris cui existens. Nempe et monasterium in integrum quem sancti Terentiani cum omnibus subscriptis cellis suis, uidelicet sancti Stephani atque sancte Marie, siue cellam sancti Benedicti et sancti Syluestri, et sancti ualentini, uel cum omnibus suis edificiis, et adiacentiis eiusque ubique pertinentiis situm territorio Polimarcensis, iuris uenerabilis monasterii sancti Christi martyris Laurentii, quod appellatur Foris Muro, huius adeo . . . . . seruant ciui. Rom. prestante. Preterea confirmo uobis Paternum in integrum cum  uocabulis suis; idemque et Massam in integrum quem Maiana cum uniuersis locis uel uocabulis suis, scilicet curte, Tuianum, Polleianum, Anticuum, Sutanum, Occanum, Betuianum, Terentianum, Centumcelle, siue quibus aliis uocabulis nuncupantur, cum uineis, terris, syluis, casis, colonis et colonabus utriusque sexus ibidem residentibus, ac pertinentibus, campis, pratis, pascuis, syluis, salectis, arboribus pomiferis, uel infructiferis et diuersi generis; puteis, pontibus, riuis atque perennis edificiis parietinis: cultum uel incultum cum omnibus ad eas generaliter et in integrum pertinentibus posit. territorio Ortano, miliar. ab urbe Roma plus minus quadragesimo, iuris supradicti uestri monasterii. Pariterque stabilimus uobis diuersis casalinis sitis intro eadem ciuitate  Ortano etiam et terris omnibus immobilibus locis que iuris supradicti uestri monasterii pertinent, tam infra ipsa Ortana ciuitate quamque etiam et de foris diuersis locis nuncupantur, et Cartule inde ueredice facte. Et iterum in eodem Ortano territorio confirmamus uobis ecclesiam sancti Christi martyris Iuuenalis cum omnibus suis in integris pertinentibus, sicuti ab eodem Ortano episcopio uobis pertinere uidetur. Iterumque etiam et stabilimus uobis omnibus immobilibus locis, que supradicti monasterii uestri pertinet infra ciuitate Gallisana, et in eius ubique territorio siue in his fundum trium, quam Cazanum, Casinianum, et Cesa Narniens. uerum etiam et massa quem Preciliana . . . . . uobis  concedimus cum omnibus ad eam generaliter et in integro pertinentibus sita territorio Sabinens. iuris sancte Romane Ecclesie, et inter affines, ab uno latere Massa quem Pausa et a secundo latere riuo de Utriculo, quem Butino; et a tertio latere res de monasterio sancte Marie; et a quarto latere res de monasterio sancti Saluatoris; etiam et confirmamus uobis fundum Campi Mort. ultra Albatum, qui est inter ciuitate Ortana . . . uerumtamen et confirmamus uobis omnes res que iurisdictione supradicti uestri  monasterii pertinet in territorio Nepesino et Casamala quod est fundum quem Casanoua et Bouarico atque Bolteiano una cum seruis et ancillis utriusque sexus ibidem residentibus ab eodem dicto iam uestro monasterio pertinentibus; nec non et confirmamus uobis ea que per scripturarum series eiusdem monasterii in iam dicto monasterio territorio ab Alto quondam Achomato uobis pertinet. Iterumque et confirmamus uobis Casalem in integrum quam Pacianum cum omnibus ad eum pertinentibus posito territorio Sutrino simulque et omnes res confirmamus uobis que ius et ditione supradicti uestri monasterii pertinent in toto territorio Collinens. et in locum quem ualle et Tintoriscii et in monte quem de Asca, siue in sancto Cassano, et in Curte atque in  Baccaricia cum uineis et terris sationabilibus, syluis cum pantano suo maiore, una cum colonis et colonabus inibi commorantibus ad ipsum supradictum uestrum monasterium pertinentibus, supradictorum immobiliorum locorum iuris sancte nostre Romane Ecclesie et supradicti monasterii, uel aliorum priorum locorum cuius, iura consistunt; etiam et confirmamus uobis Casalem unum in integro que Ruscitulo cum omnibus suis generaliter et in integro pertinentiis situm territorio . . . . . . uia Flaminia miliar. ab urbe Roma plus minus quarto decimo cum omnibus fundis uel uocabulis suis uidelicet Sergianum, Staturianum, qui et Nuce predia uocatur, seu Saburiam atque Pontianum; necnon et Bauianum siue quibus aliis uocabulis uocatur  cum casis, uineis, terris, syluis et cum omnibus finibus, terminis limitibusque suis, inter affines ab uno latere uia publica qui ducit in Fossato de herede quondam Ioannis  grammatici et recte per ipsum Fossatum in riuo qui descendit in Ponte quem ueneni . . . . et ab alio latere per ipsa suprascripta uia publica recte ducente per Montecello qui ducit in riuo, et deinde per terram sementariciam in uia de Solaro, et exinde per limite in Puteo, et ab ipso Puteo secute in supradicto Ponte ueneno. uel si quis aliis affines sunt aut ab origine fuerunt iuris qui assistent. Denique porro et confirmamus uobis casalem unum in integrum quem uilla rustica, siue quo alio uocabulo nuncupatur, cum uniuersis  fundis uel uocabulis suis, cum casis, uineis, seu terris et syluis, campis, pratis, pascuis, diuersis arboribus, criptis arenariis, fontibus cultum uel incultum, et cum omnibus finibus, terminis limitibus suis, et omnia ad eum generaliter et in integrum pertinentibus, posito territorio . . . . . miliari ab urbe Roma plus minus. Preterea et stabilimus atque confirmamus uobis immobilibus locis omnibus que in Romam et ubique foris Romam prefati monasterii uestri legaliter pertinent ut cartula inde ueridice  facta pensionem soluantur. Supradictis autem locis que usque nunc soliti estis soluere pensionem singulis quibusque indictionibus soluere iubemus uobis, focis autem ceteris supradictis que per annorum curricula non fuit pensionem a uestris antecessoribus neque a uobis soluant, et per negligentiam actionariis huius nostre sedis et uestris iure consistentibus sine uestrorum antecessorum et sine uestra contentione ostatis soluatis, neque amodo deinceps persoluatis. Inclinati precibus uestris pro inuiolabili restauratione et stabilitate supradicti monasterii per huius presentis precepti seriem supradictum monasterium et immobilibus locis, seruis et ancillis, colonos et colonas ut superius per ordinem exaratos leguntur a presenti tertie decime indictioni  in perpetuum concedimus et stabilimus tibi, tuisque successoribus abbatibus, et seruorum Dei eiusdem uenerabilis monasterii detinendum, omnemque quam indiget meliorationem fabricam seu defensionem prenominata loca ut superius leguntur indifferenter uos sine dubio procurantes efficiatur; nullaque preterea ad dandum annue pensionem ab uobis mora proueniat. Sed ultro actionarii sancte nostre Ecclesie et nostrorum piorum locorum apto tempore persoluantur. Unde et sub terribili atque tremendi futuri examinis diem, et maximis sub anathematis interdictionibus Domini nostri et beati Petri principis apostolorum auctoritate decernimus. Nulli quoquo modo nostrorum successorum pontificum licere uel alie magne parueque persone  cuiuscunque sit honoris preditus uel dignitate qualibet, exquisitione aut ingenii arte dissoluere hec que a nobis pio intuitu ad laudem Redemptoris nostri constituta atque confirmata sunt, nec penitus ex eisdem locis uel possessionibus atque rebus et facultatibus, familiis etiam aut peculiis, uel quidquid ad eumdem uenerabile monasterium pertinere dignoscitur, auferre uel alienare, potius autem omnis ut prelatum est in eodem sancto loco perenniter in integrum permaneant, promulgantes sancimus ut per omnipotentis Dei nostri uirtutem sub terribili anathematis obligatione omnino obtestantes decernimus, nullus unquam presumi quamlibet contrarietatem aut malitiam in eodem monasterio uel pertinentibus  eius a causis siue locis aut familiis inferre  uel placitum tenere, siue distractum facere, nisi per tuam tuisque successoribus licentiam. Si quis autem ex nostris successoribus pontificibus, aut ex quocunque homine potente uel inferiore, magna scilicet paruaque persona cuiuscunque sit honoris preditus uel dignitate, presumpserit quocunque argumento uel exquisita occasione hec que a nobis ad cultum Dei statuta atque confirmata sunt, distrahere aut diminuare uel in quoquam temere aut refragare, et, quod non optamus, quemlibet locum aut possessionem uel quidquid, predicto monasterio pertinere dignoscitur, auferre aut alienare ex eodem sancto loco conatus fuerit, sciat se Domini nostri et beati Petri principis apostolorum auctoritate insolubili anathematis innodatus, et a regno Dei alienus, contrarios  sibi sentiens omnes sanctos eiusdem monasterii quiescentibus, et cum ipsis ante tribunal Dei omnipotentis in tremenda examinis diem distractus, eiusdem sanctis faciat rationes, atque cum diabolo eiusque atrocissimis pompis et cum Iuda traditore Dei et Saluatoris nostri Iesu Christi, et omnibus impiis deputatus et in tartareo igne et inextinguibili incendio et uoragine chaos demersus concrementur in eternum. Porro qui inuenti fuerint ipsum monasterium defendere, et omnia que in hoc apostolico nostro priuilegio precepto continentur adnexa custodientes integra mentis sinceritate seruauerint, a dextris inueniantur Dei in locum lucis constituti, et omnes sanctos Dei qui in eodem monasterio quiescunt firmos habeant protectores  eorumque suffragiis et in presenti uita adiuuentur et in futura beatitudine celestis regni gaudia cum angelis Dei et omnibus sanctis et electis per infinita consequantur secula.

Scriptum per manum Leonis notarii regionarii atque scriniarii sancte Romane Ecclesie, mens. Aprilis, ind. suprascripta tertia decima. + Bene ualete. Datum uIII Kal. Aprilis per manus Marini episcopi  sancte Polimartiensis Ecclesie et bibliothecarii summe sedis apostolice. Anno, Deo propitio, domni nostri Agapiti summi pontificis et uniuersalis iunioris pp. in sacratissima sede beati Petri apostoli, nono et ind. suprascripta tertia decima  .

Ego Omnia sanctus sancte Romane Ecclesie  iudex et notarius sicut in dicto priuilegio Carticino  inueni in eoque legi potuit non cancellato, non abraso, non uitiato, uiso, lecto et sic obscultato diligenter coram discretis uiris domnis presbytero Giptio sancti Apollinaris et Bartholomeo sancte Marie de Caccabari, cleri urbis et Romane fraternitatis rectoribus per sedem apostolicam deputatis, et eorum auctoritate decreto atque mandato et coram infrascriptis testibus litteratis ad hec specialiter uocatis et rogatis, scilicet domno Iacobo archipresbytero sancte Marie in uia, domno Aegidio presbytero et rectore ecclesie sancte Lucie de Confinio, et domno Raynaldo presbytero et rectore ecclesie sancti Andree de Urso, domno Iacobo priore ecclesie sancti Andree de Columna, domno Thoma canonico ecclesie sancti Laurentii in Lucina,  domno Angelo Ronterii canonico eiusdem ecclesie sancti Laurentii, et domno Angelo Scholari nato domni Iacobi Consolini iudicis. Sic de uerbo ad uerbum nichil addito uel detracto eatenus quatenus legi potuit scripti et fideliter exemplatus sum ac in publicam formam redegi. Rogatu uenerabilis et religiosi uiri domni Matthei  abbatis uenerabilis monasterii sancti Syluestri de Capite in Urbe, ordinis sancti Benedicti et conuentus eiusdem decreto etiam et auctoritate atque mandato supradictorum rectorum sub ann. Domini 1267 indict. 5, mens. Iulii 27. In quo quidem priuilegio carticino suspensa erat bulla plumbea filo serico uiolacei coloris cui ab uno latere cruce media he littere circulariter legebantur: AGAPITUS, et in medio erat quoddam  signum stellam quodammodo representans, ex alio uero latere he littere apparebant cruce ibi posita: PAPAE.

Locus + signi notarii.

+ Ego presbyter Gyptius sancti Apollinaris cleri urbis et Romane fraternitatis rector, habens fidem huic publico instrumento fideliter exemplato ideo me subscribo.

+ Ego magister Bartholomeus de Caccabari, rector cleri urbis et Romane fraternitatis habens fidem huic publico instrumento fideliter exemplato, ideo me subscribo.

+ Ego domnus Iacobus, archip. sancte Marie in uia testis predictus me subscribo.

+ Ego presbyter Aegidius, rector ecclesie sancte  Lucie de confinio predictus testis me subscribo.

+ Ego presbyter Raynaldus, rector ecclesie sancti Andree de Urso testis predictus me subscribo.

+ Ego Iacobus, prior ecclesie sancti Andree de Columna testis predictus me subscribo.

+ Ego Thomas, canonicus ecclesie sancti Laurentii in Lucina supradictus testis me subscribo.

+ Ego Angelus Ronterii, canonicus ecclesie sancti Laurentii testis predictus me subscribo.

+ Ego Angelus, legum scholaris natus domni Iacobi Consolini iudicis predictus testis me subscribo.

 + Ego Iacobus, Consolinus iudex et nunc camerarius iudicum Urbis, habens fidem huic instrumento et priuilegio fideliter exemplato me subscribo sub annis Domini millesimo CCLXXuII, ind. 5 mensis Augusti 26.

+ Ego Adenulfus, iudex et rector iudicum habens fidem huic instrumento et priuilegio fideliter exemplato, me subscribo.

+ Ego Maximus, Petri Odonis iudex et nunc camerarius iudicum huic priuilegio fideliter exemplato, me subscribo.



XX. AGAPETI PAPAE II PRIuILEGIUM PRO MONASTERIO S. MARTINI DE LENIS. 
[Apud D. Bouquet, Recueil des historiens, IX 233.]


AGAPETUS episcopus, seruus seruorum Dei, SEGARIO religioso abbati uenerabilis monasterii sancti Martini, qui uocatur Lenis, qui est in ripa de flumine Atace in ualle Bolicarnea, et per eum in eodem uenerabili monasterio in perpetuum.

Cum magna nobis sollicitudine insistit cura pro uniuersis ecclesiis ne aliquam necessitatis iacturam sustineant, sed magis proprie utilitatis stipendia consequantur. Ideo conuenit nos pastoralis tota mentis integritate procurare et sedule eorum utilitatum subsidia illis conferre, ut Domino nostro omnipotenti id quod pro eius sanctimoniis, honore etiam  et laude atque gloria eius diuine maiestatis, uenerabilium ut nostrorum erat contulisse locis, sitque acceptabile, nobisque ad eius locum locupletissima misericordia dignum huiusmodi pii operis insidere in sidereis conferatur arcibus remuneratione. Igitur quia petistis a nobis quatenus ecclesiam sancte Marie que est in Coronulas, cum terris et uineis et cum omni redhibitione sua, pari modo et ecclesiam S. Stephani que est in Bolorda, item cum terris et uineis et cum omnibus pertinentiis suis; simili modo et ecclesiam S. Ioannis que est in Combreto, cum omnibus suis pertinentiis; pariterque et ecclesiam S. Petri que est in Petralata, item cum terris et uineis; uerum etiam et uillam de Buxo et Petrus, cum terris et uineis et siluis et aquimolis suis; similiter  in uilla que dicitur Cassanges, cum casis et uineis et terris, et medietatem de uilla que dicitur Barosa, nec non in uico Adasate cum terris et uineis; pari modo et uilla que dicitur Artosol, cum omni sua pertinentia: pariter infra comitatu Feniolotense, et comitatu Rodense, et Rosselione, tue religiositati . . . . in perpetuum concedere deberemus. Ita sane ut a uobis uestrisque successoribus singulis quibusque indictionibus pensus nomine rationibus ecclesiasticis decem argenti solid . . . . . denarios duodecim difficultate postposita persoluatur . . . . . de nostra melioratione  seu definitione indifferenter uos sine dubio procurantes efficiatur; nullaque preterea ad dandum annue pensus a uobis mora proueniat, sed ultro actionariis sancte nostre Ecclesie apto tempore persoluant; statuentes apostolica censura, auctoritate beati Petri apostolorum principis, sub diuini iudicii obtestatione anathematis interdictum, ut nulli unquam nostrorum successorum pontificum uel alie cuilibet magne parueque persone ipsa prenominata loca a potestate et ditione iam fati monasterii auferre presumat. Si quis autem temerario ausu magna paruaque persona contra hunc nostrum apostolicum preceptum agere presumpserit, sciat se anathematis uinculo innodari, et a regno Dei alienum, et cum omnibus impiis eterno incendii  supplicio condemnatum. At uero qui obseruator exstiterit precepti, gratiam atque misericordiam, uitamque eternam a misericordissimo Domino nostro consequi mereatur.

Scriptum per manum Leonis scriniarii sancte Romane Ecclesie in mense Octobris, indictione XIII. Bene ualete.



XXI. AGAPETI PAPAE II PRIuILEGIUM PRO MONASTERIO MONTIS CASSINI.  Balduino abbati Casinensi eiusque successoribus monasterium S. Stephani in territorio Terracinensi situm concedit.
[Tosti, Storia di Monte Casino.]

AGAPETUS episcopus, seruus seruorum Dei, BALDUINO  dilecto filio, et abbati uenerabilis monasterii Cassini Montis, et omnibus eius regulariter intrantibus in perpetuum.

Conuenit apostolico moderamini pia religione pollentibus beneuola compassione succurrere, et iusti desiderii congruum impertire suffragium. Atque ideo quia postulastis a nobis quatenus concederemus uobis monasterium sancti Christi protomartyris Stephani, quod per longam uetustatem in ruinis, et in desertis positum est cum ecclesiis, seu cellis, aquis, riuis, cum terris, campis, pascuis, siluis, cultis uel incultis, et cum omnibus ad suprascriptum monasterium generaliter in integrum pertinentibus, positum territorio Terracinense,  et inter has fines. A primo latere casale qui uocatur uorke, et casale Cleuini; a secundo latere pede montis deuoluit quomodo ascendit per pedem montis sub ipso monte, per pedem montis sancti Lacui, et ueluti uadit in monte de Campilla, et per riuum Balani, et montem de Montania, et casale Rustizanu et Tauri. A quarto uero latere casale Salissanu, et Plage, et Baleranum usque in riuo Dauid et reuertit in casali Barkas. Iuris sancte Romane, cui Deo auctore deseruimus Ecclesie, uobis tenendum perpetuis temporibus concedere deberemus, inclinati precibus uestris per huius precepti seriem supra scriptum monasterium cum omnibus ad eum pertinentibus, sicut supra legitur, a presenti quarta decima indictione uobis uestrisque  successoribus in perpetuum uobis concedimus detinere deberi; statuentes atque promulgantes sub diuini iudicii obseruatione et anathematis interdictione, ut nulli unquam nostrorum successorum pontificum, uel alie cuilibet magne parueque persone subtrahere presumat, que ipsum locum ad restaurandum, et ad pristinum gradum reuocandum, a nobis per remedium anime Stephanie spiritualis nostre filie recepistis. Si quis autem, quod non optamus, temerario ausu contra hoc nostrum apostolicum preceptum ire tentauerit, sciat te auctoritate Dei, et beati Petri apostolorum principis anathematis uinculo innodatum, et a regno Dei alienum. Qui uero pio intuitu custos, et obseruator huius nostri apostolici constituti in omnibus exstiterit,  benedictionis gratiam, et misericordiam a iusto iudice Domino Deo nostro consequi mereatur.

Scriptum per manum Acritioneri scriniarii sancte Romane Ecclesie, in mense Octobrio, indictione supra scripta, quarta decima. Bene ualete. Data septimo decimo Kalendas Nouembris per manum Andree diuini, respectu gratie, arcarii sancte sedis apostolice. Anno, propitio Deo, pontificatus domni Agapiti, summi pontificis, et uniuersalis pape, in sacratissima sede beati Petri apostoli, anno decimo, in mense, et indictione suprascripta.



XXII. AGAPETI PAPAE II PRIuILEGIUM PRO CELLA S. MARIAE ET S. HUNNEGUNDIS HUMOLARIENSI. 
[Colliette, Mémoires du uermandois, I, 563.]


In nomine sancte et inseparabilis Trinitatis: AGAPETUS, Christi adminiculante misericordia, sancte Romane sedis antistes.

Si sanctis petitionibus prestabiles uoto piorum assensum prebemus, uoluntati Domini nos militaro credimus. Ergo notum sit uniuersis catholice matris Ecclesie filiis, quod misit ad nos filius noster gloriose indolis puer, scilicet Lotharius rex Francorum, paternitatem nostram humiliter obsecrans, ut quamdam cellam in pago uiromandensi sitam, in honore beate Dei genitricis Marie, et sancte Hunegundis uirginis constructam, apostolice auctoritatis presidio muniremus, quam suggerentibus genitori  suo Ludouico uidelicet regi, et sibi ipsi eque regi, comite Adalberto, et idoneo satis uiro Eiberto, qui eamdem abbatiolam iure beneficii possidebat, ad sacre religionis uenerabilem cultum erigere conatur, atque regie potestatis precepto corroborare nititur: cuius petitioni congaudentes, ecclesiastici uigoris manum exerimus; et ex aqua fulcimur auctoritate precipimus ut prefatam abbatiam nemo unquam secularium possideat, neque ex rebus eiusdem celle quidquam sibi aliquis usurpet, non rex, non comes, non episcopus, nec quilibet princeps, quacunque potestate preditus, nisi forte tuendi et defendendi causa, et hoc non nisi eiusdem loci regularis abbatis fiat permissione. Si quis uero pro hac adipiscenda pecuniam, uel quod libet munus regi  aut cuilibet principi dederit, siue promiserit, subinferende maledictioni subiacebit. Sit igitur eidem celle abbas, secundum regulam sancti Benedicti constitutus, et monachi regulari districtioni subiecti, quos de rebus eiusdem celle aliquod dispendium perpeti, cum omni imperio prohibemus. Res ergo eiusdem ecclesie sunt Humolarias uilla, in qua cella constructa est, cum mansionibus cunctis ad se pertinentibus: Merulfi curtis cum adiacentiis suis; Eudoldi  curtis cum appenditiis suis; Cauiniacus cum mansis ad se pertinentibus. In uilla que dicitur, Frisia super fluuium Summam, duodecim mansi quos pro commoditate piscium eidem ecclesie perpetualiter habere liceat . . . . . Si quis uero contra huius apostolici priuilegii tutelam aliquid molitus fuerit . . . . . hunc . . . . . excommunicamus . . . . . ut sub huius anathematis uinculo penaliter innodatus, sit anathema maranatha. Fiat, fiat.




ANNO DOMINI DCCCLXI.
SANCTUS ODO ARCHIEPISCOPUS CANTUARIENSIS.





uITA SANCTI ODONIS Auctore, ut uidetur, OSBERNO monacho Cantuariensi.






OBSERuATIONES PRAEuIAE.

 1. Etsi huius uite scriptor antiquitatem uel ex manuscripto codice sapiat, non tamen eius nomen etatemue signat codex Thuano-Colbertinus, ex quo hanc uitam descripsimus. Is auctor mihi uidetur esse Osbernus Cantuariensis monachus sub Lanfranco archiepiscopo, qui Osbernus de uita Odonis Cantuariensis archiepiscopi librum unum scripsisse apud Pitseum memoratur. Incertum est an Willelmus Malmesburiensis hunc libellum pre oculis habuerit in concinnando Odonis elogio, quod libro I de Gestis pontificum Anglorum inseruit. Dubitandi ratio inde petitur quod Willelmus in nonnullis rebus, leuioris tamen momenti, cum Osberno  non conuenit. Osbernus quippe ait, Odonem sue electioni in sedem Cantuariensem repugnantem non prius consensisse, quam missis Floriacum legatis abbatem arcessierit, quia eum ad monachatum indita cuculla initiatus fuisset: Willelmus habet Odonem, transito mari, apud Floriacum monachilia accepisse, Osberno Geruasius Dorobernensis  monachus, Willelmo Bromtonus suffragatur. Osbernus addit Odonem mortuum ecclesie custodi apparuisse, ut Elfsinum, in Cantuarie cathedram simoniace intrusum, uerbis suis compesceret: Willelmus Elfsino ipsi factum ostentum tradit. Ad hec quedam Willelmus commemorat, ut de sancti Wilfridi facta per Odonem translatione, aliaque nonnulla, de quibus Osbernus silet.

2. Ambo in id conueniunt, defuncto uulfhelmo Cantuariorum antistite, cum regis ac populi uota in Odonem concurrissent, hanc constantius, ut qui nondum amicisset monachum, renisum fuisse, ne morem maiorum ambitione sua turbare uideretur. Nullum enim ad id tempus, nisi monachili schemate indutum, archiepiscopum fuisse, inquit Willelmus, quod aliis uerbis tradit Osbernus. Godwinus sectarius errorem  uocat, aitque certum esse Nothelmum aliosque nonnullos seculares, ut uocant, presbyteros Cantuariensi Ecclesie ante Odonem prefuisse. uerum nullo argumento id certius rescire potest Godwinus, quam Odo ipse aut Willelmus, primorum temporum uiciniores: nec constat Nothelmum monachatus expertem fuisse. Beda quidem in prefatione ad Historiam Anglorum Nothelmum duntaxat religiosum Londinensis Ecclesie presbyterum uocat: at hoc nomine donare solebant monachi sacerdotes; et Beda ipse in epistola ad Nothelmum illum, uenerabilem fratrem nostrum Nothelmum presbyterum appellat; que uerba monachum designant potius quam presbyterum secularem. Monachum induit Odo, simulque ipsa monasticarum uestium susceptione professus est sub annum 937, quo tempore Floriacense monasterium ad strictiorem regule cultum reuocatum fuit opera Odonis abbatis Cluniacensis. Ab eo itaque Odo monasticum habitum susceperit, pretermissis Cantuaritis aliisque Anglicanis monachis,  quorum obseruantia in tanta opinione tunc non erat. Eadem causa Oswaldum aliosque Anglos illexit ad cenobium Floriacense, ex quo Abbo in Angliam missus est non minus causa pietatis quam eruditionis.

3. Inter alia Odonis facta, quorum in sequenti libello nulla mentio est, precipuum uidetur illud quod de corporis sancti Wilfridi episcopi Eboracensis translatione ab eo Cantuariam procurata legitur tum apud Willelmum, ubi de nostro Odone, tum apud Eadmerum in libro de uita S. Wilfridi, edita in parte prima Seculi III Benedicti, pag. 226 et 227. Addit Willelmus curasse Odonem, ut heroico metro Wilfridi uita texeretur; idque exsecutum fuisse Fridegodum quemdam, cuius pema Patrologie nostre, tom. CXXXIII damus. Subdit Willelmus  synodalem Odonis epistolam ad suffraganeos suos tempore Edmundi regis directam, qua eos hortatur, ut ne tepide et negligenter in regimine animarum conuersentur, qua in epistola Odo non mediocre, ut Willelmo uisum est, litterarum dedit indicium, sed maius pietatis ac sollicitudinis pastoralis. Hec epistola ab eo scripta est, ut puto, post constitutiones ab ipso latas sub eodem rege, apud Spelmannum editas, in quibus cauetur de officio regis, cleri et magistratuum. In capite 6, monachos hortatur ut in omni humilitate et obedientia die noctuque uota sua adimplere studeant, permanentes in timore Dei in ecclesiis, ubi se uoto constrinxerunt. Non sint uagabundi, neque gyrouagi, qui nomen monachi desiderant, officium autem eius contemnunt: sed secundum exempla apostolorum, per habitum humilitatis, laboribus manuum, et lectione sacra, et continuis orationibus se exercentes. Ad hec Eadmerus in prologo ad uitam sancti Wilfridi memorat Odonis libellum nostri  de uita et conuersatione ipsius Wilfridi. Sed libellus iste sine dubio non alius est quam Fridegodi carmen, cui in codicibus nonnullis premissa est Odonis epistola, in qua hec uerba: Igitur uenerabillimas beati confessoris Christi Wilfridi reliquias indecenti sentinose uoraginis situ marcidas, imo  prelatorum horripilatione neglectas, cum inde fauente Deo, scilicet a loco sepulcri eius, quidam transtulissent, reuerenter excepi, atque intra ambitum metropolitane, cui gratia Dei presideo, collocaui. Itaque tante tamque Deo digne affinitatis delectatus uicinitate, et editiore eas entheca decusare, et excerptis de libro uite eius flosculis nouo opere pretium duxi carmine uenustare, id est per Fridegodum: quod tamen Eadmerus, et forsan alii nonnulli, Odoni tribuerunt. Nescio an certiora sint que de aliis Odonis scriptis habet Pitseus, qui ei insuper tribuit librum unum ad Floriacenses pro nepote suo Oswaldo; alium item de reali presentia corporis Christi in Eucaristia, itemque librum unum epistolarum, et alium diuersorum pematum.

4. Quod superest, Eadmerus, Willelmus Malmesburiensis, Mattheus Westmonasteriensis, aliique Odonem sanctum uocant, et post eos cardinalis Baronius in tomo X Annalium, tametsi in Martyrologio Romano locum non habet Odo. Eum die quarta  Iulii ad Dominum migrasse ex Capgrauio aliisque scriptoribus Anglicis Maiheuuius docet, non septima Februarii, qua die de sancto Odone agit Molanus in Additionibus ad Usuardum. Laudatur maxime in sequente uita S. Dunstani per Osbernum.



Odo paganos parentes relinquit.


1. uenerabilis Christi confessor Odo, nobilibus sed paganis  parentibus oriundus, sicut rosa e spinis floruit, uel quasi pretiosum de uilibus uasculis aroma processit. Nam ex impia illa senatorum multitudine fertur genus habuisse, que olim sceleratissimum predonem Inguarem comitata, nauali manu in regnum Anglorum est aduecta. Hos ille natiuitatis principes sortitus, et eorum accuratissima educatione  pueriles annos translatus, festinabat Christianorum conuenticula indesinenter adire, diuinos qui ab illis dicebantur sermones magna animi oblectatione audire, domumque reuertens que audierat parentum auribus sedulo infundere. Super quibus bonorum studiorum primordiis pater impius impie irritatus, prohibeat omnino ne Christum nominaret, neue paternas institutiones Christiane religionis ueneratione immutaret. uerum ille, prohibentis imperium penitus despiciens, magis ac magis Ecclesie limina terere, et diuini uerbi intento animo semina percipere, et que ceperat absque pauore domi nuntiare. Hinc iterum pater supra humanum modum exasperatus, grauissima illum correptione affligit, iusque hereditatis, quod ad illum lege primogenitorum  uenire debebat, subtrahit. Tum puer, exsultans in Domino quod talem pro eius nomine proscriptionem subiret in terra propter quam ascribendum se esse consideret in celo, dimissis parentibus, parentum diuitiis, nudus et omni mundano decore priuatus aufugit.



Athelmum adit; litteris studet.

2. Adito itaque duce quodam, nomine Athelmo, qui tempore regis Eluuredi et Christianissimus, et inter ceteros optimates regni Anglorum unus de sublimioribus erat, postulabat se illius potentia et auctoritate a parentum suorum furore defendi. Qui bona adolescentis indole gaudens, nec dignum aliquatenus  esse iudicans, ut tale decus paganis ritibus sub patris imperio deseruiret, paterno affectu illum suscepit, defensione muniuit, auxiliis necessariis simul et non necessariis fouit, deinde Greca ac Latina lingua magistris edocendum tradidit, quarum linguarum plerisque tunc temporis in gente Anglorum usus erat, a discipulis beate memorie Theodori archiepiscopi profectus; factusque est in utraque lingua ualde gnarus, ita ut posset pemata fingere, prosam concinnare, et omnino quidquid  ei animo sederet, luculentissimo sermone proferre.



Ordinibus initiatur.

3. Post hac sacramento baptismatis renatus, clericali tonsura decoratus, usque ad subdiaconatus ministerium domini sui admonitione perductus est: in quo gradu per aliquot annos ita sanctitate uite et predicationis sinceritate pollebat, ut quicunque illum agnosceret, Spiritus sancti templum esse non dubitaret; omniumque testimonio dignus esset qui ad altiora Ecclesie ministeria, licet etas eius  hoc prohiberet, prouehi deberet. Unde suasus a domino suo ut ad sacerdotium se sineret transferri, quatenus ab  illo diuinum quotidie officium audiret, cuius uitam castissimam, manus uero munditie plenas agnouisset, ille, obiecta immatura etate, quantum potuit obstitit. Postmodum uero, ratione simul et antiquorum exemplorum auctoritate uictus, religioso desiderio cessit; leuiticam stolam humero circumdedit, paruoque tempore elapso summorum quoque mysteriorum sacrator accessit. Ex quo tempore tam ipse dux quam ceteri pene omnes regalis palatii principes in summa eum ueneratione habere; secreta male acte uite ei aperire, et de his emendandis eius consilio libenter credere.



Romam adit cum Athelmo, eumque sanat. In Angliam reuertitur.


4. Interea dux regi suggessit habere se desiderium proficiscendi Roman et sanctis apostolis ibidem supplicandi: moxque regia licentia simul ac munificentia donatus, adiuncto sibi uenerabili presbytero Odone, cum magno comitatu profectus est. Sed cum itineris aliquantulum peregissent, acerba tactus infirmitate acriter cepit egrotare, adeo ut uix reciproci flatus posset era spirare. Cumque per sex continuos dies et languor augmentum, et commeatus acciperet detrimentum, septimo iubet omnem turbam cepta uia progredi, solo Odone secum retento, cuius ope in presenti periculo maxime indigebat. Quem ad se post relictos  illos flebili uoce clamatum, orat ut pro sui liberatione Domino preces effundat, referens se indubitanter credere quod nichil ei diuina pietas denegaret, quem a puero magna gratia acceptum haberet. Tum uenerabilis Odo, animo ad Deum erecto, toto corpore terra procumbit, magnosque diuine clementie singultuum imbres effundit; surgensque de solo postulat sibi repletam uino phialam deferri; super quam inuicte crucis signaculum edens, humiliter uinum uiro porrexit, atque ut in Domino per omnia confideret fideliter admonuit. Bibit itaque homo quod erat in calice, et eodem momento cum redderet phialam, redditam sibi omnimodam sentiebat medelam. Proinde curuatus ad genua presbyteri, gratias refert, ascensoque equo premissos comites  uolucer insequitur, quos celeri cursu uiam terentes sequenti die impigro et ipse uolatu attingit. uiso autem illo omnes pre gaudio lacrymas fundunt; sed prestite salutis auctorem cognoscentes amplius mirantur. Romuleam igitur ad urbem usque progressi, et inde ad patrios lares feliciter reuersi, immensam tum regi, tum ceteris in palatio degentibus in aduentu suo letitiam prestant.



Ethelstano regi fit charus.

5. Post dies duce ipso, ac post ducem prefato rege de presenti uita sublato, Eduardus, filius eiusdem regis, in regnum successit, et illud pluribus annis prudentissime rexit: in cuius diebus uenerabilis Odo presbyterii gradum officio simul ac  uite sanctitate insignis administrabat, regi notus, et acceptus ei, et omnibus admirandus ad omnes benignitate ac mansuetudine diffusus, omnium moribus iuxta apostolorum se contemperans, ut omnes Christo lucrifaceret. Ubi autem rex Eduardus huic uite modum posuit, Ethelstanus filius eius regni habenas sortitus est. uir uero admirabilis Odo uitam, ut diximus, uirtutum per omnia agens, magnus ab omni populo habebatur. Nec enim ciuitas super montem posita, uel lucerna in candelabro lucens poterat abscondi. Hinc processit ut sanctitatis eius fama quotidie augmentando magnificata, ad aures quoque eximii regis Ethelstani mira cum laudis exaltatione perlata sit: qui hominem ad se euocatum,  et uere Dei famulum esse certissime agnitum, suis cum amicitiis iungit, ac secretorum suorum pre ceteris conscium facit.



Fit episcopus Schireburnensis.

6. Inter hec sedes episcopalis, que tunc temporis Scireburne, nunc autem Seriberic est, pastore uiduata est. Sciens itaque rex Odonis uitam pontificatu omnino dignissimam, eum de suscipiendo episcopatu interpellare, ac ut ouium Dei pastor apostolicus loco defuncti fieri acquiesceret, magno cepit studio renitentem obsecrare. Quid moror? Tandem Ecclesie ac regiis precibus uictus, quod sibi nimium graue testabatur, pontificale officium in prefata Scireburnensi Ecclesia pontifex factus administrare  consensit. Presidebat his diebus loco, dignitate, auctoritate et officio, Ecclesie Cantuariensi uir bonus et strenuus, Wlfelmus nomine, qui huic regis, cleri ac plebis electioni animo libenti consensum attribuens, eum pro suo iure in illam, ad quam electus erat, pontificii dignitatem debito cum honore sacrauit. Sacratus autem et insignibus sacerdotalibus sacerdotaliter infulatus, quam gloriosum Deo habitaculum se prebuerit, quam erga animarum sibi commissarum lucra sollicitus fuerit, nescio utrum aliquis digne ualeat eloqui, quantacunque sagacitate preditus ingenii. Unde quid de illis simplicitas pure mentis aduertere possit, scribere nolo: tantum opera miserentis Dei que in seruis suis placita sibi simplicitate inherentibus operari in beneplacito suo  dignatur, eis consideranda propono.



Anno 938 paganis superiorem prestat Ethelstanum.

7. Anno inter hec Dominice incarnationis nongentesimo tricesimo  octauo, regni autem Ethelstani uictoriosissimi regis quartodecimo, congregatus est aduersus regnum Anglorum immensus paganorum exercitus profanis legibus suis subiugando eneruare, et eneruando uolens annichilare sacratissimas quas Angli seruabant leges Christianorum: quibus nominatus princeps ualida armatorum manu stipatus occurrens, pugne se dedit, et diutissime ac atrocissime pugnatum utrinque est. Duxerat autem secum in aciem rex sanctum Odonem, eius meritis se multo maxime  quam militum copiis confidens hostem uicturum. Dum igitur hinc inde strages grauissima fureret, et erumnosa res luctuosa contigit. Quo etenim rex ipse pugnabat, iuxta capulum gladius confractus est, et regem quasi inermem hostibus exposuit. Inter hec Odo a pugna remotus longiuscule stabat, ore et corde pro salute Christiani exercitus Christo supplicans, et uultum manus ac lumina celestibus pro hoc ipso indefessus extendens. Quid itaque rex uitali euentu facere posset fluctuabat, ut se armaret suorum quemquam exarmare nefas iudicabat. Pars igitur aduersariorum ubi regem fracto ense stare aduertit inermem, fugam quam inire ceperat, uersis uultibus in pugnam acriori cede uindicare aggreditur.  Tum subito intonat ether a clamore multitudinis, ut Deus succurreret, et celeri gressu Odo uenerandus accurreret uociferantis. Aduolat et quidnam sibi uelit rex a se fieri lassabundus interrogat. Audit, et statim regi taliter inquit: Quid est hoc? quo intendis? Ensis tuus in latere tuo integer pendet, et tu eum fractum esse conquereris? Redi ad te, ad uaginam manum extende, exsere illum, et ecce dextera Domini erit tecum. Nec formides, quia non prius continget solis occubitus, quam aduersarios Domini tui, qui contra te insurrexerunt, fuga inuoluat aut interitus. Ad hec quique audientium grandi stupore attoniti deflexis luminibus uiderunt, quem prius non uiderant, ensem in latere regis pendentem: quem rex in Deo confortatus arripiens,  dextera leuaque cunctos occursantes, aut debilitauit, aut fugauit, aut morti funditus tradidit. Itaque iuxta uerbum famuli Dei factum est, ut simul et sol occumberet, et regi de hostibus uictoria proueniret. Quid hinc gratiarum, quid laudum, quid uotorum Deo per fidelem seruum suum Odonem, per regem, per uictorem exercitum, per totum regnum quo magnitudo istius uictorie perlata est, sit persolutum quis enarret? Magnificentia facti docebit audientes, quia non facile quisquam. Gloriosus autem Odo magne dehinc admirationis apud omnes habitus est, et uere preclarus Isrelita comprobatus.



Eadmundo cogente ad Cantuarie pontificatum non acquiescit translationi nisi prius sit monachus.

8. Post paucos huius insignis uictorie annos  Ethelstanus bono fine presentem uitam finiuit  , et frater eius Eadmundus locum decedentis rex factus obtinuit. Hinc germani sui uestigia in bono emulans, bonos quosque summo studio diligebat, et eos sibi familiares effectos, in his que Christianum regem decebant, sincero ac libenti animo audiebat. Preclare igitur inter alios beatus Odo eius familiaritate potitus est, et ab eo pura mente dilectus. His diebus Wlfelmus pontifex Cantuariorum cunctis mo talibus debitum uite finem sortitus est. Ne itaque tanta sedes plus equo pastore careret, reuerendum Odonem rex conuenit, suadens quatenus desolate Ecclesie per susceptionem super illam cure pastoralis subueniret. Obstat ille, nec ullum suadenti prebet assensum. Dicit enim et indignum se tanta re; et  si dignitas aliquatenus aspiraret, tamen ne pontifex Ecclesia sua relicta ad aliam migret, canonum auctoritate fatetur prohiberi. Contra que et notam omnibus probitatem illius rex edisserit, et quod beatus apostolorum princeps Petrus de Antiochia Romam translatus fuerit, multique alii iuxta ueterum monumenta, librorum sedes suas ratione cogente mutauerint, luculento sermone proponit; et adiecit: Huius quoque rei exemplum penes nos satis idoneum et clarum habemus, uiros uidelicet sanctos, Melitum dico antistitem Lundoniensem, et Iustum Rofensem Cantuariam simili ratione, qua te sedem mutare  suademus, fuisse translatos. uictus in his pontifex sanctus, aliud sue contradictionis argumentum opponit. Cum primi, inquit, Patres ipsius Ecclesie, qui et Christianitatem regno Anglorum attulerunt, et omnes qui eis successerunt usque in presens monachi, ut omnibus constat, exstiterint; ego tam antiquam, tam sanctam, tam Deo acceptam, et tantorum Patrum auctoritate roboratam consuetudinem mutarem, infringerem, annichilarem? absit; imo nouerit tota Britannia, et que adiacent insule omnes, me nullo unquam pacto consensurum ut ipse in clericali habitu constitutus per pontificatum Ecclesie Cantuariensi presideam, cui nullus antehac qui monachus non fuerit, scitur presedisse. Attamen quia me, ut intelligi datur, non tu solus, sed  multi uocant, ut ibi pontifex fiam, nec meum est illis reluctando penitus contradicere, ne eum qui in ipsis habitat Deum offendam, commendans conscientiam meam ab omni istius honoris ambitione uacuam Deo, sanctum propositum monachice religionis, quod ab ineunte etate desideraui, nec adipisci uariis causis impedientibus merui, hac saltem, ut interim ita putetur, occasione assumam. Postmodum uero de pontificatu quo de agitis, ipse cui cuncta cordium secreta patescunt, agat, et hunc in eo constituat, quem idoneum ad hoc sua sapientia probat.



Monachi uestem a Floriacensibus accipit; fit dein archiepiscopus.

9. Hac uiri sententia rex non modice exhilaratus, laudat sanctum propositum eius, laudat admirandum  et imitandum exemplum magne humilitatis eius, laudat constantem uirtutem animi eius. Destinantur igitur post hec sub celeritate nuntii ad abbatem cenobii sancti Benedicti Floriacensis, sancte religionis habitum ad opus episcopi iuxta prescriptum negotium exquisituri. Fama siquidem religiosissime conuersationis, que apud Floriacum ipsis diebus, quaque terrarum ferebatur omnimodo feruere; et econtra studium eiusdem religionis, quod ob multiplices diuersorum euentuum casus in Anglia usquequaque ceperat deferuere, illuc mitti et inde cupite religionis effectum persuasit expleri: quod et factum est. Abbas quippe loci ipsius audito nuntio letissimus efficitur, assumptisque secum nonnullis e fratribus suis, prospero cursu mare transuectus, Angliam  ingreditur; antistitem Odonem Deo in cunctis placere studentem alacer adit, et ei quam desiderabat sancti propositi uestem deuotissime tradit. Spectabilis igitur pontifex Odo monachus habitu factus, qui iam olim monachice uite sacris fuerat actibus decoratus, quin iugum Domini super totam Angliam a rege et regno inuitatus, imo compulsus susciperet, factus antistes Cantuariensis recusare ultra non potuit. Qualiter ergo suscepti regiminis officio usus sit qui nosse desiderant, ex uita eius que et qualis ante sacerdotium et in sacerdotio fuerit paucis supra digessimus, sicut estimo, possunt  aduertere. Exstitit enim et sanctitate laudabilis, et sapientia admirabilis, et constantia singularis.



Edredum regem ungit. Eucaristie aduersarios miraculo conuertit.

10. Rege autem Eadmundo in domo sua malitiose interfecto, frater eius Edredus imperii dignitate functus, a glorioso Odone Cantuariorum summo pontifice in regem sacra est unctione perfusus. His diebus uir precipue probitatis Dunstanus, Glastoniensis cenobii dignissimus abbas, magnus apud regem, et honorabilis omni populo habebatur. Beatus autem Odo moribus et etate grandeuus, religione et industria pollens, auctoritate et modestia prestans, Christianis legibus totum regnum prudentissime nobilitabat. Rex ipse Deum timens, bonos  quosque speciali amoris dulcedine fouens, malos uero, ne sua tyrannide bene agentes conturbarent, fortiter premens, boni principis mores et actus exsequebatur. Hoc ferme tempore quidam clerici, maligno errore  seducti, asseuerare conabantur panem et uinum que in altari ponuntur, post consecrationem in priori substantia permanere, et figuram tantummodo esse corporis et sanguinis Christi, non uerum Christi corpus et sanguinem. Quorum enormem perfidiam beatus Odo destruere cupiens, dum quadam die in conspectu totius populi sacrosanctis missarum solemniis deuotus intenderet, expressis lacrymis Dei omnipotentis clementiam in suo ministerio adfore postulauit, que ad depellendos hominum errores substantiuam diuinorum mysteriorum declararet proprietatem.  Cumque ad confractionem uiuifici panis uentum fuisset, o ineffabilem Dei miserationem, o presentem eterne maiestatis ostensionem! confestim namque inter manus pontificis, fragmenta corporisoris Christi tenentis, sanguis guttatim defluere cepit. Stans itaque pontifex, et pre gaudio uberes lacrymas fundens, innuit astantibus ministris ut illi potissimum propius accedant qui nuper in fide titubauerant. uocati igitur celeriter adsunt, atque in tantarum rerum consideratione perterrefacti, pauitanti uoce exclamant: O te inter homines felicissimum hodie, cui Filius Dei semetipsum in carne dignatus est reuelare! Et rursum: Exora, inquiunt, paululum, Pater, exora Domini maiestatem, ut in pristinam formam presens sanguis commutetur, ne  nos propter infidelitatis errorem diuina ultio sequatur. Orauit ergo sacerdos; post orationem ad aram respexit, et ubi dimiserat sanguinem, consuetam uini reperit speciem. Sumptis autem celestibus sacramentis, letantibus cunctis qui tantis interfuere spectaculis, precepit pontifex pro testimonio tante uirtutis omnes undecunque pauperes aggregari, et solemne conuiuium eisdem preparari. Ipse autem cum suis in magna gratiarum actione letitiam agebat, propterea quod omnis error de Dominico corpore in pectore suorum abolitus fuisset; nec ultra panem in altari positum uerum Christi corpus esse  diffiderent, qui uerum sanguinem inde manare conspexissent.



Mirum in restauratione ecclesie.

11. Aliud quoque diuinum re uera miraculum in ecclesia cui preerat fecit; imo ipse non fecit, sed qui solus habet diuinitatem in illo fecit. Nam tectum eiusdem ecclesie, nimia uetustate corruptum, semiruptis per totum partibus pendebat. Quod ille renouare cupiens, murumque in porrectiorem celsitudinem exaltare desiderans, congregatis artificibus precepit et quod dissolutum desuper eminebat penitus tolli, et quod minus in altitudine murus habebat iussit extolli. Sed quia clerus ac populus absque seruitio diuino esse non ualebat, et tante magnitudinis templum non reperiebatur que ad capiendam  numerose plebis multitudinem sufficere uideretur, deprecatus est pontifex Dominum ut quousque opus inceptum consummatum fuisset, nulla aut infusio imbrium, aut uis uentorum infra parietes ecclesie descenderet, que eos a diuino opere prohibere ualeret. Factumque est ut in tribus annis quibus ecclesie muri in altum porrigebantur, tota fabrica desuper pateret, nec tamen, non dico infra ambitum solius ecclesie, sed nec intra muros totius ciuitatis imber aliquando descenderet, qui uel clerum in ecclesia consistentem ab officio prepediret, uel populum ad ecclesiam concurrentem aliquatenus posset ab incepto cohibere. Eratque res digna spectaculo, cum uideres omnia ciuitatis pomeria aquis infundi, et eius menia nulla pluuiarum inundatione  madefieri.



Edwium, regem libidinosum, per Dunstanum, tum per se emendare conatur.

12. Cum autem rex Edredus transitoriam uitam uita perenni permutasset, Edwis filius supra memorati regis Eadmundi, in regem electus est. Qui moribus et etate iuuenculus, iuuenum quos sibi comites atque satellites associauerat mox cepit consiliis uti, spretis senibus, quos uita, moribus et etate magna preditos industria et auctoritate constabat. Unde correptus a fortissimo milite Christi Odone, aliquantisper se temperabat, uerens ne si illum omnimodis non audiret, regie dignitatis benedictionem ultra uotum suum sibi dare differret. At ubi eadem benedictione potitus est, illico quasi effrenis effectus,  omnes cordis sui sequebatur affectus. Factus est igitur uoluptatum magis quam Dei, luxurie quam sobrietatis, libidinum quam castitatis amator. Ibat itaque iuxta desideria cordis sui, et iniqua gerens a suis benedicebatur. Super hec ea die qua regni coronam in conspectu totius Ecclesie in capite gessit, grauis infamie notam tante glorie et sibi ingessit. Cum enim post officium ecclesiasticum una cum archiepiscopis, episcopis, abbatibus ceterisque principibus regni iam pransus sederet, subito exsiliuit, et relicto consortio omnium, in secretiorem sese cameram contulit, duarum feminarum illic eum operientium  stupri ardore succensus infandum consortium expetens: que res confidentium mentes magni pudoris merore deiecit. Habito autem consilio inter eos quid facto opus esset, missus est ab archiepiscopo et primoribus is, cuius superius mentio facta est, uenerabilis abbas Dunstanus, regem ab illicitis amplexibus abstrahere, et ad regiam sedem inter principes reuocare; quod et factum est. Quapropter rex uehementi furore turbatus, Dunstanum suis omnibus spoliatum exsilio damnauit, et extra Angliam trans mare fugauit. Fecit et alia innumera mala, que quoniam alias latius, licet non omnia, digesta sunt, hic tantummodo paucis ea tetigisse sufficere ratus sum.

13. Que miles Dei omnipotentis Odo equanimiter  ferre non ualens, iniquitatum illius publicus hostis effectus est. Siquidem ubi eum nec admonitionibus suis, nec obsecrationibus suis, nec increpationibus suis acquiescere uelle ut se corrigeret uidit; pontificali auctoritate usus, unam de prescriptis mulieribus, quam et amplior potentia et obscenior impudentia dehonestabat, et notiorem hominibus fecerat, quaque nimium contumeliosis amplexibus rex frequentius abutebatur, missis militibus a curia regis, in qua mansitabat, uiolenter abduxit, et eam in facie deturpatam, ac candenti ferro denotatam, perpetua in Hiberniam exsilii relegatione detrusit. Que tamen post nonnullum temporis interuallum, iam obducta in cicatricem corporis forma, sed adhuc hiante impudice mentis deformitate, relicta Hibernia  Angliam rediit, et Glocestram cecati cordis obscuritate imbuta peruenit: ubi ab hominibus serui Dei comprehensa, et, ne meretricio more ulterius uaga discurreret, subeneruata, post dies aliquot mala morte presenti uite sublata est. Erat quippe summus pontifex Odo uir uirtutum robore et grandeuitatis maturitate ac constantia fultus, et omnium iniquitatum inflexibilis aduersarius. Non hunc alicuius gaudii secularis illecebre, non hominum mine, non cuiusuis damni perpessio poterat a rectitudine deterrere. Quapropter quia nec sperabat aliquid, nec expauescebat, omnium impotentium iram exarmabat.



Eadgaro rege Dunstanum sacrat.

14. Eadwio autem rege , Eadwio, inquam, rege regno pro suis criminibus eliminato  , et misera morte damnato, Eadgaro fratri eius thronus regius super totam Angliam confirmatus est. Hic omnes pene antecessores suos morum probitate precedens, cunctas iniquitates que diebus fratris sui emerserant compressit, euertit, et pro posse in nichilum egit. Preterea mox ubi regnum obtinuit, reuerendum abbatem Dunstanum ab exsilio reuocauit,  et eum in episcopatum Wigornensem promouit. Qui electus pontifex in gradum suscepti honoris consecrandus, Cantuariam pro more aduenit, seque ab ipsius sedis antistite, beato uidelicet Odone, sacrari expetiit. Annuit ipse libens. uerum ut sanctum episcopum spiritu prophetie pollere in dubium nulli ueniret, hominem qui ad Wiciorum pontificatum promouendus aduenerat, in pontificem Cantuariorum sancti Spiritus operatione promouit. Super quo a circumstantibus cur sic ageret inquisitus, Scio, inquit, filii, scio quid operetur in me Deus. Et hunc quidem Wigornensis prouincia me uiuente pastorem habebit, sed tota Britannia eodem, me defuncto, rectore gaudebit; nec enim lege stringitur sancti Spiritus donum. Que prophetia quam uera  exstiterit, Ecclesia Dei, que eius regimine, sicut predixit episcopus sanctus, diu postmodum gloriata est, et usque hodie sacratissima illius intercessione munitur, optime nouit.



Moritur.

15. Talibus igitur bonorum gratiis spectabilis uir Odo a Domino sublimatus, nequaquam se propter merita operum suorum extulit, sed semper ad meliora proficere studuit: que retro sunt oblitus, et in ea que ante sunt extensus, sequebatur ad palmam superne uocationis Dei, populumque sibi commissum more segetum feracium celesti doctrina, quasi pluuiali gratia, quotidie irrigauit, quousque animam illius rex in cubiculum suum introduceret, et torrente uoluptatis sue inebriaret. Raptum igitur  ex hoc seculo luculentissimum sidus urbis Cantuarie Odo, gaudentibus angelis, sedem petiit  superne ac gloriosissime ciuitatis, ubi sempiterna exsultatione letatur, et Christi faciem ineffabilis suauitatis dulcedine contemplatur, securus iam de premio sui, atque de filiorum suorum salute sollicitus. Obiit autem presentibus uniuersis Ecclesie Christi filiis, quibus etiam flentibus promittebat quod bonum illis pastorem post obitum suum Dominus esset prouisurus.



Elfsinus simoniacus ei succedit; qui mortuo insultat; S. Odo custodi ecclesie dat mandata in Elfsinum, qui misere interit.

16. Post cuius transitum obtinuit locum summi sacerdotii Elfsinus Wentanus episcopus, cognomento  Lippe, data pecunia principibus qui primi erant in palatio regis Eadgari. Nam et ante Odonem magna ad rapiendum sacerdotium cupidine agebatur, sed bonorum constantia episcoporum impediebatur. Unde cum die aduentus sui Cantuariam solemni processione susceptus fuisset, accessit ad sepulcrum uiri Dei, stansque super illud ita furialibus uerbis defuncto exprobrauit, dicens: Inepte, ecce tu mortuus es, et sub tellure putridus iaces, et  ego cum uoluero de te potenter triumphabo. Te uiuente summus Anglorum pontifex esse nequiui, te obeunte factus idipsum sum iuxta quod olim esse concupiui. Et inde, male ac decrepite senex, nullas gratias habeas, quia si ultra uiuere potuisses, nec mihi, nec ulli uel participium habiti honoris tui concedere uoluisses. Ita ille palam in presentia eorum qui aderant dixit, et baculo tumbam sancti percutiens, trisulco furore quo tenebatur accensus inde recessit. Sed eadem nocte, dum mortalibus concessa requies esset, apparuit beatus Odo ecclesie Saluatoris digno custodi, uultum lacteum habens, uestimentum uero rosei coloris, ita uirum alloquens: Dormis an uigilas? Dormiui, inquit ille, senior uenerande, sed ecce uigilo, te loquente. At ille,  uade, inquit, ad electum sed non a Deo episcopum Elfsinum, et hanc illi legationem ex meo nomine defer: Hec mandat tibi seruus Christi Odo. Non sum mortuus, sed uiuo regi meo omnipotenti Deo. Atque ut hoc certissime experiaris, noueris quia sicut tu causa mei adhuc in carne uiuentis non eualuisti ad archiepiscopatum Cantuariensem peruenire, ita per me in celesti regno nunc uiuentem inuasum honorem in proximo perdes. Audi ergo que dico, quoniam hesterno die uerbis mihi derisoriis exprobrasti, baculo tuo sepulcrum meum percussisti: predico tibi quia mare transfretabis, Alpes ascendes, sed nequaquam pallium patriarchatus sancte Dorobernensis Ecclesie obtinebis, nec unquam in apostolica eius sede sedebis. Ille autem qui  hec uiderat, timens episcopi seuitiam, dissimulabat ista nuntiare. Sequenti nocte apparuit ei iterum sanctus Dei que ante dixerat dicens: sed nec tunc que audierat homo nuntiare audebat. Item tertia nocte adueniens uir Dei pontificali dignitate redimitus, increpauit prefati hominis socordiam, dicens: Si uite tue prosperitatem gnarus retinere desideras, moneo ne quod a me secundo audisti episcopo tuo reuelare dissimules. Nam si feceris, in pena tua te bene fecisse probabis. Tum ille experrectus, et admodum perterritus, mane facto perrexit ad episcopum incuruatusque toto corpore ante illum ait: uenit ad me, Pater honorande, speciosus ut angelus Dei gloriosus Odo predecessor tuus, qui hec tibi precepit denuntiari: Quoniam, inquit mihi die nudiustertiano  uerbis illusoriis exprobrasti, baculo tuo sepulcrum meum percussisti, predico tibi quia mare transfretabis, Alpes ascendes, sed nequaquam pallium patriarchatus sancte Dorobernensis Ecclesie obtinebis, nec unquam in apostolica eius sede sedebis. Quibus dictis dimisit a se episcopus relatorem uisionis, paruipendens ea que audierat uerba inepte, ut dicebat, comminationis. Sed euolutis aliquantis diebus, omnia euenerunt que a sancto Dei predicta fuerunt. Mari namque propter pallium deferendum transito, itinere aliquandiu prospere decurso, mox ut montana conscendit, nimio frigore resolutus, equos qui in eius comitatu erant necari precepit, pedesque suos eorum uentribus immisit,  existimans nimietatem frigoris tali posse remedio propelli. Sed non cessante qui illum cruciabat diuino furore, Domini maiestatem impius blasphemauit, et sic pollutum suum spiritum in mediis ignibus exhalauit. Ita se demonstrauit felix Odo Christo uiuere, quem penitus mortuum infelix Elfsinus ausus est credere.



Birthelmo remoto, succedit Dunstanus; Columba super sepulcrum S. Odonis, qui Segode dictus.

17. Hoc ita mortuo Birthelmus, Dorsetensis prouincie presul, homo nimie pietatis ac simplicitatis, in pontificatum Cantuariorum substituitur. uerum ubi comprobatus est in exercendis ecclesiasticis disciplinis omnino quam oportebat minus uigere, iussus quod susceperat onus deseruit, et ad suum ouile  quieturus humilis rediit. Igitur ut sententia Domini et prophetia beati Odonis serui sui ueritas esse probaretur, Dunstanus, iam tunc Lundoniensis Ecclesie pontifex, a rege et regno eligitur, ac in patriarchatum totius Britannie glorioso Odoni dignissimus successor subrogatur. Cuius Dunstani, et huius de quo agimus Patris Odonis illud inter alia non paruo cognoscende sanctitatis et beatitudinis illorum indicio est, quod Dunstano in die sancto Pentecostes missam ad altare Domini Saluatoris Cantuarie celebrante, Spiritus sanctus qui super ipsum in specie columbe apparuit, consumpto sacrificio in australem altaris partem, ubi uenerabilis Odo tumulatus iacebat, diuertit, et super tumbam eius multis intuentibus requieuit. Que res in tanta  reuerentia ab ipso Dunstano habita est, ut nunquam post hoc ante sepulcrum illius transiret nisi genua flecteret. Cognomine quoque boni in materna lingua illum deinceps uocare solebat, uidelicet Odo Segode [al., Thegood], quod interpretatur Odo bonus. Quo cognomine etiam usque hodie ab Anglis, sed maxime a Cantuaritis appellatur. His ita descriptis, geste rei series narrandi finem expostulat, quem hic quidem ponimus, et in eo Deum qui est finis et complementum omnium bonorum, consona uoce laudamus, qui nomen suum in omni gente ita glorificat, ut quicunque illum timet et operatur iustitiam, acceptus sit illi. Illi ergo sit laus et gratiarum actio per infinita secula seculorum, amen.

Ut rosa de spinis, sic prodiit Odo paganis,
    Stigmata perfidie nulla parente trahens.
Contra uota patrum fidei complexus aratrum,
   Ut bonus agricola cordis arabat humum.
Sanguine sublimis, sublimior ordine morum,
   Clarus progenie, clarior ore fuit.
uir sceleris purus occursabat sceleratis,
   Summi regna Patris amplificare studens.
uirtutumque phalanx illi precordia tutans,
   Non in eo uitium passa tenere locum.
Hic precibus fusis hostilia tela fugauit,
   Qui nos dente petit, hic prece cedet aprum.
Qui super astra cluis, pro nobis, Odo, preceris,
   Multimode cladis in regione sitis.





SANCTI ODONIS ARCHIEPISCOPI CANTUARIENSIS EPISTOLA IN uITAM WILFREDI ARCHIEPISCOPI EBORACENSIS.


 Orthodoxe fidei famulitio ancillatis, eisdemque ecclesiastico antistantibus proposito quaquauersum orbis, tam instantibus quamque futuris, ODO Dorobernicarum opilio ouillarum in sancte humilitatis consortione collegium et in concessu inexhauste beatitudinis tripudium.

Sagax humane curiositatis industria dum iugiter aggeratim sibi prouideat labilia, adeo plerumque protelatur philanthropia, ut intransmeabiles nature metas insolenter preteriens undecunque et iam inficiando conquirendum fore preordinet. Etenim ex quo paradisi terrestris primicola uiperina minus presensit eludia, dilatoque mortis compendio debita moleste cepit afflictari solertia, insopibili fere mundialis enormitas grassatur parcimonia, unde et obstinatioris  parcitatis siluescente propagine, fasque nefasque interdum non admodum discrete compaginat. Enimuero nobis inenacuabili [ineneruabili] ueritatis testudine galeatis congruit normalibus agenda rubricare methodiis, eatenus precipue ut cenulenti flocci pendentes lucra commercii, propheticis concentibus studeamus aptari. Mihi autem dicentes, Adherere Deo bonum est: qua in re ex diametro connectatur; non ei famulari non bonum est. Siquidem quorsum he uelint euadere minutie, huiusce miscello brachilexii contignabo. Innumeras Anglorum imperium sustinuisse olim discordias, quibus et antiquorum uulnere domicilia patrum, et multa religiositatis unione fuscata, theorici cultus absoluere seminia,  neminem eiusdem prosapiei phisilegam nescire profiteor. [Igitur uenerabilissimas beati confessoris Christi Wilfredi reliquias indecenti sentinose uoraginis situ marcidas, imo quod dictu quoque meticulosum est, prelatorum horripilatione neglectas, cum inde fauente Deo scilicet et loco  sepulcri eius quidam transtulissent, reuerenter excepi, atque intra ambitum metropolitane, cui gratia Dei presideo, Ecclesie collocaui.] Presertim cogente illo euangeliste testimonio, meo uidelicet apologetico. Quia ubicunque fuerit corpus, congregabuntur et aquile . Itaque tante tamque Deo digne affinitatis delectatus uicinitate, et editiore eas entheca decusare, et excerptis de libro uite eius flosculis, nouo opere pretium duxi carmine uenustare.  Illud quoque astruendum in calice, ne qui me caperato gangit suscendum [f., suscipiendum] supercilio impidissimo [f, limpidissimo] Dei nutui absurde nitatur refragari, dum fit in terra nichil sine causa. Quando quidem imperitate uitat illud comicum: Auribus teneo lupum. Porro acerbe ternicositatis iniectaque deperationis angelogias intrito uniuersalitatis epithemate et ambrosio dictionalitatis collemate indulcabo, ringens cum giganticida Domino: Ego in Domino speraui. Omnis sperans in Domino exsultabit et letabitur in misericordia eius. Ego igitur exsultabo et letabor in misericordia eius .





SANCTI ODONIS ARCHIEPISCOPI CANTUARIENSIS CONSTITUTIONES Tempore regis Edmundi, hoc est annum circiter Domini 942, in quibus cauetur de officio regis, magistratuum, et cleri, et de iuribus Ecclesie rite conferendis.




TITULI CAPITULORUM.

    I. De immunitate Ecclesie.
    II. De secularium principum officio et obedientia episcopis prestanda.
     III. De officio episcoporum.
    Iu. De officio presbyterorum.
    u. De officio clericorum.
    uI. De officio monachorum.
     uII. De prohibendis illicitis connubiis.
    uIII. De concordia in Ecclesia conseruanda.
    IX. De ieiuniis et eleemosynis faciendis.
    X. De decimis reddendis.





PRAEFATIO.

In nomine sancte Trinitatis et unice diuinitatis. Licet, nullis existentibus meritis, monita pie exhortationis ausu temerario quempiam docere presumam: tamen quia certantibus et uidelicet laborantibus in stadio huius uite, spirituale brauium auctore donorum Spiritu promittitur, et pastorum cure populus Dei multiplicandus fide et numero caute conceditur; ideo ego Odo humilis et extremus, diuina largiente clementia, almi presulis et pallii honore ditatus, quedam documenta, omni Christicole, ni fallor, non indigna, que a precedentibus illustrium  uirorum preceptis certissima comperi, ad consolationem domini mei regis, scilicet Edmundi, omnisque populi excellenti imperio eius subiecti, in ista chartula coadunare decreui. Unde deuotissime obsecro, et clementissime hortor audientium mentes, ut si quando hec recitanda audiant, interius uidelicet in corde frequenti meditatione plantent; et multiplici bone operationis munere, ex eo fructum pacatissimum in tempore messis sibi colligant.



CAPUT PRIMUM.

Primo capitulo precipimus et mandamus ut sancta Dei Ecclesia, que sanguine Christi primum fundata est, et fidelium multitudine, sponsa dealbata, nullis ingredietur malorum interruptionibus. Nec alicui liceat censum ponere super Ecclesiam Dei, quia filii  Ecclesie, id est filii Dei, ab omni censu terrestri liberi sunt in omni regno. Ambrosius ait: Ecclesia catholica libera est ab omni censu principis. In Historia Ecclesie: Si que domus agri, uel quelibet predia a Christianis direpta sunt, siue sub fiscum regalem, siue in dona collata sunt, hec omnia in antiquum ius Christianis precipimus reuocari. Gregorius enim ait: Si quis Ecclesiam Christi denudauerit, anathema sit, si non satisfactione emendauerit. Et iterum: Quisquis Ecclesie Dei parochias uel usurpare per rapinam tentauerit, ab Ecclesie ministris excommunicandus est, et omnimodo a corpore Christi alienus. Audent enim extra milites qui Christum crucifixerunt, aliquid, qui Ecclesie eius discipline regulis obedire contemnunt; Ecclesia enim  habet potestatem ligandi atque soluendi.



CAPUT II.

Secundo capitulo admonemus regem, et principes, et omnes qui in potestate sunt, ut cum magna humilitate suis archiepiscopis omnibusque aliis episcopis obediant, quia illis claues regni celorum date sunt, et habent potestatem ligandi atque soluendi: nec se magni pendant in seculari potentia, quia Deus superbis resistit, humilibus dat gratiam: habetque rex prudentes consiliarios, Deum timentes super regni negotia: ut populus bonis exemplis regis et principum eruditus, proficiat in laudem et gloriam Dei. Neminem iniuste per potentiam opprimere: sine acceptione personarum inter uirum et proximum  suum iudicare, aduenis, pupillis et uiduis protector esse, furtum prohibere, adulteria punire, iniquos non exaltare, pauperes eleemosynis alere; quia etsi omni homini necessarium est Christi custodire mandata, precipue tamen regibus et omnibus in sublimitate positis; qui et pro seipsis etiam, et pro uniuersis sibi subiectis, in die districti examinis iusto Iudici rationem sunt reddituri.



CAPUT III.

Tertio, admonendi sunt episcopi, quatenus cum omni honestate et modestia in sancte religionis pietate predicent et ostendant exempla bona omnibus. Ut suas parochias omni anno cum omni uigilantia, predicando uerbum Dei, circumeant; ne aliquis per incuriam pastoris, per deuia cuiuslibet  ignorantie errans, lupinis pateat morsibus lacerandus. Ne quis turpis lucri gratia, sed spe mercedis eterne, gregem sibi commissum pascere studeat: quod enim gratis excepimus, gratis impendere non differamus. Absque ullo timore uel adulatione cum omni fiducia uerbum ueritatis predicare regi, principibus populi sui, omnibus dignitatibus, et nunquam ueritatem subterfugere. Neminem iniuste damnare, neminem nisi iuste communicare, omnibus uiam salutis demonstrare.



CAPUT Iu

Quarto capitulo, admonemus presbyteros ut populum Dei bonis exemplis, habitu sancto doceant, et doctrina sancta erudiant et informent. Ut illorum conuersatio in omni bonitate et modestia moribus  populi excellentior sit: quatenus qui eum uiderit secundum presbyteratus sui dignitatem uestitum incedentem, bene et laudabiliter enuntiat habitus eius.



CAPUT u.

Quinto capitulo admonendi sunt clerici, ut canonice cum omni honestate et reuerentia iuxta sanctorum Patrum decreta uiuant, prebentes bona omnibus exempla, quatenus in eorum bona conuersatione laudetur episcopus, honoretur Ecclesia, populus proficiat in laudem Dei, et illi secundum nominis sui dignitatem, digni in Dei hereditatem uenire efficiantur.



CAPUT uI.

Sexto capitulo hortamur monachos, et omnes qui  uotum Deo uouerunt, ut in omni humilitate et obedientia die noctuque hoc adimplere studeant, permanentes in timore Dei in ecclesiis ubi se uoto constrinxerunt. Non sint uagabundi, neque gyrouagi, qui nomen monachi desiderant, officium autem eius contemnunt: sed secundum exempla apostolorum, per habitum humilitatis, laboribus manuum, et lectione sacra, et continuis orationibus se exercentes, parati, precinctis lumbis, ardentibusque lucernis, Patremfamilias exspectent, ut ueniens eos faciat in eterna requie sine fine permanere.



CAPUT uII.

Septimo capitulo prohibemus et interdicimus omnibus Christianis iniusta connubia, et incestuosa,  cum monialibus, uel cognatis, uel cum aliis illicitis personis. Sancte enim recordationis Gregorius papa, cum pluribus episcopis, seu sacerdotibus ceteris, in basilica beati Petri apostoli constituit: Si quis monacham, quam Dei ancillam appellant, in coniugio duxerit, anathema sit. Et responderunt omnes: Amen. Nos quippe eamdem apostolicam auctoritatem sequentes, simili modo iaculum maledictionis talibus imponamus, nisi correptus a tam nefanda presumptione ad satisfactionem peruenerit.



CAPUT uIII.

Octauo capitulo obseruamus: ut quando in aliquo conuentu uenerimus, tota intentione consideremus quod Psalmista nos admonet, dicens: Dominus prospicit super filios hominum , et reliqua;  et iterum: Dominus dissipat consilia gentium, et reliqua usque in hereditatem sibi . Ideo preuidendum est, fratres, ut sit concordia et unanimitas inter episcopos et principes, omnemque populum Christianum, ut sit unitas ubique ecclesiarum Dei, et pax: imo una sit Ecclesia, fide, spe et caritate, unum habens caput, quod est Christus, cuius membra se inuicem adiuuare mutuaque caritate diligere debent, ut ipse ait: In hoc cognoscant omnes, et reliqua .



CAPUT IX.

Nono capitulo admonemus ieiunium [addendum et orationem] cum eleemosynis caute et uigilanter  conseruare: iste enim sunt tres ale que ducunt  sanctos ad celum. Quatenus quadragesimale ieiunium, Quatuor Tempora, et alia legitima ieiunia, uidelicet Iu feriam, et uI feriam, cum magna uigilantia obseruare studeatis: et super omnia Dominicum diem, et sanctorum festiuitates, sicuti canon et exempla precedentium affirmant, ab omni seculari opere cautissime custodire procuretis, nec superstitionibus uanis consensum prebeatis: neque creaturam pro creatore magicis illusionibus adorabitis, quia qui talia agunt regnum Dei non possidebunt.



CAPUT X.

Decimo capitulo mandamus, et fideliter obsecramus, de decimis dandis, sicut in lege scriptum est: Decimam partem ex omnibus frugibus tuis, seu primitiis  deferas in domum Domini Dei tui . Rursum per prophetam: Afferte, inquit, omnem decimam in horreum meum, ut sit cibus in domo mea, et probate me super hoc. Si non aperuero uobis cataractas celi, et effudero benedictionem usque ad abundantiam: et increpabo pro uobis qui comedit et corrumpit fructum terre uestre, et non erit ultra in ea sterilis . Unde et cum obtestatione precipimus, ut omnes studeant de omnibus que possident dare decimas, quia speciale Domini Dei est: et de nouem partibus sibi uiuant, et eleemosynas tribuant. ueritatem autem facientes, in caritate maneamus in illo qui est Deus benedictus in secula seculorum.  Amen.





SANCTI ODONIS ARCHIEPISCOPI CANTUARIENSIS EPISTOLA SYNODALIS AD EPISCOPOS SIBI SUFFRAGANEOS.


 Mirabili cunctipotentis polorum presulis clementia opitulante, ego Odo Ecclesie Saluatoris Domini nostri Iesu Christi archiepiscopus, Dorobernensis ciuitatis metropolitanus, cepiscopis fidei catholice compaginatoribus, spiritali caritate, etiam comitatus rigore, meis confratribus, presentium prosperitatem ethereique decoris beatitudinem.

Si aliquo modo fieri posset ut totius mundi opes ante nostros ponerentur obtutus, ita ut imperiali munere nobis uniuersaliter deseruirent, libenter illa omnia distribuerem, meque ipsum insuper pro uestrarum animarum salute impenderem. Quippe quoniam meipsum a uestre sanctitatis studio cupio et spero corroborari super eo in quo Dominus Deus  nos operarius constituit.  [Et multa, quibus onus pontificatus exponit, subdidit:] idcirco humiliter, quasi indignus, sed deuotus, precor et hortor sanctitatem uestram, ne tepide et negligenter in regimine animarum conuertemini, ut non in tempore tremende uindicte conqueratur de uobis Dominus, dicens: Pastores non pascebant gregem meum, sed semetipsos ; et iterum: Principes exstiterunt, et ego ignoraui . Sed potius curemus familie Domini, super qua nos constituit rectores, cibum dare in tempore suo, mensuram tritici, probatam scilicet doctrinam. Et quamuis meritorum qualitate non presumam consolari et hortari quemquam quippe qui solus indignus, et innumerabilium culparum  reus, gaudeo et indigeo fraternis admonitionibus fideliter corroborari: tamen propter antiquam auctoritatem predecessorum meorum, beate scilicet memorie Augustini, et aliorum sanctorum, quorum studiis regula Christianitatis, primum de hac archiepiscopali sede cunctis finibus Anglorum innotuit: idcirco istos diuinos apices ad utilitatem omnium  uestrum charaxare decreui, quatenus rex augustissimus egregio uocabulo Edmundus cum omni populo suo imitari gaudeat, quod in nobis et ex nobis audiat, omnesque gentes, que undique regali imperio ipsius subiecte sunt, titulos liquide nostre conuersationis ouanter sequi ament et delectent.




ANNO DOMINI DCCCCLXI
RORICO LAUDUNENSIS EPISCOPUS.





NOTITIA HISTORICA.


 Anno 949, »Laudunenses, ait Flodoardus in Chronico, qui fidelitati Ludouici regis attendebant, eligunt sibi presulem Roriconem diaconum, ipsius regis fratrem, filium nempe nothum Caroli Simplicis; quem consecrat Artoldus archiepiscopus Rhemis, qui tamen non receptus Lauduno, apud Petre pontem munitionem resedit.« Adfuit, anno 955, ordinationi Hadulfi episcopi Nouiomensis. Anno 961, post mortem Artaldi archiepiscopi Rhemensis, archicancellarii munere functus est, usque dum Odalricus Artaldo succederet. Eodem anno monachos in abbatia uincentiana restituit, submotis canonicis. Anno 962 adfuit synodo tredecim episcoporum in pago Meldensi, in qua intercessit cum Gibuino Catalaunensi quominus restitueretur sedes Rhemensis Hugoni, Arthaldi competitori; eodemque anno manus  imposuit ipsi Odolrico a Widone Suessionensi consecrato. Anno 969, consensit, III Non. Iun., donationi dimidie abbatie sancti Hilarii cum ecclesia, facte monasterio sancti uincentii. Anno 973 dedit ipse eidem monasterio ecclesiam sancti Medardi in uilla Caprimiaco. Anno 976, »langore paralysi correptus, inquit Flodoardus in Chronico, post multas ac debitas Deo pro ipsa infirmitate redditas gratias, uita decessit, uidelicet uigilia S. Thome apostoli post laudes Deo matutinales.« De eo Necrologium uincentianum his uerbis: »XIII Kal. Ianuar. obiit Rorico episcopus Laudunensis, qui huic cenobio alteram regulam instituit, et multas res cum terris et altaribus dedit.« Eum fuisse eruditum testatur Atso monachus in libro de Antichristo, quem rogatu Gerberge regine conscripsit.





RORICONIS CONSTITUTIO De restituendis in monasterio S. uincentii monachis.


 Auxiliante superne propitiationis clementia, RORICO, etsi indignus sancte Laudunensis Ecclesie presulatum adeptus, considerans ultime euocationis sortem, ut ceteris, mihi quoque imminere, peccatorum quoque meorum quam magno pressus grauamine, cepi apud me tacita deliberatione tractare quiddam huic sedi, cui auctore Deo presideo, profuturum, meis uero opinor consulendis criminibus pernecessarium. Siquidem in latere montis, cui preeminet ciuitas, in prospectu scilicet eius, est ecclesia sita sancti uincentii egregii martyris cultu  et honore uenerabilis, super qua fama ferebatur antiquis temporibus insignem fuisse monastice conuersationis, que quidem moderno tempore destitutionis succumbebat penurie, donec predecessor meus Adelelmus undecunque sumptibus duodecim canonicorum in ea seruiturum conuentum constiutit ordine uiuendi religiosum. Quo ita defuncto, crebrescentibus diuersorum cladium malis pene ad pristinum prolapsa est desolationis detrimentum. Quod ego non equanimiter ferens, maxime quia non tam sedis huius episcoporum, sed etiam nobilium,  necnon laicorum habebatur sepultura, accito generali conuentu, ipsius consilio deliberatus, in antiquum, ut fama erat, conuersationis monastice statum reformare, et prout dictabat temporis opportunitas quantulumcunque numerum monachorum aggregare. Euocatis igitur a monasterio sancti Benedicti supra Ligerim sito duodecim monachis, eis uenerabilem Melchanum prefeci abbatem, eumque cum ceteris monachis in eodem cenobio ad Deo seruiendum constitui, quibus inter cetera beneficia a me collata secunde sedis episcopatus dignitatem, ab antecessoribus nostris antiquis eidem Ecclesie concessa approbans, confirmaui: sepulturam quoque episcoporum, canonicorum, casatorum, custodum, matris Ecclesie capellanorum ac seruientium et  familiarium eorum, concessi etiam procinctum et  districtum uallis et montis, etc.; ut autem hec auctoritas firmiori ualeat uigore, tam proprio sigillo, quam clericorum nostrorum, et nobilium laicorum testimonio subter roborare censuimus.

Signum Roriconis indigni Laudunensis presulis.

Statuimus ergo eam mittere uenerande synodo, que habita est apud Montem Sancte Marie, in pago Tardanensi, mense Maio, ubi recitatum est hoc residente domino Adalberone archiepiscopo cum cepiscopis, atque communi assensu ab eis roboratum.

Adalbero sancte Ecclesie Remensis archiepiscopus subscripsi, et corroboraui.

Actum Laudini anno Incarnationis Domini nostri Iesu Christi 961, indict. Iu, Kalend. Octobris in  anno uII Lotharii regis.




ANNO DOMINI DCCCCLXI.
ARTHALDUS RHEMENSIS ARCHIEPISCOPUS.





NOTITIA HISTORICA IN ARTHALDUM.


 »Nec mora, inquit Flodoardus, post obitum ipsius Seulfi Heribertus comes Rhemis uenit aduocans Abbonem episcopum Suessionicum, et Bouonem Catalaunicum. Quibus sibi iunctis, tractans super electione rectoris huius Rhemensis Ecclesie, tam clericos quam laicos ad uoluntatem suam intendere fecit. Sequentes igitur eius consilium, ne forte per extraneas personas episcopatus diuideretur, eligunt filium ipsius, nomine Hugonem admodum paruulum, qui nec adhuc quinquennii tempus explesset. Qua re patrata ad regem properant, eius auctoritatis impetrande gratia. Rodulfus igitur rex, hac electione comperta, prefatorum episcoporum consilio Rhemensem episcopatum committit Heriberto equitatis censura disponendum atque regendum ab ipso. Qui etiam legatos Ecclesie cum Abbone presule Romam mittere sategit, huius electionis decretum secum ferentes, et assensum pape super ea petentes. Ioannes itaque papa, interueniente Abbone presule, petitioni eorum consensum prebens,  episcopium Rhemense Abboni episcopo delegat, que sunt episcopalis ministerii ab ipso in eodem episcopo tractanda et finienda decernens. Heribertus itaque comes potestate potitus Rhemensis episcopii iniuste priuauit tam me qui non interfueram premisse electioni sue, quam nonnullos alios et clericos et laicos beneficiis possessionum ecclesiasticarum, quibus a precedentibus episcopis munerati uidebamur obsecundationis gratia. Que pro libitu sue uoluntatis quibus sibi placuit impertiuit. Interim, anno 927, synodus sex episcoporum Rhemensis dieceseos apud Trosleium, Heriberti comitis iussione conuocata, rege tamen Rodulpho contradicente, patrata est. Per idem fere tempus, Odolricus Aquensis episcopus qui, ob persecutionem Sarracenorum,  a sede sua recesserat, in Ecclesia Rhemensi recipitur ab Heriberto comite, ad celebrandum episcopale duntaxat ministerium, uice Hugonis, ipsius comitis filii, tunc adhuc paruuli, concessa eidem presuli abbatia sancti Timothei cum unius tantum prebenda clerici.«

Anno 931, id est forte 932, ut fert Chronicum Rhemense, orta simultate inter comites Hugonem et Heribertum, ac regem Rodulphum, hic, post tres hebdomadas, capta Rhemensi urbe, coniunctis sibi decem et octo episcopis ex Francia uel Burgundia, fecit ordinari hac in sede presulem Artaldum quemdam ex cenobio sancti Remigii monachum. Sed anno 940, Herbertus, Durocortoro iterum in suam potestatem redacto, Artaldum cegit abdicare se episcopatu. Tunc, anno insequenti, synodum apud Suessiones congregauit, cuius decreto Hugo, filius eius clero et populo assentiente, archiepiscopus in basilica sancti Remigii consecratus est a Rhemensis prouincie episcopis. Ceteris ille ordinibus iam initiatus  erat, minoribus quidem ab Abbone Suessionensi, diaconatu a Widone Antissiodorensi, sacerdotio a Widone Suessionensi. Anno 943, legati Rhemensis Ecclesie Roma regressi, pallium eidem deferunt a Stephano papa transmissum. Anno 943, summum Francie cancellarium gerebat. Anno 945 abbatis Remigiani iure ac titulo cessit. Anno 946, Durocortorum obsidetur a tribus regibus, Ludouico Transmarino Francie, Othone Germanie, Conraddo Gallie Cisalpine. Hugo uero sentiens se tanto exercitui parem non esse, consilio habito cum Arnulfo Flandrensi et Widone consanguineis, quid hoc in discrimine agendum esset , sibi cauens, post tertium obsidionis diem cum suis  liber excessit; sicque reges urbem ingressi, comitantibus episcopis Arthaldum iterum inthronizari fecerunt per Robertum, Treuirensem archiepiscopum, et Fredericum Moguntiacensem. Anno sequenti, Ludouicus rex Mosomagum castrum, quod Hugo Rhemis eiectus sibi retinuerat, obsidet; sed nichil pro uotis efficiens, recedentibus post aliquot obsidionis hebdomadas Lothariensibus, ipse Rhemos reuertitur; eoque paulo post, ad Othonem circa festum Pasche profecto, cum quidam Hugoni principi subiecissent Durocortorum facile capi posse, hic conscripto milite, quasi mox capturus esset, eam urbem cum Hugone presule aggreditur; at regis et Artaldi militibus fortiter sese opponentibus, octauo postquam aduenerat die illusus recessit.

Interim inter se tractant reges Ludouicus et Otho de finienda controuersia pro archiepiscopatu Rhemensi, indictoque conuentu super Charam fluuium, episcopi eam utrinque discurrunt; sed, quia synodice  congregati non fuerant, altercatio terminari non potuit. Igitur, medio mense Nouembri, synodus habenda denuntiatur, relictoque inter moras archiepiscopatu penes Arthaldum, Hugoni remanere apud Mosomagum permittitur; at hic repulsam ulturus ueniens cum Theobaldo de monte Acuto, sororis sue marito, uillas Durocortoro contiguas uindemie tempore deuastauit. Synodus igitur uirduni celebratur, presidente Roberto Treuirensi presule, cum Arthaldo Rhemensi, Odalrico Aquensi, Adalberone Metensi, Goslino Tullensi, Hildebaldo Transrhenensi, Isrele Britone, presente quoque Brunone abbate, regis Othonis fratre, Agenoldo etiam et Odilone abbatibus cum aliis nonnullis; ad quam Hugo canonice uocatus cum uenire noluisset, Rhemensis episcopatus Arthaldo adiudicatus est. Sed cum res nimium implexa esset, nec commode per prouinciales episcopos uideretur posse componi, placuit anno sequenti plenum concilium conuocari in ecclesia sancti Petri iuxta Mosomagum ex diecesibus Treuirensi  ac Rhemensi. ueniens autem illuc Hugo presul, et locutus cum Roberto Treuirensi archiepiscopo, qui ex legatione speciali concilio presidebat, synodum noluit ingredi. Litteras uero Agapeti pape misit ad episcopos per clericum suum, qui eas Roma detulerat, nichil auctoritatis canonice continentes, sed id tantum precipientes, ut Hugoni Rhemense redderetur episcopium. Quibus lectis responderunt episcopi congruum non esse ut apostolice legationis mandatum a Roberto archiepiscopo coram regibus et episcopis susceptum intermitterent propter has litteras, quas insidiator et emulus Arthaldi presulis exhibebat; sicque recitato Carthaginensis concilii capite 19, De accusato et accusatore, iudicatum est ut, Arthaldo parochiam Rhemensem retinente, Hugo, qui ad duas iam synodos uocatus uenire contempserat, a communione et regimine Rhemensis episcopii abstineret, donec ad uniuersalem synodum se purgaturus occurreret, ipsumque capitulum mox  in charta descriptum, definitionemque suam Hugoni miserunt, qui die sequenti, XIX Kal. Februar., eamdem Roberto pontifici chartam remisit, adiiciens se eorum iudicio nusquam obtemperaturum.

Ad Arthaldum quod attinet, is dicitur fuisse Dodonis cuiusdam frater. Postquam autem ex monacho Rhemigiano factus esset archiepiscopus Rhemensis, pallium acceperat post annum ordinationis sue, missum sibi per legatos Ecclesie Rhemensis a Ioanne papa, filio Marie, que et Marocia dicebatur, uel ab Alberico, patricio, fratre ipsius pape. Tunc anno 933, presederat cum Teutilone Turonensi antistite synodo Castri Theoderici, eodemque anno consecrauerat Hibdegarium Bellouacensem, ac Fulbertum Cameracensem episcopos; anno 935, concilium celebrauerat finibus apud sanctam Macram, Wifredumque monachum ordinauerat in episcopum Taruanensem; anno 936, regem inunxerat Ludouicum  Transmarinum in urbe Lauduno; anno 939, Herbertum qui oppida quedam uillasque Rhemensis Ecclesie detinebat excommuni cauerat; anno 940 receperat sibi et Ecclesie sue a Ludouico Transmarino Rhemensis urbis monetam iure perpetuo possidendam, et omnem comitatum Rhemensem eodem anno, postquam loco cedere coactus esset acceperat abbatiam sancti Basoli, et Auenacum monasterium.

Anno 948, post concilium Mosomagense, Agapitus papa, litteris restitutionis eius susceptis, misit uicarium suum Marinum episcopum ad Othonem regem pro conuocanda generali synodo. Congregata est illa eodem anno, uII Id. Iunii, in palatio Ingulenheim, ibique coram regibus et episcopis recitate sunt littere Artaldi. Post quarum litterarum recitationem, et earum propter reges iuxta Thudesticam linguam interpretationem, ingressus quidam Sigebaldus, premissi Hugonis clericus attulit litteras, quas Roma  detulerat, quasque iam in alia synodo Mosomi propalauerat, asserens easdem litteras sibi Rome ab ipso, qui aderat, Marino uicario datas. Qui domnus Marinus proferens, litteras quas idem Sigebaldus Romam detulerat, precepit eas coram synodo recitari; in quarum recitatione repertum est prout ipse littere fatebantur, quod uido episcopus Suessionicus, Hildegarius quoque Beluacensis, Rodulphus Laudunensis, ceterique cuncti Rhemensis dieceseos episcopi easdem litteras ad sedem delegauerint apostolicam pro restauratione Hugonis in sede Rhemensi, et expulsione Arthaldi. Post quarum lectionem exsurgentes Arthaldus presul et prefatus Rodolphus qui in eisdem litteris nominabatur, Fulbertus quoque Cameracensis antistes, eas litteras refutarunt, astruentes quod eas antea nunquam uiderint uel audierint, neque in earum delegatione consensum prebuerint. Quibus dum idem clericus contraire non posset, licet in eos calumniis obstrepens,  precepit domnus Marinus, suggerens uniuerse synodo, ut sibi consilium et rectum iudicium proferrent super huiusmodi calumniatore, et calumniarum in episcopo delatore. At illi postquam delator publice confutatus est falsa detulisse, lectis capitulis de huiusmodi calumniatoribus, iudicant et unanimiter censent eum quo fruebatur honore priuari debere, ac secundum capitulorum tenorem in exsilium retrudi. Diaconatus igitur quo fungebatur ministerio multatus, a conspectu synodi reprobatus abscessit. Arthaldo uero presuli, qui omnibus se synodis presentem exhibuerat non refugiens synodale iudicium, episcopium Rhemense iuxta canonum instituta, et sanctorum Patrum decreta, omnino retinendum atque disponendum decernunt, laudant atque corroborant. Secunda consessionis die, post recitatas diuine auctoritatis lectiones, et Marini uicarii allocutionem, suggessit domnus Robertus Treuirensis archiepiscopus, ut quoniam iuxta sacre legis instituta restitutum atque restauratum fuerat  Rhemense Arthaldo presuli episcopium, in eiusdem sedis inuasorem synodale perageretur iudicium. Precepit itaque Marinus uicarius ut canonicam super hac presumptione synodus proferret sententiam. Iubentur ergo sancte legis proferri capitula. Quibus recitatis, secundum sacrorum canonum instituta, et sanctorum decreta Patrum, Sixti, Alexandri, Innocentii, Zozimi, Bonifacii, Celestini, Leonis, Symmachi, ceterorumque sanctorum Ecclesie Dei doctorum, excommunicauerunt, et ab Ecclesie Dei gremio repulerunt predictum Hugonem Rhemensis Ecclesie peruasorem, donec ad penitentiam et dignam satisfactionem uenire procuraret.

Eodem anno interfuit Arthaldus concilio Treuirensi, et Ludouicum Ludouici Transmarini filium de sacro fonte suscepit, id est, baptizauit. Hic uero desinit Flodoardi historia. Anno circiter 950 transtulit Auenacum idem presul corpus sancte Berthe  abbatisse. Exstant anni huius, et annorum 938, 950 et 953 diplomata, ex quibus constat Arthaldum fuisse tunc summum regni cancellarium. Anno 952, reddidit Remigianis monachis abbatiam quamdam nomine Coslam in uosago positam. Eodem anno clericis secularibus apud sanctum Basolum monachos substituit; iisdemque Rhemigianis dedisse fertur abbatiam sancti Timothei, que ad hoc usque tempus Rhemensium archiepiscoporum fuerat; sed hec concessio Adalberoni potius referri debet; qua de re lege Bollandianos Aug., tom. Iu, pag. 576. Anno 953 synodum cegit quinque episcoporum apud sanctum Theodericum in Agro Rhemensi. Anno 954, prid. Id. Nouembr., Lotharium regem Francorum consecrauit in basilica sancti Remigii. Anno 958, Castrum Codiciacum ereptum Ecclesie sue a Theobaldo Carnotensi comite expugnauit. Demum  anno 961, prid. Kal. Octobr., morbo correptus mortalitatem  expleuit, sepultusque est ad pedes sancti Remigii.

Tunc adnitentibus Hugone comite aliisque Herberti liberis et episcopis quibusdam, ut Hugoni uacua iam sedes Rhemensis redderetur, Gerberga regina, et Bruno eius frater, impedimenta obiecerunt, quamuis Lotharius rex restitutioni Hugonis faueret; et in synodo ad Matronam in diecesi Meldensi, coram presulibus qui eo conuenerant res discussa est, anno 962; sed nichil sibi de Hugonis causa inconsulto summo pontifice statuendum censuere, presertim Rorico Laudunensis et Gibuinus Catalaunensis, cum a pluribus episcopis excommunicatus communioni ecclesiastice redintegrari non posset. Post allatum autem Roma responsum, reiecto Hugone, alius antistes ordinatur. De scriptis Arthaldi lege Historiam Litterariam Francie, tom. uI,  pag. 297.





ARTHALDI RHEMENSIS ARCHIEPISCOPI EPISTOLA AD SYNODUM APUD INGELHEIM CONGREGATAM.


 Sancte Romane et apostolice sedis uicario domno MARINO, uniuerseque sancte synodo apud Engelheim congregata, ARTHALDUS, diuina propitiante clementia, Rhemorum archiepiscopus.

Domnus Agapitus papa litteras nobis et ceteris cepiscopis nostre dieceseos direxit, in quibus precepit ut ad hoc sanctitatis uestre concilium conuenire studeremus, ita instructi de omnibus, ut rei ueritas de miseriis nostre sedis, quas patimur, coram sanctitate uestra manifesta fieri posset. Quocirca propalare prudentie uestre commodum duximus, qualiter res exordium ceperit litis huius, que adhuc inter me et Hugonem miserrime uentilatur. Defuncto siquidem Heriueo archiepiscopo, Seulfum, qui archidiaconatus urbis nostre tunc officio fungebatur, ad  presulatum eiusdem sedis eligimus. Qui pontifex ordinatus, assumens zelum contra proximos predecessoris sui, cum eos per semet a loco depellare non ualeret, consilio inito cum quibusdam laicis, scilicet consiliariis suis, amicitiam quesiuit Heriberti comitis, quam dato iureiurando per eosdem consiliarios obtinuit, eo tenore ut post obitum ipsius ad electionem pontificis milites ecclesie nullatenus aspirarent sine consilio ipsius Heriberti: idem uero comes fratrem Heriuei presulis, et nepotes ipsius, a participatione rerum Rhemensis episcopii separaret. quibus patratis, insimulati sunt iidem propinqui Heriuei presulis a consiliariis Seulfi episcopi de infidelitate ipsius senioris sui, accercitoque Heriberto comite  cum pluribus suis, iubentur ad rationem reddendam coram ipsis uenire. Et quia contra eos, a quibus accusati fuerant, singulari congredi certamine noluerunt, sublatis ab eis rebus quas ex episcopio possidebant, comprehensi sunt, atque deducti per Heribertum comitem ad Robertum regem, a quo etiam sub custodia sunt detenti usque ad mortem ipsius Roberti. Tertio demum sui episcopatus anno Seulfus episcopus, ut plures asserunt, ab Heriberti familiaribus ueneno potatus defungitur. Mox itaque comes Heribertus urbem Rhemensem adiit, et ecclesie milites, clericorum quoque quosdam, de rectoris electione ad suum consilium, ceu iuratum fuerat, intendere fecit. Cum quibus ad Rodulfum regem pergens in Burgundiam, obtinuit ab eo ut sibi committeretur  idem episcopium, eo tenore, ut tam clericis quam laicis debitum honorem concederet et conseruaret, nec iniustitiam alicui faceret; sed ipsum episcopium equo iure gubernaret, donec talem clericum eidem regi presentaret, qui ad episcopale ministerium exsequendum rite ordinari ualeret. Qui comes ad eamdem urbem regressus, res episcopii, prout sibi placuit, fautoribus suis diuisit, ceteris abstulit, et absque ullo iudicio uel lege, quos uoluit rebus exspoliauit, uel ab urbe propulit. Odalricum denique Aquensem episcopum in eadem urbe suscipiens, episcopale inibi ministerium celebrare precepit. Sicque annos sex, et eo amplius, idem episcopium suo dominio uindicauit, pro libitu proprio illud  tractans, et in sede presulis residens tam ipse quam coniux sua: donec septimo tandem anno, ortis interipsum et regem Rodulfum atque Hugonem comitem quibusdam simultatibus, Rodulfus rex cum Hugone et Bosone fratre suo, ceterisque pluribus tam episcopis quam comitibus, Rhemorum obsidet urbem, succensentibus sibi episcopis, et conquerentibus aduersus eum, quod tam diuturno tempore contra diuine legis auctoritates hanc urbem permiserit uacare pastore. Quorum querimoniis permotus rex admonet clerum et populum de pastoris electione, dans eis id agendi facultatem ad Dei honorem et sui fidelitatem. Sicque concordantibus cunctis tam clericis quam laicis qui extra obsidionem erant, pluribus etiam eorum, qui clausi tenebantur, in id  ipsum fauentibus, eligitur humilitatis nostre persona in hoc magis onere quam honore subeundo. Aperientibus tandem tam militibus quam ciuibus portas urbis regi Rodulfo, et episcopalem benedictionem mihi tradentibus episcopis, qui erant decem et octo, et suscipientibus nostram humilitatem tam clero uniuerso quam reliquis ciuibus, intronizatus ab episcopis nostre dieceseos, impositum mihi, prout Deus concessit, ministerium per annos ferme nouem tractaui, ordinans per diecesim episcopos octo, et in episcopio multos, prout competens uidebatur, clericos: quousque nono postmodum anno, postquam Ludouicum regem, fauente Hugone, cunctisque regni principibus, Gerbergam quoque reginam benedixeram, et sacro perfuderam chrismate, instigatus  Hugo comes iracundia, quod ei consentire uel coniungi noluerim ad ipsius regis infidelitatem, adhibitis secum Heriberto comite, et Wilelmo Nortmannorum principe, Rhemensem obsidet urbem. Nec longum, sexta scilicet obsidionis die, deseror ab omni pene cetu laicalis militie: sicque derelictus, ad Hugonem et Heribertum compellor exire. A quibus coarctatus et conterritus cogor memet episcopali procuratione abdicare, et ita me propellentes in cenobio sancti Basoli habitare constituunt: Hugonem uero filium Heriberti, qui Autisiodori diaconus ordinatus fuerat, in urbem introducunt et ciuitate potiuntur. Ludouicus autem rex a Burgundia rediens, me apud sanctum Basolum reperit, et assumens secum simul cum propinquis meis, quorum  res Heribertus comes abstulerat, Laudunum deducit, quod castrum tunc obsidebant Heribertus et Hugo: solutaque obsidione oppidum ingreditur, nobisque metatus degendi disponitur. Interim clerici nostri loci, sed et laici quidam pessime ab Heriberto tractantur, et quidam clericorum in custodiis retruduntur, res eorum auferuntur atque diripiuntur, rapine per totam urbem late perpetrantur. Interea conuocantur episcopi nostre dieceseos ab Hugone et Heriberto satagentibus et querentibus ab eis de ordinatione Hugonis filii Heriberti. Qui Suessionis congregati, mittunt ad me Laudunum Hildegarium episcopum, cum aliis quibusdam legatis, mandantes ut ad eos uenirem, ad consentiendum scilicet huius  ordinationis peruersitati. Quibus remandaui quod non esset mihi competens ad eos illo proficisci, ubi aduersarii et inimici mei cum ipsis erant aggregati. Quod si loqui mecum uellent, ad talem locum deuenirent, ubi sine periculo ad eos accedere possem. Quibus aduenientibus in locum ab eisdem delectum, profectus sum ad eos, ueniensque prosternor coram ipsis, obsecrans ut propter amorem et honorem Dei tam mihi quam sibi competens consilium dare studerent. Qui me de ordinatione predicti Hugonis interpellare ceperant, et hoc omnimodis suadere, ut eis in hac ordinatione consensum preberem; promittentes res nonnullas episcopii mihi se impetraturos. At ego, postquam responsum diu distuleram, uidens eos cunctos in proposito  quod ceperant perseuerantes, surgens interdixi palam cunctis audientibus, excommunicans auctoritate Dei Patris omnipotentis, et Filii, et Spiritus sancti, ut nullus eorum ad eamdem ordinationem accederet, nec alicui in episcopali honore me uiuente manus imponeret; sed nec ullus eamdem benedictionem suscipere presumeret. Quod si forte fieret, ad sedem apostolicam eos prouocabam. Illis inde furentibus, ut possem exire de medio eorum, et Laudunum reuerti, temperaui responsum, dicens ut mitterent mecum qui eis renuntiaret quid consilii reperire ualerem super hac re in domina mea regina et fidelibus eius, quia rex non aderat. Ad hoc illi mittunt Deroldum episcopum, putantes me esse mutaturum consilium. Quo ueniente, et coram domina regina et  fidelibus eius inde me interpellante, iterum exsurgens prefate modum excommunicationis in eosdem episcopos iaculatus sum: uocationem quoque ad sedem apostolicam iterare curaui, excommunicans ipsum hunc Deroldum, ut id eis omnino non taceret, sed cunctis manifeste proferret. His ita gestis, paruipendentes illi nostram excommunicationem, Rhemis accedunt, et quidam eorum ordinationi huic manus applicuerunt, quidam uero se subduxisse sciuntur. Ego uero cum rege manens, quas ille scitur angustias pertulisse, et secum pertuli; et quando eum bello aggressi sunt Hugo et Heribertus, cum ipso eram, et uix euasi mortis periculum. Prolapsus itaque, auxilio et protectione Dei, de medio inimicorum, profugus et uagabundus loca inuia queque siluasque  perlustro, non ausus certo consistere loco. Comites autem Hugo et Heribertus affati quosdam amicos nostros sibi subditos, suadent ut me requirentes ad ipsos deducant, pollicentes se mihi benefacturos, et rebus quas ipsi petissent ditaturos. Requirentes ergo me amici reperiunt per diuersa uagantem, et ita perducor a fratribus meis et amicis ad prefatos comites. Qui postquam me in potestate sua conspiciunt, querere ceperunt, ut eis pallium a sede Romana mihi collatum traderem, et sacerdotali me ministerio penitus abiurarem. Quod ego nullatenus me facturum, neque pro amore uite huius presentis. attestor. Districtus igitur, et coangustiatus ab eis, episcopii tandem rebus abrenuntiare compellor:  sicque rursus ad sanctum Basolum, quasi uacans, habitaturus deducor. Mansi denique paucis diebus in ipso cenobio, quoadusque comperiens per certos ex familiaribus Heriberti comitis nuntios, quod ab eo male de mea tractabatur perditione, iterum iterumque nuntiis huiusmodi pauefactus et impulsus, locum deserui, et abdita lustra siluarum uagabundus reperii: horisque silentibus, et itinere deuio, Laudunum reuertor, ibique susceptus a rege secum manere constituor. Mansi uero ibidem cum ipso uel fidelibus eius, exspectans et deprecans misericordiam Dei, donec ipse est dignatus in cor domini regis Ottonis mittere, ut ad subuentionem senioris mei regis, et nostram, properaret in Franciam. Denique, postquam domina nostra regina Laudunum  propter absolutionem domini regis reliquerat, egressus inde ad dominum regem Ottonem cum seniore meo deueni rege, simulque Rhemos accessimus, cingitur itaque urbs exercitibus, et episcopi qui aderant me sedi nostre restitui censent. Mandatur ergo Hugoni a domino rege Ottone, ut egrediatur, et peruasam deserat urbem. At ille nutans aliquandiu, et pro posse, ubi uidit ad resistendum penitus sufficere se nequaquam ualere, nec amicorum sibi presidia subuenire, decernit exeundum, querens ut liber cum suis dimitteretur abscedere. Permittitur itaque sanus exire cum omnibus qui secum uoluere comitari: et quecunque secum uoluit ferre, nullo contradicente asportauit. Sicque cum regibus introgressus urbem, precipior loco nostro et honori restitui.  Susceptus igitur a dominis archiepiscopis, Rotberto Treuerensi, et Frederico Moguntiacensi, comitantibus ceteris, et congratulantibus tam clericis ecclesie nostre, quam reliquis ciuibus, ab ipsis restituor cathedre episcopali. Hugo uero Rhemis egressus Mosomum castrum cum suis occupat, et muniens contra fideles regis senioris nostri detinet. Habito denique colloquii placito inter reges seniorem meum uidelicet ac dominum Ottonem, super Charam fluuium, conuenimus ad illud tam ego quam ipse Hugo cum ordinatoribus suis. Ibique res litis huius ab episcopis auditur: protulitque litteras ad sedem Romanam quasi ex persona nostra datas excusationis mee, ac si uacationem petentes administrationis episcopii  nostri, quas me unquam dictasse, neque subscribendo aliquatenus corroborasse, protestatus sum, atque protestor. Et quia tunc synodus conuocata non fuerat, id opponentibus fautoribus ipsius Hugonis, altercatio nostra determinari non potuit. Synodus autem circa medium mensis Nouembris habenda uirduni, utriusque partis episcopis annuentibus, denuntiatur. Interim uero sedes Rhemensis mihi regenda decernitur; idem uero Hugo Mosomi commorari permittitur. Nec longum, instante scilicet uindemie tempore, hic noster emulus Hugo, assumens secum Theobaldum regis inimicum, et regni nostri, cum aliis pluribus malefactoribus, in uillas Rhemensis episcopii contiguas urbi deuenit, et omne  pene uinum ex his colligens in diuersos pagos abduci fecit. Tum multa mala inibi perpetrata, et Ecclesie nostre homines captiui abducti, et ad redemptionem uariis sunt adacti tormentis. Synodus autem denuntiata uirduni celebratur, presidente Rotberto presule Treuirensi, precepto domni pape Romani, presente quoque domino Brunone, cum episcopis et abbatibus nonnullis. Ad quam prefatus Hugo euocatus, missis etiam duobus ad eum deducendum episcopis, Adalberone et Gozlino, uenire contempsit. Uniuersa uero synodus mihi Rhemense regendum decernit episcopium. Indiciturque iterum synodus habenda die Iduum mensis Ianuarii, que et aggregatur, ut denuntiatum fuerat in ecclesia sancti Petri, ante prospectum castri Mosomi,  a domino Rotberto, conuenientibus ceteris. Quapropter cognouimus tua industria stabilitum in Mosomo castro, quod est super fluuium Mose, in ueneratione Dei genitricis Marie, monasterium monachorum religione decusatum, tuisque proprietatibus, ecclesieque tue terris et ecclesiis dotatum, quod sub pagina B. Petri apostolorum principis decreti, nostrique, te orante suscepimus. Insuper locellum, qui a Stephano uiro illustri atque eius coniuge Freduide, Tin nomine, constitutus, sanctoque Remigio suppositus fuit, quem eidem monasterio Mosomo, quia per se ob exiguitatem rerum stare non poterat, contulisti, collatis rebus in compensatione B. Remigio, consentientibus fratribus. Ut autem cognoscat uniuersa Ecclesia, nos unanimiter assentire: a te  collata uel conferenda, seu a quibuslibet, in terris cultis et incultis, uineis, pratis, ecclesiis, mancipiis utriusque sexus, aquis, aquarum decursibus, in omnibus ad supradictum monasterium pertinentibus, B. Petri apostolorum principis, et nostri, firmamus decreto: quatenus sine liuore oblatrantium locus quietus et inuiolabilis iugiter permaneat. Si quis interea, quod non credimus, temerario ausu contra ea que ab hac nostra auctoritate pie et firmiter per hoc nostrum priuilegium disposita sunt, ire tentauerit, uel hec que a nobis ob laudem Dei, pro stabilitate iam dicti monasterii, statuta sunt, frangere et in quoquam transgredi: sciat se auctoritate B. Petri, cuius quanquam immeriti uices agimus, anathematis uinculo innodatum, et cum  diabolo et Iuda traditore Domini nostri Iesu Christi, eterno incendio concremandum. At uero qui pio intuitu obseruator in omnibus exstiterit, custodiens nostri apostolici constituti ad cultum Dei respicientis preceptionem, benedictionis gratiam, et delictorum suorum indulgentiam consequatur, et uite eterne particeps efficiatur.

Scriptum per manum Stephani scriniarii sancte Romane Ecclesie in mense Aprili. Data per manus Andree episcopi, IX Kalend. Maii, anno pontificatus domini nostri sanctissimi et tertii decimi pape septimo. Imperii autem D. Ottonis maioris Augusti XI, iunioris uero u, in mense Aprili, indictione Xu.




ANNO DOMINI DCCCCLXIII.
ODALRICUS RHEMENSIS ARCHIEPISCOPUS.





NOTITIA HISTORICA IN ODALRICUM.


 Odalricus, siue, ut alii dicunt, Udelricus, uel Ulricus, Hugonis comitis et Eue filius, e Lotharingia oriundus, parentes habuit ex sancto Arnulfo Metensi ortos, ut sanguine, sic et moribus et pietate clarissimos. Post administratam, si tamen Coluenerio fides, Ecclesie Rhemensis preposituram, electus est, fauente Lothario rege, anno 962, et consecratus eodem anno ab episcopis Widone Suessionensi, Roricone Laudunensi, Gibuino Catalaunensi, Hadulfo Nouiomensi, et Wicfrido uirdunensi, acceptoque pallio ex decessorum more a Ioanne XII summo pontifice, haud ita post ob claritudinem generis, et sue dignitatis prerogatiuam, summus fit regni cancellarius a rege Lothario, quam dignitatem obtinebat annis 963 et 968. Quante uero strenuitatis uir fuerit et prouidentie in defendendis Ecclesie sue bonis, Flodoardus in Chronico breuiter retulit ad annum 965. Nam cum orta simultate pro episcopio Rhemensi, graues bellorum motus inter regem Francie  et Herberti familiam exarsissent, in quibus tota pene prouincia rapinis, incendiis, et urbium direptionibus attrita fuit, nonnulli proceres qui uillas iure ecclesiastico nomine regio tueri uidebantur, eas sensim ad se uelut hereditarias traxerant. Inter quos Theobaldus comes exstitit; quem uocari fecit Odalricus et renuentem excommunicationis mucrone pertulit, anno 964, propter Codiciacum Castrum, et quedam alia sancti Remigii predia, que improbe obtinuerat, et pertinaciter retinebat. Ille ad meliorem mentem rediens, quod male partum fuerat restituit; quem idcirco pontifex non absoluit modo, sed predictum Castrum filio eius Odoni qui eidem se commiserat indulsit.

Hoc motus exemplo Herbertus comes uillam Sparnacum lubens reddidit. At Ragenoldus pertinax excommunicatus est pro uillis quas pariter iniuste  retinebat; ipse uero loca quedam eiusdem episcopii  cum suis hostiliter peruadens, rapinis deuastauit, incendiisque. Anno 965 adfuit Odalricus conuentui episcoporum colonie Agrippine celebrato, in quo fundatio ecclesie sancti Martini Leodiensis confirmata est. Laudatur munificus presul quod ecclesie sue Rhemensi uillam uindenissam in comitatu Regitestensi positam dederit, et quod uallem Rodigionis quam Hugo filius Rogeri comitis eidem ecclesie donauerat, postea posteris eius usurpatam, ad eius ecclesie liberam reuocauerit, anno 967. Non reticendum tamen quod ipse propter cedem consanguinei cuiusdam sui in burgo sancti Remigii indigne obtruncati, burgum omnem et uniuersa que castro sancti Remigii contigua erant succenderit, uastauerit, neminemque deinceps ibi habitare permiserit. Obiit ex appendice ad Flodoardum post septem suscepti regiminis annos, hoc est anno 969, sepultusque archiepiscoporum Rhemensium primus in ecclesiastica metropolitana. De illo breuiter Necrologium Rhemense in hec uerba: »Odelricus siue  Odalricus archiepiscopus, uIII Idus Nouembr., obiit, qui dedit nobis uindemissam; pro cuius anima dantur pauperibus de communi 24 nummi cum totidem panibus et uino; sex pauperes clerici reficiuntur in refectorio.«

Sub eo presule, u Kal. April. anno 966, celeberrimus Flodoardus, natus Sparnaci ad Matronam, presbyter primum et canonicus Rhemensis, deinde parochus Culmisciacensis , tum, ut uolunt quidam, monachus et abbas incerti monasterii in diecesi Rhemensi, obiit anno etatis septuagesimo tertio. De quo consule abbates sancti Basoli, episcopos Nouiomenses in Fulcario, Acta sanctorum ordinis sancti Benedicti, tom. uII, pag. 325 et seqq., Annales eiusdem ordinis, tom. III, pag, 397, 511 et 512, et Historiam Litterariam Francie tom. uI,  pag. 313; quibus nichil de nouo addendum occurrit.





ODALRICI ARCHIEPISCOPI RHEMENSIS SENTENTIA CONTRA FURES SACRILEGOS


 Odalricus episcopus, Rodulfus archidiaconus et omnis Rhemensis Ecclesie clerus omnibus Ecclesie filiis.

 Quidam peruersi et nefarii homines templum Dei cum scelerata mente intreuntes, dum clementiam Dei exorare, et precibus deberent insistere,  furtis et sacrilegiis instinctu diabolico non metuunt inhiare. Ex quibus quidam, quos adhuc ignoramus, ingredientes hanc beate Dei Genitricis Marie basilicam, pallium desuper altari sancte crucis non timuerunt auferre; sed et alia quedam nuper ablata sunt inde, linteamina uidelicet ex lecto Frederici custodis ecclesie; sed et de capella S. Petri infra claustrum ablatum est uestimentum sacerdotale in presenti, in preterito uero anno liber missalis. Quarum omnium rerum fraudatores et sacrilegos excommunicamus et anathematizamus per  uirtutem et auctoritatem Dei omnipotentis Patris, et Filii, et Spiritus sancti, in uirtute sancte crucis, ex uirginitate beate Dei genitricis Marie et auctoritate sancti Petri apostolorum principis, omniumque sanctorum, ut sint excommunicati et separati a participatione corporis et sanguinis Christi et ingressu ecclesie, omnique Christianorum societate, donec ad emendationem et satisfactionem ueniant uel predicta que abstulerunt huic ecclesie reddant.




CIRCA ANNUM DOMINI DCCCCLXIII.
SIGEHARDUS MONACHUS SANCTI MAXIMINI TREuIRENSIS.





SIGEHARDI DE MIRACULIS SANCTI MAXIMINI.






MONITUM AD LECTOREM.

S. Maximini uite a Lupo episcopo fortasse Catalaunensi  , conscripte ut secundum librum de miraculis eiusdem sancti adiiceret, Sigehardo auctor fuit Wikerus, qui a. 957-966, abbas monasterium S. Maximini Treuirense regebat  . Ille, quamuis uiribus diffisus, anno 962 uergente uel 963 incipiente  opus aggressus, ea tantum se narrare profitetur, que abbas bene comperta habuerit ipsique tradiderit  . Attamen etiam alios cenobii monachos consuluisse uidetur. Nam etiamsi que Gisilbertus dux Ogoni abbati retulerat  , Wikero narrante, perceperit, alia tamen Thietbertus monachus  , Ruotpertus presbyter  , Wenido custos  , Reginerus presbyter  , fortasse Adalbertus quoque postea Magdeburgensis archiepiscopus  aliique  cum ipso communicauerunt. Hec omnia Sigehardus, qui certo certius monachus habendus est  , calamo excepit, et simpliciter quidem temporisque ordine neglecto  , sed satis accurate, bona fide, et satis probabili dicendi genere usus [ N. 1151  mbr. s. XIII, ex. fol., olim S. Maximini magnam uitarum sanctorum collectionem continet, olim 7 uoluminibus digestam, quorum 4 adhuc supersunt. In secundo  f. 125 uita S. Maximini legitur, eique Sigehardi liber secundus subiicitur, qui recentiori manu  ex altero ut uidetur exemplari sepius est emendatus. Ex hoc codice  N. 1167  N. 1380  a. 1514 in membranis albis eleganter exaratus, maximam partem I sequitur [ N. 1396  N. 1381  chart. s. XuI 4o, quamuis negligentissime scriptus mendisque innumerabilibus deprauatus, ex fonte tamen bono haustus est.

Alium codicem eumque antiquiorem, scilicet s. XI scriptum, prefatione uero, ut uidetur, destitutum, qui olim monasterii S. Gisleni fuit, Bethmannus noster in bibliotheca Montensi inuenit, quo sine detrimento editionem nostram carere posse, confido. Adnotationes quasdam Hontheim prebuit, qui libri fragmenta scriptorum Treuirensium collectioni  inseruit.



PRAEFATIO AUCTORIS.


 Omni in Christo reuerentia suscipiendo [1 1Kb] domino abbati WIKERO SIGEHARDUS [2 1Kb] .

Rogas, pater karissime, immo ui quadam auctoritatis extorques inuito, quatinus arduum omnino meisque uiribus preminens explicandum opus assumam. Nam precipis propriaque [3 1Kb] potestate compellis, quo ea que post editum a Lupo episcopo de uita sancti Maximini librum per eundem gloriosum Christi confessorem sunt gesta miracula, ne prorsus legentium uel audientium utilitati depereant, stilo alligem, ac conpetentis serie narrationis digestis, post illum primum, secundum super illis libellum absoluam, te certe locuturo suggerente materiam.  Qua de re coartor e duobus, ueritus scilicet, ne aut tibi renitendo inobedientie crimen incurram, aut iterum parere conando cepto subcumbam; cum nimirum ingenioli mei tenuitatem et eloquii stillulam exequendo istiusmodi negotio nullatenus sufficere uideam. Igitur tanta rerum difficultate [4 1Kb] , qua nusquam illesus euadere ualeam, quasi quodam murorum ambitu inclusus et undique circumseptus, hoc solum michi agendum utile ratus sum, scilicet hac in parte locum euasionis eligere, qua perspicio minus ex precipitio lesionis posse contingere. Nam cum constet contemptum quidem seniorum ad anime periculum, defectum uero in ceptis spectare  ad ridiculum, quis sanum sapiens tollerabilius, immo longe salubrius fore non censeat, pro impericia irrisiones hominum sustinere, quam pro superbia semetipsum condempnare? Quapropter diu multumque desideratum opus perge [5 1Kb] securus aggredi. Ego plane tibi pro uiribus adero, nequaquam ausus tue sanctitati diutius reluctari. Omnia ergo que dixeris, uel a te ipso, ut promittis, et ab his qui adhuc uiuunt tecum uisa, uel ab his qui uiderunt tibi probabilibus personis comperta, qualicumque prosequar stilo, non ad hoc proprie possibilitatis fiducia nitens, sed tam operosum michi negotium tue potius cunctorumque sanctorum fratrum meritis et orationi committens. Aderit etiam, sicut semper in omnibus, ita et in hac quoque parte clarus noster forte Maximinus,  facile, ut confido, apud Christum dominum obtenturus [6 1Kb] , ut, sicut ille a Deo patre in Spiritu sancto factus est omnibus salus et iusticia, ita quoque et michi elingui efficiatur lingua. Quod si dignabitur, haud dubium, liquidam ueritatem etiam a muto luculenter expressum [7 1Kb] iri. Nec reticendum est, quod cum facile confidam, Deo piisque omnibus succedentium temporum hoc opusculum gratum fore, uereor tamen presentium aliquos eidem derogaturos meque insulsum, falsiloquum, nullius momenti homuncionem,  omnium reprehensione dignissimum, toto orbe adiudicaturos. Nec te, fateor, pater uenerabilis, etsi uoluerint, excipere ualebunt, quin tocius huius insectationis peste inuoluaris, quippe cum et me iuxta assertionem talium falsa scribere compuleris et scribenti falsitatis materiam ministrasses. Qua ex re opere [8 1Kb] pretium uideo, presenti [9 1Kb] prefaciuncula calumpniandi uiam estis obstruere, non magne defensione arte refragando, sed humiliter suggerendo, quo meminerint, primos ac fortissimos Christi assertores ydiotas [10 1Kb] fuisse, non sophistas [11 1Kb] ; neque me expectant Mercuriali lepiditate [12 1Kb] Tulliique [13 1Kb] copia in curia declamaturum, sed in cellula monasterii rerum gestarum ueritatem, sobrio ac ueridico pii patris ore depromptam, puro simplicique sermone  dicturum. Deinde uero, etsi merito illis despectui habita fuerit uilitas ista elaborantis, honori tamen queso habeatur prerogatiua iubentis; nec statim credant, patrem nostrum, uirum utique sancta uita et conuersatione conspicuum, falsa dicere quam silere maluisse. His ita prelibatis, Wikere [14 1Kb] pater, quod agendum imminet ineamus, exorata prius dignatione diuina, quatenus ipsa annuente, que illa sanctisque omnibus digna sint, et tu ore edicere et ego scripto persequi ualeamus.


EXPLICIT PRAEFATIO [15 1Kb] .

 8 [16 1Kb]  Temporibus Arnulfi [17 1Kb] imperatoris, cum iam in hoc loco religionis, pro dolor! status haut minima ex parte laberetur et monachice professionis rigor paulatim laxari ac dissolui cepisset, defuncto monasterii abbate Herkenberto, monachi pro electione abbatis palatium ex more competunt. Quibus cum peccatis exigentibus electio non permitteretur [18 1Kb] , sequestratis aliquibus monasterii possessiunculis, que uix artam monachis sustentationem potuissent prebere, cuidam Megingaudo  , regni huius duci, qui tunc forte aderat [19 1Kb] , abbatia ab imperatore donata est. Qua suscepta cum letus ad propria remeasset, hilarem se ac iucundum pro accepto beneficio per totum diem [20 1Kb] omnibus exhibens, adueniente nocte cum coniuge cubiculum adiit.  Cumque leti thoro pariter discubuissent, digressis omnibus, solam mulierem secreto in hec uerba alloquitur: »Scisne, inquid, quantum michi munus  dominus meus imperator largitus sit?« Illa uero cum se nescire fateretur: »Seruum, inquid, prediuitem in beneficium michi indulsit; et si uis scire, ipse est Maximinus cum abbatia sua [21 1Kb] , quem etiam tibi si [22 1Kb] uolueris tradam. Quibus auditis, sane mentis mulier uirum prope modum insanum, quantum in se fuit, pro temeraria garrulitate uehementer obiurgare, seque tanti beneficii indignissimam proclamare [23 1Kb] ; cum inter hec haut mora fuit, et ecce iniuriam dilecti Dei Maximini [24 1Kb] digna uindicta subsequitur, atque os blasphemum ultio diuina corripuit. Nam ille fragilis ac caducus terricola, qui inani iactantia ac tumido animo se super celi consulem Maximinum extendisset, subito infra semetipsum totus contrahitur, et paulo ante hominis forma, in  speram quadam uel globum pene informem conuoluitur.

9 [25 1Kb] . Tunc Megingaudus, tam acriter diutius [26 1Kb]  animaduersus, in se rediit, quid et cur pateretur intellexit, et ex toto corde, adhortante coniuge, dicti penituit, seque copiis preparatis magna cum celeritate Treuerim deportare precepit. Tandem itaque ad monasterium uentum est, ante sanctum altare deponitur, xeniis preciosis ipsum altare cumulatur. Et qui prius se dominum superbe proclamauit, tunc sancti Maximi seruum nutibus ac sibilis potius quam uerbis humiliter assignauit. Nec fructibus sue satisfactionis priuatus est homo, postquam ad eius clementiam, quem quasi procaciter lesit, supplex [27 1Kb] confugium fecit. Nam fusa pro eo a fratribus prece, meritis Maximini celestis ira sedatur, uirtuteque sancti integra sanitas in puncto temporis Megingaudo redditur. Sic homo salubri correptione a Deo  castigatus, ne ulterius blasphemaret in sanctos, Maximinum ex tunc uita sua colit ut sanctissimum, amplectitur ut patrem, ueneratur ut dominum. Remque [28 1Kb] gestam ad imperatorem protinus referens, pro denegata [29 1Kb] fratribus electione sollicitauit, nec prius rogatu et obsecratione circa regem destitit, quam regalem fiscum, Ribiniacum  nomine, fratrum usibus acquisisset [30 1Kb] . Huius ergo tanti ac talis patroni nostri sanctitatem quis satis miretur, quis digne collaudet? Adeo in meritis ac uirtute Maximini nostri omnia altiora, omnia excellentiora sunt, quam ut ne estimari quidem, nedum etiam abs quolibet mortalium ualeant explicari. Sed nos unde hac quantulacumque sancti laudatione digressi sumus, ad propositum redeamus.

 10 [31 1Kb] . Quamuis, ut superiore capitulo retulimus, ordo ac districtio regularis in hoc loco anteriori tempore negligentia et eneruitate prepositorum aliqua claudicasset ex parte, numquam tamen diuina meritis Maximini annuente clementia, huic loco sanctos ac religiosos defuisse uiros, donec iterum datis abbatibus neglectus regularis obseruantie uel in pristinum uel etiam in melius Deo propicio corrigeretur, cum ex multis que non est temporis huius  [32 1Kb] explicare, tum etiam ex eo quod in presentiarum referam, liquido claret.

11 [33 1Kb] . Siquidem post memoratum Megingaudum potestatibus et usibus huius regni ducum hec abbatia [34 1Kb] subiacuit, his tantum exceptis, que fratrum sustentationi dudum sequestrata fuerant; que tamen ipsa, sicut et adhuc, eorum defensioni a regibus committebantur. Qua ex causa cum Gisilbertus admodum iuuenis dux regno preficeretur, ut illa se etas habet, secularibus oblectamentis et pompis ac uoluptatum illecebris primo sui principatus tempore, quamuis postea [35 1Kb] egregius [36 1Kb] uir factus sit  , se potius dedens, quam commoditatibus subditorum prospiciens, monachos huius monasterii etiam uehementer afflixit, ea scilicet que in usus eorum cesserant  adimens suisque satellitibus disperciens. Ea autem tempestate uir clarissimus Heinricus [37 1Kb] , genitor serenissimi [augusti [38 1Kb] ] Ottonis [39 1Kb] , cuius imperii anno uigesimo septimo hec scripsimus, monarchia regni potitus, subditos quidem iusticia, pace et clementia modestissime gubernauit, imperii uero apicem uirtutibus et gloria omnique honestate singulariter decorauit.

12 [40 1Kb] . Inito ergo consilio, fratres, ut dictum est, intollerabili afflictione a Gisilberto depressi, regiam clementiam adierunt, quidque [41 1Kb] incommodi a duce paterentur, conquesti sunt. Nichil tamen tanto labore assumpto proficientes, indignationem magis predicti ducis, inmeriti licet, emeruerunt. Quid aliud agerent? Defectum tantum a monasterio, necessitatis  ultimo coacti, meditabantur, cum subito uires denuo reparant animorum, consilium in hunc modum restaurant, scilicet ad regem regum, Maximino patrocinante, suum orando referre negocium. Quod [42 1Kb] cum aliquandiu haut segniter ageretur [43 1Kb] , quadam nocte uenerabilis Maximinus in uisione duci quiescenti superuenit; ac primo quidem, quis sit quorumue causa uenerit, pandit; deinde obnoxii culpas arguit; ad ultimum uero---mira dicturus  sum et ferme incredibilia, his tantum qui Deum non credunt omnia posse---latera ac scapulas flagellis cedendo liuentes reddit, statimque disparuit. Mox autem dux, somno suo simul ac somnio ita grauiter excussus, familiaribus paucis, somnium quidem [44 1Kb] se uidisse, quidque in ipso perpessus sit attestantibus plagis, edixit, sed cur hoc, uel quis egerit, summo studio alicui illorum [45 1Kb] indicare dissimulauit, quamuis tamen facile tunc ex consequentia gestorum id quoque conici [46 1Kb] posset. Siquidem continuo Treuerim uersus iter accelerauit, et Maximinum sibi prece placans ac munere, monachis non solum ablata restituit, uerum etiam amissam illorum gratiam pecuniarum, quibus fraterna communio ualde eguit, redemit impendiis. Ex hoc iam  tempore a iuuenilibus actibus resipiscens, magnificum prorsus euasit in uirum, locumque istum et congregationem in tantum dilexit, ut eius potentissimum studio uenerabili Ogone huic [loco [47 1Kb] ] abbate intronizato [48 1Kb] ,  diu nimis obtenebrata religiose conuersationis claritas uite nostre tandem splendidius reluxisset. Hec ergo omnia, ita ut retulimus, de se gesta, ipse sancto uiro Ogoni confessus est. In qua etiam confessione se Deo ac sancto Maximino monachum futurum deuouit, si uxori superstes coniugali uinculo mereretur absolui.

13 [49 1Kb] . Referam et aliud, quod huic meo iudicio haut longe impar decernitur; nisi forte hoc Maximini uirtutum credi debeat detrimentum, quod in illo miraculo facti socium Remigium clarum habuisse  asseritur. Comes quidam, nomine Ruobertus [50 1Kb]  , germanus illius, de quo supra retulimus, Megingaudi fuit, cuius predia in pago Naachgowe Maximini ac Remigii  conlimitantia [51 1Kb] prediis adiacebant. Quam ob rem serui eius cum familia sanctorum crebro litigio decertabant, illis antiqua confinia supergredi cupientibus, istis e contrario totis uiribus renitentibus. Interea cum crudelitas [52 1Kb] seruilium querelarum et rustice contentionis a uicinis conpesci nequiuisset, nostris cupidinosam iniuriam proclamantibus, causa refertur ad comitem. Ille mox placitum indicens diemque statuens, ad conspectionem ac circumductionem terminorum, magna turba circummanentium comitatus aduenit, suisque preire [53 1Kb] iubet duces. Nec mora;  unus ex illis, qui huius iniquitatis semper exstitit  caput, et se ceteris preripiens fraudulentus [54 1Kb] circumductor efficitur, precedens et indice premonstrans, ac multa de sanctorum prediis, antiquos transgrediens limites, falsa demonstratione in partes [55 1Kb] sui senioris transferre conatus est. Ibat ergo, et cirroteca [56 1Kb] quam rustici wantum  uocant, manu superducta, sicut uoluit demonstrauit, nostris subsequentibus ac renitentibus et auxilium Maximini atque Remigii constantissima inprecatione conclamantibus. Interea bonus ille ductor atque iustus cirrotecam [57 1Kb] manui [58 1Kb] detrahit [59 1Kb] , sed in eadem amputatum diuinitus digitum reliquid. Tunc malicie sue conuictus et [60 1Kb] a seniore suo, ut dignum erat, ignominiose [61 1Kb] tractatus, gratiam ipsius amisit; sicque ueritate declarata, omnis illa  contentio terminum habuit.

14 [62 1Kb] . Est uilla monasterii que Wimari ecclesia  dicitur, quam seuissimus quidam, cuius nomen memorie nostre elapsum est, in beneficio habuit. Qui cum sancti familiam grauissime afflictaret, etiam non inueniens, quid eis, unde culpari possent, obiceret, uni eorum, qui agrestior ceteris uideretur, accipitrem suum custodiendum commisit, sciens rusticum illius artis nullam habere periciam, ut dum ales neglecta deperiret, interitus culpam in rusticum retorqueret. Ille uero diu [63 1Kb] multumque reniti et impericiam excusare artis, cum tamen alitem demum conpulsus est custodiendam suscipere. Quid autem ageret? Seruauit interim uiuam, sine esu in domo fumica [64 1Kb] cito morituram.  Qua mortua, plumas ei detraxit, ac sale conspersam domino seruandam suspendit. Putabat enim stulta rusticitas, se astuciam callidi hominis euasuram, si ei uel cadauer auis [65 1Kb] tempore exactionis incorruptum ualuisset exhibere. Cumque iam reuoluto longi temporis spacio, immitis dominus accipitrem suum a rustico exegesset, ille protinus cadauer obtulit. Ibi nacta [66 1Kb] occasione seuit homo. et fera crudelior quasi contumeliam sibi a rustico factam sociis omnibus imputat, astruens, communi consilio illum ad audaciam facti fuisse animatum: cunctosque in crastinum ad placitum [67 1Kb] uocat, omni peculio spoliandos multisque insuper uerberibus afficiendos. Territi ergo et estuantes miseri, nocte illa conuenerunt, omnique humano prorsus desperato [68 1Kb]  auxilio, Maximini opem expetere statuunt, electosque  ex omnibus duos iuuenes, impositis eulogiis datisque mandatis, concite ad monasterium mittunt, illis cum timore maximo statutum placiti attendentibus. Missi autem iuuenes, cum fratres hore none sinaxim [69 1Kb] celebrassent, portam monasterii ualide pulsauerunt; et quia putabatur aliqua potens esse persona, mox intromissi sunt. Qui currentes per medium chorum, eulogias [70 1Kb] ante altare tacite deponunt, ac primo scopis, quas secum detulerant, altare diuerberant, deinde prostrati solo, ingenti ac miserabili ululatu Maximinum euigilare et in suum auxilium aduersus tirannum [71 1Kb] exurgere deposcunt. Eadem ergo hora eodemque momento, quo isti hic miserias suas deplorant, ille efferus de loco placiti surgens, secessum peciit, ibique cum inenarrabili  [72 1Kb] tortura uiscera carnis simul et crudelitatis effudit.

15 [73 1Kb] . Bernaker  quidam erat uir nobilis et opulentus, qui longe postquam hoc accidit, quod actenus retulimus, eandem uillam precario iure acquisiuit. Qui facibus auaricie succensus, agris illius uille undique contiguos et collimitantes pauperum agellos, eo quod fertilis illa terra esset, sibi iniuste usurpauit. Congregatis autem arantium turbis, arare ipsos agros iussit, cum illi, quibus uiolentiam intulit, eum per Deum obsecrare et sanctum Maximinum, ut sua sibi sufficerent nec se inique suis possessiunculis spoliaret. Quibus cum id responsi redderet, scilicet nec latitudinem nec longitudinem pedis se propter Maximinum de omnibus  his terris alicui concessurum, illi ad consuetum recurrunt presidium, in ipso uidelicet loco, quo aratorum multitudo iam tunc ad prandendum consederant [74 1Kb] , Dei sanctique Maximini subsidium, cum neminem haberent qui [75 1Kb] eis tuicioni esse posset [76 1Kb] , cum magnis fletibus et eiulationibus solo strati precantes. Mira dicturus sum; ut affirmant qui uiderunt, in nulla celi parte ne quidem [77 1Kb] minima  celi nubecula apparuit, cum subito in hoc tantum loco, ubi iuga boum cum aratris stabant, tanta tempesta exortas est, ut ui uentorum turbinisque uertigine eleuati boues cum aratris in uallem quandam profundissimam, dimidio pene miliario ab hoc seiunctam loco, rotati proiicerentur; ac sine mora, sicut undique fuit, ita ibi quoque serenitas affuit. Cumque agricole quaquauersum dispersi, boues suos et aratra disquisissent, uenientes ad uallem, boues quidem aliquos semineces, aliquos iam mortuos, his cornibus euulsis, illis cruribus uel ceruicibus fractis, aratra uero in frusta [78 1Kb] comminuta reppererant [79 1Kb] . Tunc agricole pro dampnis suis admodum mestificati, ad Bernachrum [80 1Kb] sunt reuersi, et que acciderant cum graui luctu nunciauerunt.  Ille uero magno timore perculsus, et adhuc grauiorem se uindictam sensurum suspicatus, uirtute Maximini territus, ab insectatione pauperum cessauit ulterius.

16 [81 1Kb] . Nec reticendum, quod pro simili crudelitate Adalberto [82 1Kb] , huius nostri Adalberti  genitori [83 1Kb] , Gisilberti ducatus tempore euenerit. Ipse etenim cum inhumane prorsus familiam sancti tractaret, et a matre iuuenis ducis---nam pater [84 1Kb] iam obierat  ---proinde sepius obiurgaretur [85 1Kb] , nec corrigi a nequicia ualuisset, quodam tempore sexaginta uiri de uilla Ramiche [86 1Kb]  ---hec [87 1Kb] enim beneficium eius erat---surgentes, omnes huc pariter uenerunt; cunctisque pro foribus tota nocte excubantibus, licentia a custode impetrata, duodecim  tantum infra ecclesiam missos per tria disponunt altaria, tota nocte suffragia Maximini indefessa prece quesituros. Nec spes de Maximini pietate presumpta uotum supplicum miserorum fefellit. Mane siquidem [88 1Kb] domina illa---hic [89 1Kb] enim tunc morabatur---cum ad missam Adalberto multisque aliis satellitibus comitata, procederet, omnes illi uiri in ecclesia eius prestolantes aduentum, mox  ut ingressa est, cuncti pariter in pauimentum coram sacro altari corruunt [90 1Kb] , terribilibus ac [91 1Kb] maximis clamoribus Maximinum in tanta necessitate patrocinari, seque de Adalberti [92 1Kb] tirannide [93 1Kb] iam tandem conclamant eripi. uix illis clamoribus post euolutum dimidie, ut fertur, hore spacium silentium est imperatum. Adalbertus uero [94 1Kb] clementem [95 1Kb] uidens feminam haut modico dolore ex conpassione miserorum attactam, deierare per Maximini uirtutem cepit, omniaque que dicerent homines illos fuisse mentitos; et ut erat ense accinctus [96 1Kb] , manum protinus extendens ad capulum, procaciter nimis per spatam suam iurauit, se grauissimas penas pro tanta temeritate luituros. Necdum minarum uerba finierat [97 1Kb] , cum subito, uidentibus cunctis---pallio  enim tunc non erat amictus---, soluto diuinitus cingulo, gladius de eius femore in terram cecidit. Factumque hoc, quod exinde milicie foret inutilis, euidens [98 1Kb] portentum fuit. Ita Maximinus, cum eius uirtute Adalbertus publice confusus, mox beneficium amisit, ab ipsius feritate seruos suos potenter eripuit.

17 [99 1Kb] . Tum Wenido custos ecclesie, de quo superius  fecimus mentionem  , sumens lagunculam trium tantum capacem sextariorum uino plenam, Maximini benedictione exorata, sexaginta illos uiros, uigilis totius noctis ac fletibus fatigatos, satis habunde refecit. Et ne etiam corporali sue caritatis premio priuaretur, mox ut rediens intrauit ecclesiam, eandem lagunculam ut erat prius plenam inuenit. Porro istis omnibus, que in hoc capitulo retulimus, Ruotpertus, presbiter et monachus, qui interfuit et uidit, attestatur.

18 [100 1Kb] . De Wenidone autem [101 1Kb] dum arduam uite sue conuersationem, sepe michi ab hiis qui eum nouerunt expositam, cum hoc confero, quod ita familiariter Maximini uirtutum [102 1Kb] quantulecumque portioni communicat, quid aliud quam sancte censeam  estimare? Et quia tantum de hoc uiro diximus, libet et aliud mei similibus, scilicet corde pollutis et corpore, in exemplum se cauendi referre, quod ille quoque referebat, quotiens negligentiores uel moneret uel corriperet fratres.

19. Quidam in hoc monasterio fuit acolithus  . . . . . . . . . . . . . . .





CIRCA ANNUM DOMINI DCCCCLXIII.
FRIDEGODUS BENEDICTINUS MONACHUS.





NOTITIA HISTORICA IN FRIDEGODUM.


Fridegodus, monachus fani Seruatoris Durouerni Cantiorum siue Cantuariensis, ordinis Benedictini, circa annum Christi 960 uitam S. Audeni, archiepiscopi Rothomagensis, an. 677 defuncti, prosa scriptam sud huius nomine edidit Surius ad 24 Augusti. uitam S. Wilfridi, Eboracensis archiepiscopi , uersibus hexametris ad Odonem, archiepiscopum Cantuariensem, uulgauit Mabillonius sec. III Benedictin., pag. 169, et supplementum eiusdem ex codice Cottoniano sec. Iu, pag. 722. Ioannes Baleus II.  32, eumque secutus pag. 174. seq. Pitseus huicce Fridegodo preterea tribuunt tractatum De peccatrice in Euangelio, qui incipit: Dum pietate multimoda Deus; et alium: De Hierusalem supera et uisione beatorum, scriptum uersibus, hoc initio:

Ciues celestis patrie regione superna.

Denique Contemplationes uarias. Eodem Baleo notante; Grece eruditus fuit iste Fridegodus, ut in opere suo de Pontificibus Anglorum Guilelmus Malmesburiensis habet. Guilelmi uerba hec sunt lib. I De gestis pontificum Anglorum pag. 200: Et ut clarissimum patrie iubar  produceret in speculam  heroico metro uitam illius texi precepit, etc. Scripsere S. Wilfridi uitam ante Fridegodi tempora, notante Lelando cap. 134. Beda Girouicensis, Heduus cognomento Stephanus, Acce episcopi Hagustaldensis familiaris, et Odo, Cantiorum archiepiscopus. Idem fecit postea Petrus Blesensis, archidiaconus Baduensis, homo Gallus, ac opusculum Gallofrido Plantageniste, Eboracensi archiepiscopo, dedicauit. Fridegodi denique esse uerisimiliter satis suspicatur. Casimirus Oudinus tomo II, pag. 467 seq. carmen epicum. De pontificibus et sanctis Ecclesie agri Eboracensis, quod sub Alcuini nomine uulgauit Thomas Galeus in Scriptoribus Xu Historie Anglicane, an. 1691, pag. 730-732. Certe Alcuino illud non esse tribuendum, haud inficiandis laudatus Oudinus probat argumentis. uitam Audeni, qualem edidit Surius, non genuinam ueteris scriptoris, sed interpolatam esse notat Cointius tomo II, pag. 607. Adde eumdem tomo I, pag. 754 seq.





FRIDEGODI MONACHI BENEDICTINI DE uITA SANCTI WILFRIDI EPISCOPI EBORACENSIS.
.





OBSERuATIONES PRAEuIAE.

 Plures Wilfridum, eo nomine primum Eboracensem episcopum, scriptis suis celebrauere auctores. In primis Beda uenerabilis res ab eo gestas describit in uariis Historie sue locis, maxime in lib. III, cap. 25, et lib. u, cap. 20. Bede equalis accedit Eddi seu Heddius, cognomento Stephanus, qui librum de uita sancti Wilfridi composuisse fertur apud Ioannem Pitseum aliosque recentiores. »Is fuit inuitatus de Cantia a reuerendissimo uiro Wilfrido, ut primus post Iacobum cantandi magister Nortanhumbrorum Ecclesiis esset,« teste Beda in Historie lib. Iu, cap. 2; qua ex consuetudine Wilfridi gesta certo rescire potuit. Post Heddium occurrit Fridegodus, cui Odo Cantuariensis episcopus uitam eiusdem sancti heroico metro texere precepit. Legerat Willelmus Malmesburie monachus eam Fridegodi scriptionem, de qua hoc profert iudicium in lib. I de Pontificibus Cantuariensibus: »Exsecutus est id munus Fridegodus quidam uersibus non improbandis:  nisi quod latinitatem perosus, grecitatem amat, Grecula uerba frequentat, ut merito dictis eius aptetur illud Plautinum:

Hec quidem preter Sybillam leget nemo.
Huic lucubrationi manum admouit Fridegodus statim post Wilfridi reliquiarum translationem in Ecclesiam Cantuariensem. Ipse etiam Odo, qui Ecclesie Cantuariensi prefuit ab anno 834 in annos quatuor et uiginti, Wilfridi gesta descripsisse perhibetur ab Eadmero. Eadmerus uero seu Edmerus monachus, Anselmo Cantuariensi pontifici a secretis, id postea prestitit anno 1121. Sic enim prefixa habet inscriptio codicis manu exarati bibliothece Cottoniane: uita sancti Wilfridi archiepiscopi per Eadmerum Cantuariensem anno MCXXI. Res ab se descriptas in exordio et in fine approbat »auctoritate uenerabilium uirorum Odonis archiepiscopi et Bede  presbyteri«, nulla Heddii aut Fridegodi mentione facta, tametsi Fridegodi ipsissima uerba non raro usurpat. Unde suspicio iniicitur num Fridegodi fetum Odoni, qui hortator operis fuit, supponat. Sed tamen ex prologo ipsius Odonis, quem Eadmerus in fine uite ab se composite citat, aliam Odonis a Fridegodi lucubratione fuisse coniectura est. Eadmeri fragmentum de translatione corporis sancti Wilfridi recitat Geruasius Dorobernensis monachus in libro De combustione et reparatione Dorobernensis ecclesie; quod fragmentum ex alio Eadmeri opere desumptum est. Eadmeri equalis fuit Willelmus Malmesburie monachus, qui itidem facta sancti Wilfridi recantauit in libro secundo de Pontificibus Anglorum, ubi de episcopis Eboracensibus. Post eos omnes Petrus Blesensis, archidiaconus Bathoniensis, librum de uita sancti Wilfridi composuit, eumque Galfrido Eboracensi archiepiscopo dedicauit, uti legitur in Monastico anglicano, pag. 172, ubi fragmentum  ex eodem Petro adducitur. His omnibus annumerandi sunt Anglorum scriptores, in his Thomas Stubbesius in libro de Episcopis Eboracensibus, quorum catalogus uetustus exstat apud Labbeum in tomo I Bibliothece noue, pag. 322. Ex predictis auctoribus obuii quibusque sunt Beda et Willelmus.

2. Wilfridi diem natalem exprimunt tum Martyrologia recentiora, tum uulgata Bede historia Iu Idus Octobris; tametsi hec uerba intrusa sunt in textum Bede, que apud Abrahamum Whelocum intra parenthesim conclusa, desunt in exemplari nostro Germanensi, uti et in Aluredi uersione Saxonica. Dies certe predictus est translationis, quo teste Eadmero corpus sancti Wilfridi decentiori loco repositus a Lanfranco est. At quo tandem die uir sanctus ad superos migrauit, silent uite scriptores omnes, unus inter uetustos fastorum sacrorum conditores designat diem uIII Kal. Maii, is nempe qui  nomine Bede uulgatus est metrici Martyrologii auctor in tomo X Spicilegii, his uersibus:

Egbertus, digna uirtutum laude coruscus,
Astrigerum octauis ueneranter scandit olympum,
Quoque die presul penetrauit Wilfridus alma,
Angelico uectus cetu trans sidera celi.
Celebrior tamen uidetur fuisse solemnitas translationis Iu Idus Octob., ut patet ex titulo quem Eadmerus post Prologum uite preposuit.

3. Monachi uitam ab anno etatis quarto decimo egit Wilfridus, et regulam sancti Benedicti mirifice propagauit. Quo uero in loco monasticum susceperit habitum, non ita liquet. Et primo quidem annos natus quatuordecim apud Lindisfarnenses monachos diligenter »ea que monastice castitatis ac pietatis erant, et discere curabat et agere« inquit Beda in lib. u cap. 19: »Necdum quidem attonsus, uerum eis qui tonsura maiores sunt uirtutibus, humilitatis et obedientie, non mediocriter insignitus. In quo  monasterio cum aliquot annos Deo seruiret animaduertit minime perfectam esse uirtutis uiam, que tradebatur a Scotis: proposuitque animo uenire Romam, et qui ad sedem apostolicam ritus ecclesiastici siue monasteriales seruarentur, uidere.« Illic perfectam uite monastice, hoc est Benedictine, adeptus normam, reuersus Lugdunum a Dalfino seu Annemundo loci episcopo tonsus est. Postea Alchfridus, Oswii Nortanhumbrorum regis filius. Wilfridum in Britanniam regressum »uirum, ait Beda, doctissimum, magistrum habuit eruditionis Christiane. Huius doctrinam omnibus Scotorum traditionibus iure preferendam sciebat: unde ei etiam donauerat monasterium quadraginta familiarum in loco qui dicitur in HRipum.« Hec Beda in lib. III cap. 25, ubi Wilfridum abbatem consequenter appellat, ut proinde monastica insignia eo in monasterio suscepisse dicendus sit; paulo post ab Agilberto Gallo, occidentalium Saxonum episcopo, in prefato suo monasterio  presbyter factus rogatu Alchfridi. Scotis in synodo Streaneshalensi confutatis, in monasterium Lindisfarnense, ubi Scoti monachi degebant, monachos nostros induxit. Unde ipse apud Willelmum gloriatur, quod primus in Nortanhumbria »uerum Pascha Scotis eiectis docuerit, et sanctissimi Benedicti regulam a monachis obseruari iusserit.« Complura edificauit cenobia, »HRipense, Hagustaldense« in suo ipsius episcopatu; alia in Cantuariensi; Seleseiense apud australes Anglos, et alia in regno Merciorum. Huc spectant epitaphii eius hi uersus:

Inque locis istis monachorum examina crebra
Colligit, ac monitis cauit que Regula Patrum
Sedulus instituit.
Quo in loco regula sancti Benedicti, quam Wilfridus tum in Britannia, tum Rome didicit et excoluit, Regula Patrum appellatur, uti et diserte apud Ambrosium Autpertum in libro De uita sancti Paldonis abbatis et successorum.

 4. Ad seriem gestorum Wilfridi quod attinet, natus est anno 634 aut insequenti siquidem obiit anno 709, annos natus septuaginta quinque. Adolescens annorum quatuordecim Lindisfarnense monasterium petiit, ibi aliquot annos moraturus. Inde Romam petiit anno circa 653, paulo ante aut certe paulo post mortem Honorii Cantuariensis episcopi, quam eo anno reponit Beda in lib. III cap. 20. Annis fere  quatuor tum in Lugduni mora, tum Rome exactis, reuersus in Britanniam HRipense monasterium edificat et abbatis nomine administrat. Anno prope 660 Colmannum, Scotorum antesignanum, refutat in synodo Streaneshalensi, tametsi Beda in lib. III cap. 26 signat annum 664. uerum Beda non satis sibi constat, dum eo loci scribit Agilbertum episcopum Gallum huic synodo interfuisse, eiusque iussu Wilfridum, adhuc presbyterum Colmanno restitisse; et tamen Wilfridum episcopum ordinatum esse anno ipso 664 Compendii in Gallia, ex cap. 28, ab Agilberto iam Parisiorum episcopo, qui finita ac soluta concione domum, id est in proprium episcopatum, quem apud occidentales Saxones obtinebat, rediisse dicitur cap. 26. Certe in Epitome Saxonica, Bede Historie subiecta, Agilbertus »anno 660 abiisse a Kenwalchio, et Parisiorum episcopatum in Galliis ad Sequanam flumen suscepisse« perhibetur. Wilfridus anno 664 ordinatus  episcopus Eboracensis, cum ex Gallia reuersus didicisset Ceaddam Ecclesie sue consecratum episcopum, secessit in HRipense monasterium. Dein a Wlfario Merciorum rege accitus, postea uenit in Cantiam, ibique »presbyteros et diaconos ordinauit, usquedum Theodorus adueniret,« ex Bede lib. III cap. 28, et lib. Iu cap. 2, a quo Ceadda Eboraco pulsus, et Wilfridus in sede sua institutus. Anno 670 Oswius rex Nortanhumbrorum cum Romam ire uellet, Wilfridum itineris ducem sibi fieri rogauerat; sed re infecta moritur, apud Bedam in lib. Iu cap. 5. »Anno 673« Wilfridus concilio Heorutfordensi, Theodoro presidente, »per proprios legatarios adfuisse« membratur ibidem. »Anno 677 orta inter ipsum et Egfridum regem dissensione, pulsus idem antistes a sede sui episcopatus, et duo in locum eius substituti episcopi, Bosa, qui Deirorum, et Eata, qui Berniciorum prouinciam gubernaret,« cap. 12. Interim Wilfridus post biennium Romam pergit causam dicturus. Confecta re prouinciam australium  Saxonum conuertit ad Christum, ac Seleseiense monasterium edificauit, fauente Edilwacho rege: ac Ceadwala itidem conspirante uecte insule populum Christianis institutis imbuit cap. 16. Anno 687, post mortem Cuthberti Lindisfarnensis episcopi, episcopatum Ecclesie »illius anno uno seruabat uenerabilis antistes Wilfridus, donec eligeretur qui pro Cuthberto antistes ordinari deberet,« cap. 29. »Post longum exsilium,« annorum uidelicet amplius decem, »in episcopatum Hagustaldensis Ecclesie receptus« est ex lib. u cap. 3. »Anno secundo  Aldfridi, qui post Egfridum regnauit,« alius ab Alchfrido, id est anno 697, »sedem suam et episcopatum, ipso rege inuitante, recepit. Sed post quinque annos denuo accusatus ab eodem ipso rege et plurimis episcopis, presulatu pulsus est, ueniensque Romam« anno circa 703, a Ioanne papa absolutus repedauit in Galliam. Meldis ad extrema uite redactus, inducias annorum quinque  a Deo meruit. Postea in concilio Niddensi restitutus principio regni Ofredi Aldfridi filii, id est anno 705, mortuus est anno eiusdem Ofredi regis quarto, »post quadraginta et quinque annos episcopatus.« teste Beda in lib. u cap. 20, et quidem uIII Kal. Maii anni 709 ineuntis. Certe »quindecies ternos episcopus annos egisse« perhibetur in epitaphio suo apud Bedam relato.



INCIPIT PRAEFATIO.


PRAEFATIO.

   Inscius egregios egris conatibus actus
Ordior en, mutilum quo fert fiducia sensum.
Ausibus infidis aderit sed calculus ignis,
Forcipe uatidicum solitus purgare labellum.
 Cunctipotens opifex, arcani pandulus index,
Spiritus internis animans dulcoribus antra,
Cordis amara mei, ne quid displodat inepti
Lingua tenax iusti, quo non feruente serenas
Efficit haud Phebus tedas aut Cynthia parcas.
    Secla priora quidem, lubrico phantasmate lusa,
Excoluere suos uano terrore tyrannos.
At postquam summi uoluit regnator Olympi,
uirginis intacte talamos inuisere gratis;
Dissepsit uarios eliso principe lurcos,
Perque crucis lignum legis soluit maledictum.
Astriferas ubi glorificus recucurrit ad arces,
Presens ipse suis iugiter cultoribus almum
Nubibus e summis direxit splendide Flatum.
Isque quater ternos ignita luce clientes
Imbuit et dignis numerum successibus auxit.
    Huius inexhauste predulcia pocula uene
Sensit Wilfridus fama super ardua notus:
Est uotum nobis, si suppetat auctor herilis,
Nomen et elatas cuius depromere palmas.
Huc ades, o formose, Dei per climata testis.
Namque, fatebor enim, tua me pellexit honestas,
Scilicet indulcanda modis odisque canoris:
Celo uita micans, terris oratio prestans.
Ergo age deciduas precibus suppleto loquelas,
Affer presidium, ne sit sub falce ruendum.



INCIPIT uITA.



I. Wilfridus in Britannia ortus luce indice.


   Tellus equoreis circum gyratur ab undis,
Multipetax olim scelerum cultrixque deorum,
Anglicus extruso colit hanc anhleta [an athleta] Britanno.
Huius in occiduis conuexi partibus orbis
Nature solitum Wilfridus pertulit ortum.
Anxia dum genitrix parit hunc connixa sub umbris,
Flammiuomis lampas radiis presaga futuri
Celitus enituit. uicinia protinus omnis
Prepete concurrit nutanti pectore gressu,
Ignis edax socii subeat ne culmina tecti.
Herent immoti, nondum miracula Christi
Amplexare cati [i. e. docti], cum non stupuere cremari.
Est, aiunt, pape! diuini numinis omen.
 Interea taciti muliebri murmure discunt
Fortunata uiri, quoniam nascentis imago
Tali promeruit donari forte sacello.
Hac face letiferas pepulit puer iste tenebras
Cordibus e multis, gliscens uirtutibus almis.



II. Pie institutus, nouerca relicta, palatium petit, dein monasterium sub Cudda.


   Iam quia mellito dulcescit nectare guttur,
Prosequar arguta iuuenem modulando cicuta.
Hic membris etenim comto glaucomate firmis,
Aequeuos habitu studuit superare uenusto,
Nil puerile gerens: facunde munia lingue
Aspirante Deo gestis explebat apertis.
At perfecta uirum postquam perfecerat etas,
Natales statuit functa genitrice penates
 Linquere et assiduis Domino famuliarier horis.
Quartum post decimum iamiam transegerat annum,
Immitis furias malens uitare nouerce,
Cum sociis cessit sueta comitate decoris
Armatus properans iuuenis, ceu nobile germen
Nobilium: sed operta fides umbone latebat.
Inde patris dextra pie commendatus auita,
Aulica perspicuis penetrauit pergama plantis,
Insignis populi qua tempestate regebat
Dux preclara nimis Aeonfled cognomine habenas.
 Huius magnificis actutum uultibus almus
Offertur multoque dehinc lepore beatur,
Acceptus cunctis fidei pollebat in actis.
Ac tum fortuitu memorande Cudda senecte,
uir probus ingenio, regum meritoque satelles,
Lubrica cenosi postponens gaudia secli,
Maluit anguste certamen inire palestre,
Normalis sese dedans  sub regimine  uite.
Is iuuenem sacro suscepit amore docendum.
Exin tiro Dei fultus feruore fidei,
Ut uerus Samuhel seruabat iura magistri,
Fratribus equali cunctis subiectus amore.



III. Romam peregrinatur; ab Ercomberto detinetur quadriennio.


   Iam grauis electam purgarat sarcina mentem,
 Excoctumque diu solito flagramine pectus
Concipit internas Iesu spirante salebras.
A uirtute uolens uirtutis in alta migrare,
Romuleum statuit concurrere gratis ad altar,
Scilicet ut ueteris lustraret busta piacli,
Augmentumque suis quiret conquirere uotis
Hec pia prefato narrauit sensa magistro.
Archades hinc ambo uoto statuere sub uno,
Culmen apostolicum peteret, creperumque piaret.
Et regina quidem faustum conferre leuamen
Pretaxata uolens, regi mandata propinquo
Dirigit ac Domini placidum committit alumnum.
Erchumbertus erat, plebis qui sceptra tenebat.
Hic sine fraude uirum coluit, sine peste refecit.
Tandem triquadro postquam seruauerat anno,
 Pluribus emisit sociis fretum duce quodam,
Barbaries Biscop Baducing  quem inculta uocabat.
Prospera flabra uirum litus iecere sub aptum.
Gallica rura petit, Lugduni culmina scandit.
Mox iuga corripuit, comitum deliquia sensit,
A duce deseritur, Christi tamen ore locatur.



Iu. Lugduni a Dalwino.


   Tibia ueriloquo cecinit miracula plectro:
uis tamen innate reticet haud mystica muse
 Pangere magnificas athlete nobilis odas.
Menia prefate presul memorabilis urbis
Christicolamque gregem septis seruabat amenis,
Francorum Dalwinus adeps: qui sicuti furuas
Pallenti lychino depellit rite tenebras.
Postquam fama uolans pulsauit presulis aures,
Accit continuo, prebens solamina iusto,
Excipit hospitio, dapibus fouet oreque mulcet.
Presensit quippe precordia casta iuuente,
Illustrisque uiri faciem perfecte micantem.
Heus, inquit, hospes, mecum sis perpete sospes.
Dum iuuat, uberibus pro uotis utere glebis,
Farris et excreti communis copia uini.
Si uero consueta placent connubia forte,
Ne differre pares: generosi sanguinis altam
 Immensis opibus cognatam trado puellam;
Meque patrem tibimet, temet mihi dedico prolem.
Hec placidus heros exprompserat ore iocundo.
Tiro dehinc agilis uoti non immemor infit:
Ardent excoctis fibrarum omenta  laternis,
Abdita conceptis dum detrahor, optime, uotis.
Tethys cur tumidas Zephyro minitante saliuas
Expetii? Frustra me seua salacia pressit,
Cosmica si spreto repetam contagia Christo.
Sedis apostolice uiso primum cliothetro  ,
Aeria merear si longule uescier aura,
Te, pater, ex animo soboles deuota uidebo.
His ita compactis, opibus pro uelle paratis,
Presulis auxilio perrexit calle secundo.



u. Romam tamen peraccedit, ubi a Bonifacio edoctus, pape donariis honoratus, Lugdunum reuertitur.


   Quamuis informi Terpsicore paucula uersu
Luserit, ardet amor quo pluscula cara superstes
Expediat, famulumque Dei super ethera tollat.
Namque iteris longos expleuit honeste meatus,
Optatamque diu Petri properauit in aulam,
Tripudians pandis callido sub pectore uenis.
Preterea Andree germana diaulia sancti
Ingressus, dictu mirabile! poplite cosso ,
Ingentes animos labiis patefecit apertis.
En ego commissis ueniam deposco piaclis,
Inquit et excelsi testor per sceptra Tonantis,
Solue mee precibus molimina tarda loquele,
Si quid habes fidei, pie doctor, apostole Christi.
 Hec mox explicuit, non serius edita sumpsit,
Ingenium fandi capiens pariterque legendi.
Anglicus indicio superest adhuc quoque clerus,
Diuinas pangens Latiis sermonibus odas.
Ille uaporatis afflatus haustibus erga
Auctorata uolans altaria, liba piarum
Fundere iure precum studio satagebat inormi.
Unde sibi preceptorem lucratus ad unguem,
 Bis didicit bini pia dogmata docte fluenti,
Ritus paschales, uarium luneque recursum,
Ignarasque suis latiatim sane rubricas.
Nomen erat tanto Bonifacius huic pedagogo,
Profuit iste uiro nimium, quem glorificandum
Sub sacris pape uenerabilis abdidit alis,
Exponens longos animi feruentis agones.
Quique fidem cernens, dextram pretendit, et ipsum
Liberius lata perfudit blande carita .
Fultus sic pretiis sanctorum ex artubus almis
Relliquiis, pernix reduces supra memorati
Conuertit gressus cara ad habitacula patris.
Commode cuncta meat, Lugduni celsa subintrat.



uI. Post annos tres tondetur. Dalphino ceso, Britanniam repetit.


    Quid narrem lacrymas alterna fronte profusas?
Gaudebant ambo, Wilfridus amore paterno,
Nec minus ipse pater dilecto pignore uiso:
Quemque prius animo merens laxarat amaro,
Permulcet, blandis dans basia casta lacertis.
Nunc singillatim modo miscent leta uicissim.
Sero quidem rediit, uerum tria lustra  peregit
Hospite cum prisco, discens examine multo,
Abdita multimode scrutarier antra sophie.
Urit amor iuuenem, nec tardat grata cupido,
Occuluit quod tecta pio synthemate uirtus
Prodere. Nam crines summo de uertice passos
Pontificis dextra primum titulante recidit,
Optans uiuifice sustollere stigma corone.
Archipater gaudet heredem nactus opimum,
 Cui queat eudoxas moriens committere caulas.
Arbiter ast rerum presciuerat hunc aliorsum
uomere saluifico sulcare noualia Christo.
Francorum tum forte scelus uastissima pestis
Augebat, Balthild regine nomine pistrix  ,
Olla uelut feruens stygia fuligine tosta
Instabat laceris agios laniare creagris  .
Non nostrum facinus metro discludere tantum.
Ecclesie nouem uiolauerat ense patronos [episcopos],
His licet exceptis, quos non capit ars numeralis.
Horum prefatus sine casu criminis unus,
Dalwinus fuerat uerbo, re, speque beatus,
Quem fera multatrix lictoribus impietatis
Addixit seuas mucronis pendere penas.
 Hi mox arcessunt crudelia iura furentis,
Multiuole Domini belue, quam iura tueri.
Ergo petens diri prefixum scamma duelli,
Accepit socium, quem fecerat ante propinquum.
Rennuit ipse tamen, huic ne foret exitus idem.
Sic Pater eternam sumsit moriendo coronam,
Filius et fortes uixit tolerando labores,
Cum merore graui condiuit funera cesi.
Protinus ipse parans reddi natalibus oris,
 Ceruleum rapidis sulcabat Nerea [mare] remis.
Littora felici patuere salubria cursu.



uII. Regiam adit. A rege predia accipit et II Ripense monasterium.


   Fasces imperii reges tum forte gemelli,
Alfridus imperitans, una genitor simul Oswiu,
Federe consorti seruabant scitaque uulgi,
Ardentes animis subdi celestibus orgiis [i. e. mysteriis].
Nec potuit latebris abdi fax missa nefandis.
Mox proceres inter rumusculus exiit aule,
Scilicet aduentasse uirum uirtute uigetum,
Optima clauigeris qui fatur dogmata celi.
Regalis sane subiit proscenia fundi,
Pax domui tunc, infit, huic, captimque loquelas
Tractat euangelicas, quas indice discere Christo
 Promeruit, late penetrans gymnasia Rome,
Queque sub argutis congesserat optima Gallis.
Attonitus stupidis princeps sermonibus ultro,
Non puduit glauco telluri sternier ostro,
Ore petens agii confestim se benedici.
Expleuit. Cum rege manens, sat multa benigno
Obtinuit merito pecuaria, predia, census,
Atque monasterium  uulgari nomine HRipis.
Qui non eratas instabat condere gazas,
Dapsilis ast cunctis, dedans hermenia  uite,
Pauperibus largas prebebat sedulus escas,
Exemplo pendens cogitet quid spiritus ardens.



uIII. Ab Aegilberto Gallo episcopo presbyter ordinatur.


   Materiem fandi dabit amodo gratia tanti.
Interea Boree presul defertur ab oris.
 Aegilbertus erat, doctrine robore mactus,
Astabat ducibus, suadens que mandat iehsu.
Is mox Wilfridi uitam meritumque notauit
Precipuum. Sermone ducis sententia fertur,
Utile personam gradibus donando beari
Diuinis, quam non hebetet censura palustris.
Allegat presul facilis: uerum ille iuuente
Excursus trepidat, ne forsan mobilis etas
Precipitem praue retrahat per competa secte.
Tandem colla iugo subdens delecta petito,
Ordinis aptatur celebs in honore secundi [i. e. sacerdotii].
Tum magis atque magis fructu meliore grauescens,
Sufficiebat ouans cunctis documenta salutis.



IX. Schismate exhorto de Paschate, Wilfridus Scotos reuincit.


   Orta dehinc pestis  geminum discludit in orbem
Unicolam uere fidei sat morbide plebem.
Dumque tremunt bifido corrupte schismate partes,
Eoo coiere simul, gelida sed et Arcto,
 Scottica plebs, et Picta cohors, uulgusque Britannum.
Hinc regale decus, epheborumque manipli,
Turba senum, presul uiolento deditus Euro.
Stant acies dubio certatim fine retente,
Publica decliue fiunt diuortia lune.
   Inde loquax posite Colmanus episcopus umbre,
Dat precepta prior subito lapsura fragore.
Nos seriem patriam, non friuola scripta tenemus,
Discipulo Eusebii Polycarpo dante Ioannis.
Ille etenim bis septene sub tempore phebe,
Sanctum prefixit nobis fore Pascha colendum:
Atque nefas dixit, si quis contraria sentit.
Docte quidem morem narrans depromsit auitum,
Utpote preterite recolens choragia ze [uite].
Sed non equatis appendit lancibus equi
 Testamenta Dei, ueris equata chylindris.
Condoluere Patres, ceco quia numine fratres
Nituntur ualidis tabularia menda tueri,
Obicibus faciles nec cedunt posse refelli.
   Heroum iussu cliuosi tramitis atqu
Anfractus lubrice prudenter deuia secte
Wilfridus legitur spermologus arte sagaci
Pellere, nota peregrine cui famina glosse.
Hinc dubios inter cuneos orator adorsus:
Ter centum memini ter senos atque gerontas,
Limpida collectim Nicee exempla tulisse.
Que si perspiciant, mox eluctabitur omnis
Desidie scabies, toruis illata chelydris.
Metarunt etenim ter seni themata cycli
In sese refluos iuncto monade recursus.
 Hic tenet: ignorat sed hunc gens indiga ueri,
Cecutiens lippis quid differt discere ocellis.
   Dixerat, effertur legionum ualde fauore.
Addit preterea plano sermone profatus:
Hec immota manent cunctos oracula soles.
Stirps quecumque uolet fixos obuertere fines,
Tartara flammiferis sudibus sub acerba rotetur.
Quo dicto siluit Princeps, canique sequaces
Frigida conuulsis uexabant pectora pugnis.
Soluitur in tenerum confestim concio luctum.
   Dulcia post modicum rex mitis protulit ora:
Condecet eniti penis Acherontis adusti,
Exemptas iustis mentes miscere suadelis,
Dicite, queso, Patres [f. fidei] feruore calentes,
 Numquid olympiaca Petro quis maior in aula?
Quem nos et prisci dudum legere tyranni.
An Columchilla  quo plebs infausta superbit?
Synodus elata respondit uoce beata:
Petrus ab altithrono donatus desmate  Iesu,
Difficit ignaue torquentia lora senecte,
 Suscipit elisiis iustum spiramina zetis [mansionibus],
Utpote celestes retinens pro munere claues.
Hunc, inquit, plebes, hunc amplexemur et omnes,
Ne non uitalis pandatur regia templi.
Rex ait, et uicti cesserunt improbe Picti,
Colmanusque suas inglorius abiicit arces,
Malens Ausonias uictus dissoluere leges.



X. Eboraci designatur episcopus. In Gallia uult ordinari.


   Auxit rorigeri per quem micat astrea celi
uictoris specimen, quem iam transuexerat Alpem.
Nam postquam dicto sedes uiduata patrono;
Consulto Regis, necnon hortamine plebis,
Lactea suspensis qui prebeat ubera mandris,
 Wilfridum patria creuerunt uoce legendum,
Lilia suppressis et norit comere lappis.
Territus ipse quidem uiridis pro tempore succi,
Mille mouens animo balearica tela nefandi
Hostis, et ignotas egrotis sensibus auras.
Sed ne blaspheme ruat in prerupta caterue,
Aut uitet sceleris madidas lustrare lacunas;
Suscepit humilis quid fors iubet imperialis.
Ergo manet solitus succincto sudor alumno,
Emicuit quamuis genialis flamine uertex.
Conuenere dies graduum, quibus ardua moles
Excipienda uiro. Tunc fatur regibus ultro:
Inconcussa, duces, uestri sententia, queso,
Si fortunatis agitat mea dogmata fatis,
Primum preteriti fas est meminisse laboris.
 Nam superest recidiua lues dum lisque ueterna,
Monstris haud patiar maculatis colla  beari.
Gallica non paucis pauit me glarea aristis [annis],
Hesperiumque decus laribus seruatur in illis.
Illac commissi properans sandalia iuris
Accipiam, pontus ni forte repagula nostris
Classibus opponat, ualido turbone coactus.
Indulgent proceres, magnates, necne calones.



XI. Fretum traiicit. Consecratur.


   Mox rebus gestis ornatur regia classis,
Celicole socias leta exceptura phalanges.
Nauita felicis defixit stigmata claui.
Multiplices nectens malo trutinante rudentes.
Soluitur, et laxis fastigia spumea uerrunt
 Ocius antemnis pelagi, nec inepta capessunt
Littora, gratanti subeunt et pectore portum.
Interea placidi patuit legatio naute.
Pontifices ceunt alacres, ut nota uoluntas
In conuenticulis adsumitur immaculatis,
Pertonuitque tubis edes pretiosa beatis.
Stat duodena cohors multis stipata columnis,
Exsultant iubilo miscentes organa sistro,
Mystica ueriloquo traduntur et arma ministro.
Occiput effuso gratis pinguescit oliuo,
 Candiduli primum renitent ornacula lini,
Auriflue rutilant serrano murice zone,
Comuntur roseo candentia podere colla,
Gemmata uehitur archontum more curuli,
Induit ormiscum  subiit hoc schemate templum.
Postquam signa tulit multo radiata metallo,
Astitit, eucaris [eucaristia] libamina consecrat aris,
Omnibus expletis remeat, nauemque subintrat.



XII. Rediens tempestate iactatur. A predonibus impetitur. uictor portum attingit.


   Sed quia felices tentatio comprobat omnes
Indiuisa comes; dum tensis alta pererrant
Marmora  Psalmigraphi recolentes orgia uelis
Ecce repentinis pontus fundotenus undis
Infremuit, casus agitans artemo minaces
 Longe sub ignotis minitat labentia ripis
Agmina dira pati uicine impendia mortis.
Incumbunt remis, uexatur languida puppis.
Cruribus ipse Pater naualia procubus arma
Confirmat positis, intentans lumina celis.
Ecce sub infausti contraria littora portus 
Gens effera suis casum spectabat in armis,
Predari fragilem captiua plebe carinam.
Quos Pater intuitus, humili sermone precatus:
Naufragium seruatis, ait, sed sponte mearum
Grandia contribuam, resipiscite, munera rerum.
Nos equidem grauis afflictat uiolentia ponti:
Sed uelox aderit, fateor, miseratio Christi.
Stans uolucres augur solitus seruare sinistras,
 Despumat tumidis oracula seua labellis:
Eumenides furias uocitat sub murmure Parcas,
Manibus infernis ut fortis mandat Erinis [Erinnys]
Expedit admisso plebs cara cruore litari.
Hoc ait, et properans bellum ferale perurget.
Presul item sanctas tendens ad sidera palmas,
Inuocat auxilium diuinitus adfore magnum.
Hec inter tereti iuuenis scutale lapillo
Ornat, et infandi torquens per inania uatis,
Figens sincipiti traiecit in antra cerebri.
Corruit utque uafer, clamoribus estuat ether
Cara dehinc recolit pastor miracula Dauid:
Incubat ipse magis, auertitur impia pestis.
Conclamant acies truculento marte ruentes,
uocibus infestis concursant agmina regis.
 Quid plura? quoties crudelia bella lacessunt,
Excipiunt ictus Iesu uigilante cruentos.
Unde quater uicti remeant, uictorque sereno
Euehitur pelago, frustratus remige quino,
Optatumque tenent repetito limite portum.



XII. Ceadda Eboraci substituto, in HRipense monasterium secedit. A uolfario rege Merciorum expetitur. Cantie ministros ordinat, monasteria construit.


   Hi quoque quos pridem regalis concio uictos
 Expulerat, fraude tantum potuere mereri.
Gallica detentus ponto dum rura uagatus,
Temperiem lente speraret adesse iocundam,
Mutauit malefida locum defectio regis.
Constituunt etenim peruerso canone Ceddam,
Moribus acclinem, doctrine robore fortem,
Presulis eximii seruare cubilia: sicque
Audacter uiuo sponsam rapuere marito.
Obuia turba Patri luctu quatiente reuelat,
Diuertitque humilis sub nota mapalia HRipis.
Usque adeon, potuit quisquam nescire moueri?
Non hunc subrepte tanto discrimine sedes,
Non illum sumti multo luctamine fasces,
Aut labor, aut tumidi conterruit ira profundi:
Spe meliore manet latebris contectus in illis.
 Sepe licet proprias uidetur pascere ouillas,
Nulla datur requies, uicino urgente colono.
Queritur a ducibus, quorum Wlfarius unus,
Nobilibus pollens per Mercica regna triumphis;
uix potuit fato pastorem efferre locello.
Qui postquam meruit tanto doctore potiri,
Affectu coluit, terris et honore ditauit.
Ekbertus uero, quem Cantia rura timebant,
Dum pastore caret, flexo rogitamine poscit,
Ordinet ut sacros decreto more ministros.
His ita digestis, natales prospere fines
Asseculis fultus repetit fastu sine multis.
Plures instituit normali tramite cellas.
uitam priuato seruare monebat asylo.
Se quoque continuis ter ducti solibus anni
 Accinxit solitis fidei pugnacibus armis:
Nec cessit diri spolians capitolia furis.



XIu. A Theodoro sedi restituitur.


   Emensis igitur predicti temporis annis,
Mittitur Ausoniis pastorum presul ab oris
Cultor iustitie Theodorus ac pietatis.
Comperit ut iustum collata sede reuulsum,
In commune dolet uiolate federa legis.
Mox foribus raptis Ceddam dimouit, et apte
Prefecit sedi longum pastore uacanti,
Wilfridumque suis redimiuit protinus aulis.
Sic patiens meruit collato iure pacisci.



Xu. Templum resarcit. H Ripensem basilicam sacrat.


    Redditus ergo suis, instabat promtius illis.
Ecclesie uero fundamina cassa uetuste,
Culmina dissuto uiolabant trabe palumbes.
Humida contrito stillabant assere tecta:
Liuida nudato suggrundia pariete passa
Imbricibus nullis: pluuie quacunque uagantur.
Pendula discissis fluitant laquearia tignis,
 Fornice marcebant cataracte dilapidato.
His ita contuitis, exhorruit ilicet alti
uiribus ingenii reparare peribula templi.
Incumbunt fessi uasto sudore latomi,
Nec minus approperant opicizi  emblemata proni
Arcus incultos hyalino [uitreo] claudere uelo.
Pondus et informes atlantes [columnas] ferre priores
Iussit et expletum: lymphis perfunditur absis,
Albanturque suis lustrata altaria peplis.
Exin glorifico persoluit munia Christo.
   Crescit summa uiri, crescit dilectio sancti,
uirtutum genitrix almorum florida nutrix.
Non igitur ceptum dissoluit dexia [i. e. prosperitas] uotum,
Picria  neue tulit. Seu dissologia [discordia] rupit,
 Theosopho spirans animo cognata synergus
Oppida diffuso HRipis amplificare colurno  .
Illic planata decusatim uomere terra,
Symmetriis perpendiculo perfecte libratis,
Ecclesiam statuit, talamum Christoque dicauit,
Tandem post paucas ornatis rebus imeras  .
Conuenere duces  , necnon basileia pubes,
Tristate  comites, uulgi promiscua strages,
Ecclesie proceres edem pro more beantes,
Ornarunt altare Petri sub honore canori.
Stans in cancellis dat cunctis sperma salutis,
Regibus edixit, repetitaque rura recepit,
uerbo necne cibo triduo turbam satiauit.
Optima queque dedit libens exenia miris
 Deflorata modis, capsacibus [atque gemellis 
Codex aurato conseptus grammate scriptus,
Auctus  euangelicum seruans in corpore textum.
Cumque benigniuolo persolueret omnia corde,
Inflatur nullo Iesu moderamine typho.
Quapropter merita donatus digne chorea
Floruit, ut quondam Moysi sub tempore lampas,
Pandens eterne callem patriamque quietis,
Atque domos sibimet supere religionis amicas.



XuI. Baptizatos confirmat. Puerum mortuum suscitat, eumque baptizat et Deo sacrat.


   Quid? loquar an sileam? uerbi da, Christe, lucernam.
Exiguum dixi, liceat iam rumpere longas
 Inscitia cogente moras, ne lingua pudorem
Presumtrix tulerit. Neque enim modo sufficit ulla
uirtutum pelagus percurrere rite tuarum,
Quas meruere tui per te complere coloni.
E numero quorum Wilfridus marchio summus,
Nobiliter supere ducens per pascua uite
Pastor alebat oues: ut propulit eminus hostes,
 Monstrabat liquidis saluandos tinguere lymphis
In Patris et Nati necnon et Flaminis almi
Nomine, chrismales adhibens Pater ipse fluores.
Quem populi pulcra medium cinxere corona.
Ecce per offusas denso tamen agmine turmas
Plena metu mulier, defuncte funera prolis,
Sandapilam fugiens, fessis ostentat in ulnis.
Stat turbis immista fides, terrorque gementem
Afflictant tacitis circum precordia flagris.
Tum Pater accessit, mox pallida conspicit ora.
Obstipuit  , hesitque loco temeraria latrix,
Pronior incubuit, luctum singultibus auxit.
O Pater, elatam noli deponere dextram.
Orbatam nato matrem cur despicis uno?
En qui confirmas Christum fore [esse] cunctipotentem,
 Imple fidem gestis, misere da pignus alumne.
Ingeminat querulas instanti murmure uoces.
Concio concurrit gemitu collecta miselle.
Fit plangor grandis. Tandem compassus herilis
Presul, agit tacitas sancto sub pectore grates,
Perfida quod nouit Iesum rogitare caterua.
Moxque solo fixus claros in corde meatus
Tunc reserat, faciem lacrymis et corcula palmis
Afficit, Adonaique pio clamore citauit.
Consurgens autem presensit adesse salutem.
Timpora  cumque manu palpasset frigida; functus
Cesariem mouit, uitali redditus aura.
uulgus inexpletas confusis uocibus odas,
Hec ubi sunt patrata, dedit: puer illico sacris
 Baptizatur aquis, misere dans gaudia matri.
Protinus acceptum secum portauit alendum,
Iussa patri post septenos ut redderet annos.
Ast cogente fero contemsit dicta marito,
Exsul ad externos fugiens cum prole Britannos.
Nec multum latuit. Posthec non sponte reduxit
Prefectus puerum quidam Patris in dominatum,
Exin diuinis illum famulatibus addit.
Pluribus exemplo puer isdem profuit almo.
Tunc fax emicuit, que inter crepitacula fulsit.



XuII. Anglie felix status. Egfridus rex Nortanhumbrorum Pictos rebelles perdomat Wilfridi meritis.


Anglum tum gemina fulgebat lampade regnum.
Pontifices regis consulto digna gerebant,
Rex quoque presulibus latria seruibat honora.
 Summa quies plebi legalia iura tenenti.
Frugiferis grauida gaudebant horrea glebis,
Epibate [naute] faciles ausu spreuere latrones.
Classica dira silent, nec formidatur egestas:
 Promicat Ecclesia pacato federe nexa.
Letifer  inuidit, conamina mille reclusit,
Rumperet ut sanctam peruerso schismate pacem.
Aggeribus crassis nisa est gens Picta rebellis,
Anglorum solitas iam tunc non ferre catenas.
Egfridus imperii largas retinebat habenas.
Coniunx alma uiro Edildrid, famosa uirago,
Addita coniugio uixit castissima uirgo.
Princeps ergo leues animo flammante cohortes
Admouet, indomitoque reos mucrone trucidat.
Exclusere duos cesis ex hostibus amnes,
Manubiis fratri regis uenere manipli,
Dant stragem late, redeunt in colla catene:
Perfruitur magno rex uictor longe triumpho.
Non armis etenim raro cum milite uicit:
 Sed uirtute Dei, meritis et presulis almi,
Obtinuit gentes uacuo turgore minaces.



XuIII. Mercii quoque perdomantur.


   Nec minus innumeras, dum Mercica regna tumerent,
Cuspide confossas strauit rex iste cateruas.
Quorum dux cessit fugiens, euoque sequenti
Addidit Arctois borealia sceptra triumphis,
Fultus magnifico Wilfridi plane rogatu.



XIX. Wilfridus pie uiuit.


   uirtus ergo uiri nullo sudore remitti,
Neue supercilio subrectis nisibus extra
Iustitie uerum diduci quibat estrum [stimulum].
Sane per ignotas instanter mente pererrans,
Diuine gentes sationis tempore passim
Dilatans, exercitium non segne gerebat.
 Excubiis pernox gaudens instare secretis,
Corpus perspicuis castum purgat in undis.
Ingeniti feruore laris ne torreat ustum.
Non ardor Phebi, non algida tempora brume
Dulcia concepte rupere uolumina cure:
Donec apostolicis iamiam defecta senectus
Preceptis tanto meruit squalore resolui.
Nec solus poti scyphum consumere riui
Fas fore decreuit: ieiunia leta luebat,
Subiectosque uiam precurrens duxit in artam.
Conflua turba ducum soboles conferre sub ipsum
Gaudebat, mirata piam morum probitatem,
Seu seruire Deo, seu nosse palatia iusto.
Hec quoque falsiloquis prebebant iura linguis,
Ast athleta Dei contectus uellere pacis,
 Obsequium mitis odiis suffibat acerbis.



XX. S. Andree basilicam condit. Elisum sospitati redintegrat.


   Preterea templum  cesis instaurat arenis,
 Circumdans cecis sinuato fornice cryptis,
Lenibus obductas pingens flauoribus aulas.
Mox recolit tarde collata iuuamina lingue,
Andreeque pii uocitamen contulit are.
Inuidia mortiferi non defuit aura chelydri.
Trullissant etenim muri dum futilis alta,
Corruit in preceps colliso corpore frater.
Cruscula gressuros non norunt soluere tractus,
Elisisque tori [colli] marcescunt horride fibris.
Ultima cum timide traheret suspiria uite,
Concurrunt tristes ad hec funebria plebes.
Prescia mens Patris statim cognouit in antris.
Extimplo lacrymis puro de pectore fusis,
Hortatur reliquos Dominum obsecrare dolentes,
Ut reparet lesam pastor supremus ouillam.
 Adfuit, et properam sumserunt membra salutem,
Erubuit letum uita mediante repulsum.
Quapropter magni laudarunt munera Christi.



XXI. Ermemburge regine impulsu Egifridus rex. Theodori consensu, Wilfridis diecesim in tres partitur. Romam appellat Wilfridus. Insectantium penas predicit.


   Demonis ira fremens tantam uult subdole gnosiu
Fallere, delecto quo primum milite ceso
Inualidi fragiles perterreat agminis hastas.
Plurima maturans antiqua recurrit ad arma,
Corrupitque leuem regis morbose iugalem  .
Hec uirosa male iaciens tum tela pharetre,
Corcula strophoso uiolauit uulnere regis,
Rancidulis infesta modis, ceu garrula perdix,
 Culpabat iustum collatis rebus abuti.
Gloria namque uiro totis a partibus orbis,
Agricole plures, fecunde gramina terre,
Procurui proceres, iuuenum fetura locuples,
Insuper etheree monachorum concio uite.
Postquam pestiferum penetrauit corda uenenum,
Adsciuere suis deceptum prone loquelis
ueri doctorem, iusti quoque pene sequacem
Theodorum, supra cecinit quem rustica musa.
Annuit ipse quidem regalibus improbe ceptis,
Substituens ternos sub nomine presulis intra
Contiguos Patri fines illo usque monarchas .
Audiit Eutyches  quid rex sibi contrahat, imas
Percontare uolens neuo sine criminis iras,
 Alta petit lento triclinia opipare gressu.
 Ecce faces tanti stimulatoresque pericli
Obriguere metu, commentaturque maligna.
Cur ledor, Pater, inquit, ab his, quos nulla fatigat
Nostrarum, fateor, impune molestia legum?
Nos, aiunt, facinus quamuis cogente senatu
Ponimus, haud quodquam nefas decreta refelli.
Sic testes scelerum firi [fieri] potuere suorum.
Antistes uero nollens desistere cepto,
Quidquid ei prauum pseudo-theosebia  nectit,
Romuleo sanxit uoto fore discutiendum.
Intuitus quosdam fedo insultare cachinno:
O utinam letos pueri feliciter annos
Ducatis! sed gaudia sors infesta resoluet.
Nec prius in refluos uenient hec tempora soles,
Immatura nimis quam tristia fata luatis.
 Hec ait, et sobrio compressit uerba palato.
Alfwine  post iugulum populi luxere profatum,
Inferias ceso dantes merendo Clitoni 
Cuius post tumulum fratris uictoria fluxit.



XXII. Mare transmisso ad Fresones deportatus uerbum Dei predicat.


   His ita compertis rediit, letoque negatas
Corde reuisit oues, arentia pectora blandis
Paulatim reparat solamina dando loquelis.
Interea pernix obliquo littore celox [scapha]
Soluitur, equoreos pertentatura meatus.
Quam circum monachi, dextra leuaque relicti,
Fausta patri pariter lacrymosis questibus orant.
Tunc inimica seges igni tradenda perenni,
Non contenta sue uirus fudisse kakie [malitie,]
 Legatos regi Francorum dirigit, atque
Oeconomum Domini predati impune petiuit.
Sed superi pietate ducis conamina falsa
Macario nullas quibant inferre ruinas.
Letiferas uero scrobibus uersute latentes
Decipulas sensit Winfridus presul, eisdem
Perditus insidiis, tantum monogrammate  lusus.
Preterea flabris aliorsum prospere uersis,
Freisonum letis portum percepit in oris.
Gentiles stupuere nimis, sed summa mekotes 
Regem cum ducibus placatos reddidit omnes.
Categorans [predicans] ergo diuinum sperma popello,
Aperuit dulces in falsis rupibus amnes.
Tum pecudum fetura habilis, tum semen in aruis
 Creuit, et exsultant sollemniter opiliones.
 Post modicum multis tribuit baptisma salutis,
Et fundauit eas Wilbrordus  quas habet arces,
Aequiparans tantum fidei feruore magistrum.



XXIII. Frisonum regem in Wilfridum accendere nititur Ebroinus.


   Nec tutela ducem, quem multe copia gaze
Francorum rupit, furiis accendit acerbis.
Syngraphidem sculpsit, munus uenale notauit,
Quiret Adalgisum collatis subdole regem
Implanare opibus Efruinus [Ebroinus] philocompos 
Legati properant, paraphrastica iussa reuelant.
Rex uero phronymus scindens ferale uolumen,
Aspernatus eos, flammis proiecit in altis.
Imprecor eterno pereat sic caumate, quisquis
Compacte querit fidei dissoluere nodos,
 Infit: et infestos iussit remeare sodales.
Haud dubium quin lustratus fulgore superno,
Ad cunas agii quondam qui luxit ab alto.



XXIu. Apostrophe ad reginam.


   Imprudens mulier, iustum furialibus armis.
Cur stimulas? sat erat patria expunxisse beatum.
Quid mare sollicitas? quid casses abde charybdi?
Num tibi quadripatens obedit machina ruris?
Tene iubente poli rutilabit dextimus axis?
Siste, capesse fidem, dynami  capieris eadem,
Ocius amisso mutaberis ipsa marito,
Grassatrix scelerum fies inimica luporum,
Christi candidulos pasces modo mitior agnos.
Quem nunc persequeris, posthac deuota sequeris,
 Multa dehinc populis adhibens monimenta salutis.
Ista per ecstasin scalpello lusimus unco.
Cepta libet solito nunc insanire cothurno.



XXu. Wilfridus ad Dagobertum se recipit.


uer gelidos tepidis iam soluerat estibus Alpes,
uiribus adsumtis cum presul letus ab illis
Gallica rura petens exiuit finibus, atque
Nota subit fidens Dagoberti  menia regis.
Is equidem merito, uenturus ut adseret ordo,
Publica suscepto prebebat leta patrono.
Perditus, ut nostis, inquit, popularibus alis,
Excepi mestas tenero olim somate erumnas.
Adscendi tremulum non multo remige lembum,
Pulsus ad ignauos adulescens exsul Hibernos.
 En uobis, cuius merui tutamine reddi;
Per me, perque tuam, miles delecte, salutem,
Si qua fides animo, tantum seruemus amicum.
 Exsultant proceres: neque enim leue principis extra
Precipuum fas est subiectos uelle meare.
Obtulit egregias immenso oromate sedes,
Ire catillatum nec uult rex ultra beatum
Friguttire, petit uetitas alacrior arces.
Magnanimus uero uotis regalibus heros.
Non cessit: uerum rebus sociisque leuatus,
Quin etiam sumto Deodato  presule pergit.
Rursus ab obiecto properans sibi rege paratum
uadit ad hospitium. Bertherus  namque patentes
Imperitans terras multo terrore regebat.
Ipse pio solans iustum suscepit amore.
Post epulas et post grati carchesia bacchi,
Rex cepit narrare Patri, qui liuida ciuis
uiderit orsa mali sese uiolare uolentis.
 Ast ego preteriti memor, inquit, sancte, pericli,
Ut quondam tellure mea priuatus, amaras
Externo sub rege degens sensi cicatrices.
Federe sed multo quamuis seruatus ab humo,
Euasi seuos discedens liber amicos.
Me quoque muneribus uoluerunt fallere latis,
Quo te deciperent glauci lacerando Britanni.
Quod si me fidei gentilis amore tenacis
uendere despexit, te nec minus ipse fouebo.
Claxendix tonuit, comites rex promtulus auxit.
Sic Romana petunt pernicibus atria plantis.



XXuI. Ipso presente Rome synodus conuocatur, in qua restituitur Wilfridus.


   Cursores sed iam premiserat archipolites
Theodorus. Tum Wilfridi pia fama beati
 Ausonias notis penetrauit nutibus aulas.
Euge ciunt ciues certatim protinus omnes.
Exterit abiegnas Petri dignissime ualuas.
Agatho apostolicas decorabat presul habenas,
Iustitia simplex, equi non marcidus auspex.
Edictum posuit, patrium syntagma gregauit,
Atque quater duodena Patrum, nectente diade 
Agmina conduxit, communi famine dixit:
   Cultus et Ecclesie fucatur sanctio prisce,
Ni coquat emersas calor ecclesiasticus herbas.
Anglica comperimus uexari pessime regna,
Dum preter fixos fiunt discidia fines.
Arguto fratres fratrum discrimine clades.
Pendite ne rudibus pereant antiqua bilibris.
    Primores Itali trutina pietatis adulti,
Talia doctiloquo retulerunt fata magistro:
Incipe, pastor, habes ueterum decreta uirorum.
 Nunc illos admitte, placet, quos multa fatigant
Instigante fide spatiose incommoda terre.
Decernes sermone pio, quid subditus ordo,
Et quid queque colant, seu quid uitare iubentur
Ecclesie, scelus hoc pacto uacuabitur omne.
   Allusit: statimque sacras Wilfridus in edes
Cogitur ipse suas iussus narrare querelas.
Obtulit expressum Patribus diploma legendum,
Ut patrie curas ouium ceu lucra piarum
Sedulus obsequio tractauerit, utque dicatas
Inuidia cogente fores suspenderit, atque
Eheu pontificum fraudes qui more procorum
Ornatam proprio sponsam inuasere patrono.
Non ego criminibus quemquam deprauo peractis.
Prestolor Hesperia qui iudicer, inquit, ab aula,
 Omnia uersifico longum exanthlare relatu.
   Alterne perhibent sincera oracula partes
Expromisisse uirum: prorsus hunc esse legendum,
Cuius apostolico solidande robore uires,
Hoc uirus ne serpat, et incautos malesano
Inficiat succo, dum Iustum pessimat atrox.
Annuit, et scriptis legalibus archierarchus [papa]
Theodoro regique iubet sancita notari.
Ni pietate pari conseruent iussa magistri,
Iudicio Domini cunctos anathemate plecti,
Querentes animam sine re  damnare beati.



XXuII. Dagoberto bello impetito et ceso Wilfridus ob ipsum seruatum conuicio appetitur.


   His ita fundatis, ne sicut apostata uilis,
Aut legum profugus sola querat perdere nota;
 Limitibus planis excessit finibus illis.
Uritur infestus humane prolis amicus,
Commaculare bonum perquirens liuide uotum.
Nam properans patuli dum uerreret equora campi,
Conglomerata suis furunt collegia signis
Noxia, regali, ceu fertur, sanguine fuso.
Ciuiles etenim Dagobertus Marchio  dextras
Senserat, et rigidum capulotenus inguine ferrum.
Prelia uibratis intentant comminus hastis.
Arduus excusso quorum conuicia telo
Unus pontifici fedo sic ingerit ore:
Delator patrie petulans, moribunde uiator,
Gallica tu pridem uiolasti sceptra, relato,
Qui periit cesus, quem iure sequere, tyranno.
An prauum gessi, regem dum forte remisi?
 Inquit, et opto pati gaudens pro nomine Christi.
Mox truculenta ruunt hastilia: deinde remissis
Acclines rogitant ancilibus ut benedicat.
Crediderim rutilo perculsi fulminis igne,
Quod patuit mundo, dum matris fluxit ab aluo.



XXuIII. In Angliam reuersus litteras exhibet pontificias.


   Nil metuens ergo pertransit gramina tuto,
Securusque cauas intrat uelociter alnos [naues].
 Multiuido fratrum post hec oramine fultus,
Auctorata ferens Petri uexilla beati,
Regales adiit, dans rectis gaudia, postes.
Bullatas offert signato cortice chartas.
Confestim docte pariter coiere caterue,
Quid narret Romanus apex, audire parate.
Archistrateios  solio prospectat ab alto,
Ius crudele sacris ausus dictare loquelis.



XXIX. Quibus spretis, ipse in carcerem coniicitur.


   Post euangelicum catorthoma, post recitatas
Sedis apostolice causas, indigne ferebant
Oppositi quidam raptam persoluere predam.
Urgebantur acri furioso pectore bile:
Permulcentque, nefas: peruerso fasmate [famine] regem
 Spernere syngraphas furtiuis rebus adeptas:
Symmystenque Dei gaudent sychophanta notari.
Tandem semoto Patrem trusere locello,
Blanda retractantem regis promissa superni,
Olim qui dixit, qui uos hic, me quoque spernit.
Tum regina grauis huiusce schismatis auctrix,
Presumsit pretias [pretiosas] sancto diuellere capsas  ,
Non impune sibi tantam sociata rapinam.



XXX. Oratio ipsius ad suos.


   Ergo opibus sociis pessumdatus inclytus heros,
Famina mirifico fratribus depromsit ab ore.
Gloria multa, loquens, multo captanda labore.
Cana Patrum series, longos experta dolores,
 uincere multiplices meruit diuinitus hostes.
Heroum duodenus apex patiendo beatas
Sidereumque decus Iesu tribuente coronas
Excepit, multum modico lucratur ab ipso.
Nostra licet duram patiantur corpora sortem,
Mentes triticeo celis indentur aceruo,
Quo fruges anime capientur mox locupletes.
Premia non querat, ni qui tolerando triumphat.
Dixit, et actutum lictorum torua uorago
Obstitit, et raptum tenebroso uinxit in antro.



XXXI. In carcere illustratur luce superna.


   Qualem te, pastor, letum tristemue fatebor?
Letabare quidem te Christi post fore risten ;
Flebas damna gregis pastorum uerbere lesi.
Actu cenoso dum stringeris undique uallo,
 Num solito non quiuisti fulgore potiri?
Exacuere leues inimici frustra ligones,
Nequiquam ancipites inspicant acrius enses.
Tempestiua tibi funduntur lumina celis,
Inuiso properat consueta porismate [meatu] lampas,
Peruigil excubias Iesu dum soluis amatas.
Testis adest custos, ergastula seua serenis
Inspiciens radiare focis in tempore noctis.
 Quid minus a Petro, cui lumen fulserat arto?
Digne quidem parili posthac donabere serto,
Quem uoto sequeris, quem tormentis imitaris.
Et ne desperes, equo splendore nitescis.



XXXII. Pontificias litteras uiolari non patitur.


   Interea multis uexatur fraudibus almos
Exsecrare apices, actusque probare feroces.
uertex si capulo, dixit, cedatur acerbo,
Aut terebrent costas instantia pila tenellas;
Unum iota meo nunquam frustrabitur astu,
Que sanxere Patres Petri documenta sequentes.
Sic legit fuscos primatum offendere uultus
Non et apostolicos consensit fallere ritus.



XXXIII. Presidis uxorem pene exanimem sanat.


    Carpitur inde graui coniunx dilecta ueterno
Presidis, infaustas ha ha! procurantis habenas.
Corpore contrito, compagibus atque solutis,
Mortua contractis fluitabant uiscera neruis.
Sensu pene carens, extis iam condolomatis 
Grande uiro scrupulum congesserat, extima uite
Spectanti, dum preterite spiramina reddat.
Protrahit illa moras: tandem uelociter artas
uir supplex satagit sancto reserare catenas.
Fletibus haud modicis deposcit opem medicantis.
Ergo Pater, solito pietatis munere fisus,
Passibus approperat conferre iuuamen anhelis.
Adfuit, et turbas remoueri iussit adactas.
Hinc precibus fusis, perfudit uiscera lymphis:
Mox rediit priscos uitalis feruor in artus.
 Nil nocuere uirum crudelia lora beatum:
Quin alacri uultu lucum remeauit in ipsum,
Nec puduit tetras iterum curare cauernas.
Prefecto cognomen erat quem diximus Osferd 
Coniugis erepte uocitamen dicitur Ebbe,
Post modicum sacro gaudebat condita uelo.



XXXIu. Artius religatur, sed frustra. Soluitur.


   At Preses timidus, rerumque stupore coactus,
Malle pati proprie dixit dispendia uite
Intimat, et seuo quam iustum prodere regi
Isque tumens nimium precipit acerbius illum
Compedibus rigidi damnatum carcere ferri
Stringere, mutata custodis sorte prioris.
Urgentur chalybes furcos aptare bicornes,
 Et sterili funes nexare labore trilices,
Quis terrere queant athlete corda ligati.
Sed quo suppliciis animo mordacius instant,
Prorsus eo minimum se profecisse stupebant.
Nam quecunque sacris nectebant uincula membris;
Aut diffusa cadunt, aut forte incongrua fiunt:
Artubus innocuis libertas cessit herilis.
O crudele genus! frustra contunditur incus.
O scelerata manus! quid prodest ledere corpus?
Non metuit iugulum, quem contremit indere lorum.
Digne satis gressus tremule fugere catene,
 Pacifice qui currebant per competa  uite.
Ergo alacres pastor curans mitissimus agnos,
Lingua perdocuit, manibus baptismate tinxit.



XXXu. Regina ob sublatum reliquiarium punitur. Wilfrido liberato conualescit.


   Oppida commissi uerum dum marchio regni
Permeat, illecebras explens pompose caducas,
Ecce repentino turbantur gaudia casu.
Dum raptis etenim coniunx regalis abuti
Audet relliquiis, spirans typho impietatis;
uindex ira subit, satan per uiscera gannit:
Quem coluit petulans, huius sit hospita bacchans.
Talibus attonitis accessit regia nutrix
Anne patent, inquit, ueteris commissa piacli?
Extera Wilfridum uiolant ergastula iustum:
 At tua terrifico quatiuntur demone membra.
Spreuisti emeritas Petri de culmine chartas:
Excipis en dignas irato iudice penas.
Capsaces [phylacteria] collo demsisti immunda uerendo:
Nunc moribunda Baal uinciris et ipsa ueruto  .
Naribus immanes ceu fundens torridus ignes,
Rex aderat, quem sic genitrix affatur honesta:
Iam memor esto tui, letargum subrue, fili,
Ultio dilectam profligat summa iugalem.
Sed tu sceptrigeram si uis augescere dextram,
uincula solue uiri, quoquam sine crimine nexi:
Et si fers animo, iubeas discedere regno.
Annuit inuitus, patuit mox carcer apertus,
Reddidit et claram nubes densissima stellam.
 Protinus immeritam sensit regina medelam.



XXXuI. Wilfridus liber deserit patriam. Palabundus aduersariorum factione.


   Excedens igitur patriam cognataque rura
Deserit, australesque petit uelut aduena terras.
Nobilis expulsum per deuia queque uiator
Obuius excepit, mundi quia summa potestas
Indefinito prefixerat omnia uerbo,
Defore nil iustis spondens pro se tribulatis.
Regia progenies Berthwaldus munere diues
Nec latuit: statimque furor hostilis inarsit.
Sed Pater a solito nunquam sudore fatiscens,
Instruxit gregibus monastica iura fugatis.
Iam fati tellure uiri tunc inuida pestis
Corda ducis zabuli prestrinxit hospitis apti,
 Fratris Edilredi per Mercica regna decori,
Cuius in obsequio coniunx inimica manebat,
Ekfridi germana trucis tumidique tyranni.
Hi pulsare uirum multo terrore serenum
Haud cessant, coguntque datam molimine prauo
Degenerare fidem. Sic compulit ire carentem
Hospitis auxilio, comitatum preduce Christo.
Profecto alterius susceptus regis in aulis,
Femineas patitur instinctu demonis iras.
Ermenburgis enim totius criminis altrix,
Cladibus, ut cecinit premisso musa tenore,
 Multimodis torsit tantum furibunda patronum:
Seua soror cuius Centwine regia coniunx
Expulit indemnem nullum seruata [seruando] pudorem.



XXXuII. Ad Australes Saxones se recipit. Regem Edilwalk cum suis Christo lucratur. Cenobia construit.


   Quid strides, peritura seges, aut sulfure auerni
Perpete torreris? en aspernata probabis.
Ipse sibi patriam presul non longe iacentem
Adquiret, nondum diuino uomere scissam.
Non licuit cultis committere semina sulcis.
Anne uacat saltem steriles inuertere glebas?
Non timet exsilium qui gestat pectore Christum.
Gens igitur quedam, scopulosis indita terris,
 Saltibus incultis, et densis consita dumis,
Non facilem propriis aditum prebebat in aruis:
Gens ignara Dei, simulacris dedita uanis.
Hanc adit intrepidus, sincero dogmate fretus,
Adsistensque duci, pertractat munia Christi.
Federe complacito statim captatur ab ipso,
Non auri pretio, ferro non hostis auaro:
Iurauit pactos nunquam dissoluere nodos.
Hinc passim sacris permulcet corcula uerbis,
Lucratusque ducem feliciter, atque iugalem,
Emicuit mediis fax indefessa tenebris.
Delubra contritis pereunt uelocius aris.
Nec doluit madidas subuertens augur acerras.
Dulcia diuino funduntur mella canistro,
Tinguntur plebes sanctum baptisma petentes.
 Rex quoque uiuifica perfusus nobilis unda,
Predia delegat, cenobia presul adornat.
Edilwalch princeps uocitatus dicitur iste,
Wilfridi meritis qui nouit celica tempe.



XXXuIII. A Cedwala in regnum restituto excipitur in Westsaxoniam.


   Teque canam, fugitiue puer Cedualla, negatis
Quem fudit sceptris nemoroso Ciltena [Westsaxonia] luco.
Audacem quippe Wilfrido subdere mentem,
Ut quires redhibere tui diademata regni,
Magnorum querens euadere fata malorum;
Creuisti patiens, rex fortis, ab exsule pasci.
Tempus post modicum fidei capis incrementum.
Nam uertex tremula quem dudum fouerat ulua  ,
 Presulis auxilio rutilat cingente corona.
Tu quoque pontificem multa tellure ditasti.
Felix exsilium, quod poscit purpura regum!
Immo Pater felix, exsul pro federe pacis!



XXXIX. Egfrido mortuo, redit in gratiam cum Theodoro.


   Rumor tunc prodit, quia bello plura cruento
Agmina corruerant alterna cede uorata:
Ekfridusque feri percussus cuspide Picti,
Exsilio sanctos desiuit trudere prauo.
Preterea pastor Dorobernica claustra gubernans
Theodorus, damnare nefas in presule quondam
 Commissum cupiens, iamiam uergente senecta
Expetiit reuocare uirum sat inepte repulsum.
Ergo redit humilis, implens exacta prioris.
Hos inter presul Erchenwaldus uenerandus.
Accedunt terni uere funabula lucis,
Exorsusque dehinc senior Theodorus infit:
Penitet en, Fili, quia tot tormenta subisti.
Ultima porro mee properant confinia uite:
Tu quocunque modo deliqui, queso, remitte.
Terruerant animum Wilfridi gesta beatum.
Tum celis oculos attollens, brachia terris,
Indulsit facinus, sicut precepit iehsu.
Ergo solo strati, poscunt miseramina Christi.
Inque uicem culpis perfecto corde remissis,
Gaudebant lacrymis sobria de fronte profusis.



XL. Aldfrido et aliis commendatur.


   Iam fasces regni, iam publica sceptra peremti
Sumserat Aldfridus. Mox pastor scripsit eous
Sedibus abreptis reddi debere beatum
Christi mathiten post tanta pericula sennem  :
Ne contingat huic moriens quod pertulit Ekfrid,
Qui uoluit dictum primus spoliare patronum.
Hoc et idem cunctis statim designat amicis
Aelflede, que uirgineo succincta pudore
Pascebat nitidas Iesu prudenter ouillas.
Tuque clientele, princeps, memor esto cupite.
Scripsit Edilredo cognato  morte sopito,
Qui studuit toto Wilfridum pellere mundo.
Nunc age, communi si uiuas optime uoto,
 Sepe meis, fateor, parebas phronyme [prudenter] dictis.
Iam quoque Pastoris extremos crede rogatus,
Ut tua precluibus gliscens cuprepia [excellentia] sceptris,
Ardua Romulei seruet precepta uigoris,
Que statuere Patres Petri uectigal alentes,
Agatho precipuus, Benedictus, Sergius atque.
Dux etiam monitis arrisit protinus istis,
Summo ceu decuit seruans in honore magistrum,
Usque sub extremam uite frustrabilis horam.



XLI. Ab Aldfrido reuocatur.


   His ita consertis, Aldfridus stemmata regni
Non obscura gerens, Christi reuocauit alumnum.
Certatim priscas possedit deinde casellas.
 Pelluntur mechi, sedes uacuata patrono
Redditur: applaudunt ciues felicia fantes.
Lucidus Ewroica [Eboraca] resplenduit axis in aula.



XLII. Aldfrido iterum uexante, rursus confugit ad Edilredum.


   Felices populi tanto pastore potiti!
uix tamen exiguo manserunt gaudia lustro.
Nam modicum trita uiguit peruersius hydra.
Ardescunt ueteres crebris pulsatibus ignes,
Ecclesie puppis uexatur dire procellis,
Cogitur et rursum nauclerus mittere clauum,
Anchora ni firma primum solidetur arena.
 Rex etenim dictus, ligurum [ligurionum] ferrugine tinctus,
Distendit uariis ueracia stamina pullis,
Alternando uices; nunc Patris subditus alis,
Nunc mendosorum credens inuenta uirorum.
Ni fallor, fida titubans statione carebat.
Ast pater immotam querens seruare carinam,
Maluit elatum regis differe tumorem.
Idcirco cessit, diuisaque rura reliquit,
Impatiens sanctam scindi se presule normam,
Aruaque commissis monachis collata reuelli,
Nec metuens magni preferre oracula Petri.
Mox Aedilredi repetens solium memorati,
Acceptus colitur placida sub rege quiete,
Explens officium multa pietate supernum.



XLIII. In concilium uocatus, paratas technas eludit.


    Tantos post strepitus, quem non quiuere molesta
Exsuperare fuga, nituntur fallere techna.
Denique collectim censura urgente ducali [regia]
Synodus astruitur, legatio menda iubetur
Celibis accessum festino cogere gressu.
Concurrit facilis. Fratum tum seua simultas
Undique stipatum fictis agitare querelis.
Machina non solido, sed mox interlita limo
Corruit, haud patiens uatem prognostica fantem
Lincea namque uiro fuerant oculamino tanto:
Immo prophetales ad hoc potauerat haustus,
Internos etiam quo posset cernere nisus.
Tandem uafrinos blandis suggestibus astus
Increpitans, Italas suadebat credere chartas.
Ethnica sed nullis molliri corda lagonis [sic]
 Cedebant, uirusque tegunt sub mente nociuum.



XLIu. Non uult sponte pontificatum abdicare. Romam iterum appellat.


   Preterea iuuenis diuini fautor honesti,
Expertus causas in sanctum aptare sinistras,
Accessit, regis dirum patefecit amentum,
Toxica letifere uolitant quo tela pharetre.
Nec etenim puduit dicacem audire fidelem,
Qui mox exposuit, celer intra palatia repsit.
Summi stans igitur ducis inter castra perennis
Excipit horrisonas illeso parmate fundas,
Nec potuit ualidis penetrari pelta sagittis.
Instabant etenim uiolento famine agentes,
Se Pater ut proprio uellet dispungere uoto,
 Indignumque sacris se iudicet esse gerendis.
O malesuada cohors! o fraus! o sanctio discors!
Non eris immunis pene, non criminis exsors.
Ipse quidem solitos gaudet perferre labores:
Tu Phlegeton subies, Erebum manesque pauesces.
Insignita piis tunc aperit ora loquelis.
Ecce quaterdenos, dicens, uexilla per annos
Intemerata tuli uere per cuncta Fidei,
Barrida [procacia] prauicole quis straui examina turbe,
Inclyta censure seruans inuictus ee
Famina, non falso ceu garrit pollice sculpta,
Mens inimica suo mox defectura ueneno.
Nunc quia compellor, Petri discrimine purgor.
 Non formido minas, exenia nulla capesso:
Meque meo nunquam uobis mucrone litabo.
Hec Pater orauit, plebeium iusque refellit.



XLu. Ad Edilredum redit.


   Soluitur infandum Iesu uincente coagmen,
Enituitque bonum prestantis presulis omen.
Sic Aedilredi ualuas repetiuit hiantes,
Explanatque duci sceleris commenta maligni.
Isque benigniuolam firmans in presule curam,
Edixit priscum nullo frustramine fedus
uellere, apostolica donec remearet ab aula.



XLuI. Romam reuisit.


   uerum discordes flagrant ardentius ire.
Et quas Christicolis pastor fundauerat edes,
Nisibus efferis auerruncare parabant.
 Extorres stauunt [an statuunt] agio incassum palinodo,
Quos sacer electis gradibus formarat adelphos,
Dulsos cenosi lychinos audititi destos  .
At pia uentilabro Christi sententia iusto
Efflauit paleas, cocyti ardore cremandas,
Condiuitque bonam celi per horrea frugem.
Nam pater ipse greges et ouilia cara reuisens
Ingemit, et precibus Domino commendat anhelis.
Aggressusque dehinc Romani peruia callis,
Ingreditur partas opulento remige lintres.
Carpebant placida libratis equora uelis,
Figitur et notis uehemens lautomia arenis.
Oblitas igitur peragrantes commode terras,
Diuino comites potabat fonte fideles.
 Non errare licet, non manticulare necesse est,
Gratia quos tanti seruat ductoris opima.
Is etenim largas, quamuis deuotus egeret,
Impensas eleis [liberalibus] palmis fundebat apertis.
Quapropter, ceu precinuit Dauitica psaltes,
Iusta manebit ei uite farrago perennis.
Transmissis tandem Iouialibus eque cauernis,
Macarii penetrant rutilantia dindyma Petri,
Qua renitebat ouans summa uirtute Ioannes.
Affines moti festinant Euge per urbem.
Astipulant modulis comto sistemate, cerus [sacer]
Aedituusque graues oppandit agillimus edes.
Introiit presul testudine fultus opaca,
Qui tellure cubans unca suffragine suda [flexo poplite]
Mille piis instillat aquis, ui denique sancta
 Celica summorum reserauit claustra polorum.
Indidit equisonas diuinis auribus odas.
Oratu surgens, famulantum rite cateruis
Ambitur, siccatque genas, suspiria pressat.
Ast ubi complacuit, sacra archisteria [templum] scandit.
Pontificum presul, necnon et concio gaudet
Pistica [fidelis], Tarpeioque ruens de colle senectus.
Intestina Pater postquam dyrrachia [discidia] planxit,
Ad uicina redit lentis habitacula plantis.



XLuII. Causam agit apud Papam, prolatis litteris apostolicis.


   Interea scriptis legatio cassa modernis.
 Berthwaldi de sorte ruit, puerile uolumen
Opponens tanto nequiquam certe Patrono.
Ausonie ceunt Graie, mox atque sorite
uestibulo cursim priscorum scita reuoluunt.
Protinus admisso micuit syntagma berillo.
Ut iubar introiit, iubaris ceu nectar opimi
Protulit effeuum  liquido flauore libellum
Hisce characteribus. Christi tunc inquit alumnus:
Nulla damus patrie, fateor, discidia nostre.
Non reges, non tristatas  , regumue clientes,
Matris ad eximie gremium concurrere gratis.
Elegi collata prius mihi iura probare.
Non ignota cano, uobis precognita narro,
Iura dedere Patres Romanum stemma regentes.
Testis adest huius sancte periergia sedis,
 Hec quia non spreui, nam nec spernenda putaui.
Collatis carui crebris populatibus agris.
En qui me sensu grauiter lymphante sequuntur,
Norunt si qua meo uitiamine rupta uicissim
Obiectare queunt, uestro lustrabor ab ore.
Non ego pompisonis adii pretiosa lupatis [frenis]
Menia, nec giluis phalerato stromate mannis (equis tolutaribus:
Prosequor at nudus nudi uestigia Petri.
Posteritas sancite quibus subsistat amica
Legibus, et priscas nolite reuellere chartas.
   Obstipuere  Patres hec sic fore [esse] comminiscentes.
Hac dixere pharo mundi rudis arsit origo,
Rabula nec deerit quo mens ueneranda nitebit
 Talia labentis patiuntur spargana uite
Aemula, nec tardat spiris agitare malignis
Actio prauorum uitam moresque proborum.
Conquirenda tamen huiusce refragia secte.
Et quamuis odiis proscriptus physiculatis [naturalibus]
Protinus arbitrio, Wilfride, piabere nostro.
Nec Romana prius falsi pilotria  testes
Excedent, iustas donec pro crimine penas
Iure luant, discantque uiro deferre probato.
Iste quidem Latias olim lallando papillas,
Pauit Christicolas multo dulcore cateruas.
   Orauere Patres: testatur et ipse Ioannes ,
Hec dicens: Nullo morietur lampada fungo.
Insidie ueteres dormiscant ocius omnes.
Desipiunt hebetes tetrico merore furentes.
 Wilfridum damnare nefas: qui, sicuti torris,
Ereptus magno manet incombustus ab igne.
Ut petrus Christi, sic hic uestigia Petri
Percolit, equoreis nunquam timefactus in undis.
Degeneres populi quid prodest uelle beari?
uirtus si qua placet, patriis pepulistis ab oris.
En rutilum liquido summe uirtutis agalma  .
Sint rata que sanxit, non hec obliteret usquam
Aut regalis apex, aut ecclesiasticus ordo.
Nobiscum sapiat, qui Christi stigmata gestat,
Ne ferale chaos euitandamque mephitim
 Sentiscat rigidi retrusus in ima barathri.
Quidquid neutericis confinxit apocrypha biblis,
Cassetur priscis legatio censeo dictis.
Quis duo-quindecies, denos pariter quoque quinos,
Elogio archontes queat infamare maligno?
His coram fidei uir hic confessus honorem,
Extunc uitali merito craxatus [inscriptus] in albo,
Certis exspectat celestia dona diebus,
Ut re percipiat, quod spe patienter et optat.
Huic qui dissentit, nimis, inquam, prorsus ineptit.



   Hec eadem sacris iusserunt indere libris,
More cleanteo  solitis bullata sigillis,
Regibus et clero mittentes, atque popello,
 Ut dirimant odii crudelia iurgia prisci.
Et dixere Patri post oscula frontis aquose:
Pacificus redeas; subiectis gaudia reddas;
Terris atque polis Iesu cleronomus [heres] esto.



XLuIII.


   Deuictis igitur falsi latoribus astus,
Pignere sanctorum multa quoque glore uenustus,
Deserit Ausonias multis comitantibus oras.
Alpinosque petit, quo Celtica permeet arua.
Preteriens notos pedetentim transit Alanos  :
Tandem pacatos deuenit ad usque Sicambros.
   Hinc uexatur acri per singula membra ueterno:
Nec quibat metas pedibus tranare cupitas.
Fertur equo primum; post hec gestamine fratrum,
uocibus et toto pastorum corde dolentum;
 Muratamque uehunt dilectum pondus ad urbem
Semianimem insueto componunt debite stratu:
Perculsique metu, quidnam contingat in actu
Exspectare timent, mortis formidine pressi.
Octonis etenim bis forte quaterque uigenis
Decubuit horis, pastus fraglamine mentis
Corporis aut escis, aut qualibet arte liquoris.
   Demum cum quinti spirarent lumina solis,
Mittitur e summo  celo
Archanus Michel, nitido lampabilis ore;
Quem Pater intendens, non ut fantasma repellens,
Ceu stilbonta [splendentem], nouum lumen, ueneratur amicum.
Surgito conciuis, nostri non portio uilis:
 Et licei astricolas inter numerere cateruas,
Inquit, ab orbatis iam nunc reuocaberis agnis.
Postquam bis binis fratres solidaueris annis;
Cum mercede bona temet reuocabo, sed insta
Christotoche dignas edes fabricare Marie:
Cuius amore tibi cumulantur certius anni.
Nouit quid Petro, Petri quid soluis adelpho.
   Continuo sanctos subiit uigor integer artus:
Angelicum superam numen recucurrit ad ethram.
Surgitur, et tristes renouantur digne sodales.
O defesse, sagax curat quem celica pinax:
 Et quia pellacis uitasti gaudia secli,
Cum numero uite meruisti premia summe.



XLIX.


   Oceani tumidas exhinc remeauit ad undas,
Gurgitis et uasti circumflua terga repressit.
Cantia complacito patuerunt litora rastro.
Iussit apostolicum Berthwaldo ferre libellum,
Suscipit, ut decuit; Patris precepta peregit.
Hinc diui [f., diuus] petiit, supra quem musa reuoluit,
Letus Edilredi petulas fidentius aulas.
Cui retulit cessim: letantur et ambo uicissim.



L.


   Approperans ergo, lesus cunctamine nullo,
Aldfrido regi direxit epistile [epistolam] Petri.
 Illicitum sapuit, non hoc sat iuste recepit
Protulit ambages, sicut fecere priores:
Nolens directis ueneramen ferre loquelis.
Quocirca meritum tulit immature periclum.
Ultrices etenim patiens in corpore penas,
Cernere collibuit, quem dudum languide spreuit
Multaque coniiciens obiit, male gesta recensens
Testibus adhibitis se reddere uelle negatis,
Si Domini auxilium uite daret accumulatum.
   Suscepit uacuas Aedwilf uirosus habenas,
In sanctum furias exercens immoderatas:
Inque breui periit, uiolento ciue repulsus.



LI.


   Ut patrie curam susceptet rite tuendam,
Filius ascitur Alhdfridi sepe relati.
 Qui grauitate proba, Wilfridi subditus ala,
Dilexit nimium, quia nouerat esse beatum;
Is iussit proprii quantum tenet orbita regni;
Et coiere simul, Berthwaldo iure calante [uocante]
Tunc Patris alloquio rex censuit, omnis et ordo,
Seruent ut pariter Wilfridi dogma uerenter:
Pacis et Angligene firmantur federe gentes.



LII.


   Ex hinc conualuere nimis diorismata [definitiones] fortis
Athlete, pereuntque mali sophismata ciuis;
Germinis hydrei penitus tenuata cicatrix;
Additur atque bonis uirtus apodictica  uictrix.
 Ipse per obliquas pastor gradiens regiones,
Ut mater dociles doctrino lacte refouit;
Ut pater ignaros sobria succensuit [increpauit] ira
Ad lucis patriam cunctos metaliter hortans.
Presciuit porro Michelis adesse profatum:
Optabatque grauem Silicernius adfore mortem.
Corruit, et subitus perclusit limmata [consilia] morbus
Agmina pullatis ceunt uernacula birris;
Commeat et toto uulgus miserabile ciclo.
Fit formido grauis, ne forte recedat ab illis.
 Fratribus at plaudas Iesu recinentibus odas,
Substitit, et leta sospes perfunditur aura.



LIII.


   Hactenus excolicum quanto sudore sacellum
Emerit exposui; numnam miracula quibo?
Ennea  si melico chelim mihi carmine tangant,
Septenasque iugem [geminem] ciclico dulcore sorores 
Aut sim magniloqui multus sectator Homeri;
Non plane absoluam: dictis iam cedo quibusdam.
   Quos etenim demon rabida possederat ira,
Effusis precibus fidei uirtute resoluit:
Et queis debilitas artus deuinxerat atra;
Aut oculo frustrans, aut lingue murmure damnans;
Aut gressus prohibens, aut reumate pectora stringens;
 Et sensu demtos, et morbi tabe peresos.
Ut frater congrex, scelerum, sicut patet, offex ,
Circumfusa means docet agmina Christicolarum,
uiuifici tetra plastica dat theoremata uerbi,
Nouiter increpitans pigrum decus Archiliorum [tribunos].
   Hec ita sollerti perfecerat undique cura.
Sensit olympiadam  dudum finirier auctam,
Et metamorphosin presagit adesse cupitam.
Nec minus ipse tamen refouens normaliter omnes.
Aethralem uitam testatur iure sequendam.
Quid tricor dictis? dabitur nunc his quoque finis
Credo quidem scriptis: ut mors, dilectio fortis.



LIu.


   Crebis ergo uirum febribus pulsatibus almum,
 Concurrunt monachi uirtutum munere macti:
Agmine pastorem tantum cinxere globoso.
His ita conseptus, caput extulit, atque ita dixit:
Pullulet in uobis diuini gratia roris.
uos equidem, fratres, pridem reuocatis euntem.
Parcite iam, queso, superum iam scandere regnum
Me iuuat, et fragili preiudico carne resolui.
Non uobis ultra forma coniungar in ista,
Donec mundanas turbent elementa tenebras.
uisibus et Domini presens sit machina mundi.
Muscipulos nostis quos obicit emulus hostis,
Illicibus querens animos uitiare figuris.
Ingerit incestos lasciuis spebus amores.
Tunc oculos pulcris uanos illudit ideis,
 Aures et blandis demulget sepius arpis  .
Ut fraudem doceat, largissima lucra ministrat.
Hec monui semper, hec uobis ipse frequenter
Opposui, nolite moras inferre migranti.
Urgeor, o defungar, et, o fratres, uigilate,
Pyr Flegeton  calida ne uos absorbeat unda.
   Hec ait, et dure constrauit membra quieti.
Spiritus ergo uiri Michel repetente beati,
uimineo condens corpus Kyriale  canistro
Exhausit uitro uitalem digne cruorem,
 Inter merentes, orantes, opperientes
Euasit uolucer, carnis ceromate [uisco] liber.



Lu.


   Postquam membra sacro tumularunt sacra sepulcro,
Indusias sumsere sibi fratres uenerandi:
Interulamque puer sancti sudore madentem
Corripuit, normatrici [abbatisse] tulit atque beate,
Quam sibi flamineo [uelo] sociauerat apte uerendo
Egregius heros, redimitam castificando.
Hanc adit organico membris deserta uigore
Clinica, suppliciter poscens se tangere posse.
Pauit secretum depromere uirgo fidele.
Tandem compatiens misere subnixe petenti,
uinxit aquis uestem, meruit quibus illa salutem.
 Post hec bachantes dementi pectore quidam,
uulcanum [ignem] tecto, quo transiit ille, adhibebant.
Sed uis defuncti uiuentem terruit ignem:
Seuos mitificans, uirtutis et omina monstrans.
   Annua bis senos confecerat orbita menses,
 Subsidibus patris ex omni regione coactis,
Cum miranda nimis fulserunt signa sub astris.
Querebant etenim quis tot pastore uacantes
Excipiat caulas, et ouilia tanta reseruet.
Hesperus eriis sed iam densauerat umbras,
Pernox cura fratrum cum celum respicit altum.
Emicuit cyclus tenebrosa per astra coruscus
Ceu matutinos igniret Phosphorus ortus.
Canduit hic radius monachum cenobia circum
Officiose, uias uisus liquisse polinas.
Hinc patuit, Domini quia constat uinea firmis
Oratu Wilfridi euum stabilita gigantis.
Mox apopempeo  grates persoluere summo
Accelerant, nomenque Patris constanter honorant.
   Fistula rurestris cecinit prothemata cauis,
 Callosas cani Meligor uelut excola sannas,
Enerui trutinans exotica docmina [dogmata] plectro.
Nunc oleate mihi faueas industrius Odo  .
Ut natum retuli stemma tum maxime clusi.
Non epistasin capit, ecstasinque ueretur.
Pagina, Lector, aue: tibi cetera carpe tuapte.




ANNO DOMINI DCCCCLXIII.
IOANNES PAPA XII.





NOTITIA HISTORICA.


 Ioannes, Alberici illius qui Urbi dominabatur filius, apostolicam sedem inuasit anno Domini 965 tempore Constantini uIII imperatoris. Et quanquam huic legitima etas aliaque omnia deessent que in legitimo pontifice requiruntur, tamen accedente postea consensu totius cleri uisum est hunc potius esse tolerandum, quam Ecclesiam schismate aliquo, quod alioquin exortum fuisset, diuidendam. Cumque uniuersa Ecclesia catholica sciret minus malum  esse, caput quantumlibet monstrosum proferre, quam unum corpus in duo secari et duobus capitibus informari, eumdem toto orbe terrarum tanquam uerum et legitimum pontificem uenerata fuit. Hic reuera primus est inuentus qui sibi nomen mutauit, quique ex Octauiano, pro mutata non exuta tyrannide, uoluit Ioannes nominari. Ob temporale Urbis dominium Albericus pater filium suum Octauianum nominauerat: ille contra, pontificatum et spirituale  dominium totius orbis consecutus, spirituali nomine hoc Ioannis appellari uoluit. Idem iuuenili ardore spirans minarum et cedis, collecto exercitu copiisque auxiliariis ex Spoletano ducatu conductis, aduersus principem Capuanum nomine Pandulphum bellum mouit: cui cum ille Salernitanorum ope et auxilio fortiter resisteret, ad propria redire pacemque per legatos petere coactus fuit. Huius tempore Berengarius, solutus timore defuncti Luithulphi filii Ottonis, qui ad cercendam ipsius Berengarii tyrannidem in Italiam missus erat, per uniuersalem Italiam impune grassabatur, et profana simul et sacra absque delectu deuastabat. Qua de causa Ioannes papa, tyrannidem illam non amplius ferens, legationem misit ad Ottonem regem Germanie, suppliciter, auctore Luitprandro, litteris et signis regem orans, quatenus pro Dei amore sanctorumque apostolorum Petri et Pauli, quos delictorum suorum cuperet esse remissores, se sibique commissam sanctam  Romanam Ecclesiam ex suorum inimicorum faucibus liberaret, ac saluti et pristine libertati restitueret. Cumque idem eodem tempore auctore Deo Mediolanenses per deputatam legationem petiuissent, Otto, antequam e Germania recederet, Wormatie comitia habuit, in quibus filium suum Ottonem, ex Adelheide genitum, creauit regem, eumque Wilelmo Moguntino archiepiscopo ex alia uxore filio nutriendum commisit, prestitaque per iuramentum fidelitate et securitate sedi apostolice, de futura successione in Romano imperio eiusque iuribus ac titulis promissionem accepit. His preuiis rex piissimus, inquit Luitprandus, collectis copiis in Italiam percitus uenit, tantoque Berengarium atque Adelbertum celerius expulit, quanto euidentius constat quod commilitones Petrum et Paulum sanctissimos apostolos habuit. Postquam ablata suis queque dominis restituisset, anno Christi Redemptoris 962, qui erat septimus annus pontificatus Ioannis, Romam uenit, ibique magno cum honore miroque ornatu et  apparatu susceptus a pontifice cum applausu totius populi imperator et Augustus uocatus et ordinatus, unctionem imperii suscepit. Que uero post hec legitime peracta Ioanni pape restituerit, queque dona ille Ecclesie Romane adiecerit, indicat ipsum authenticum donationis diploma, quod aureis litteris exaratum Rome in castello S. Angeli asseruatur.  Pro gratia referenda pontifex omnesque Urbis optimates supra corpus beati Petri iurarunt se nunquam Berengario atque Adelberto auxiliaturos; atque ita imperator Roma discedens Papiam se contulit.

Interea Ioannes pontifex ad defectionem sollicitatus, immemor iuramenti prestiti, Adelberto se coniunxit. Quod cum imperator per nuntios undique redeuntes uerum esse intellexisset, Luitprandus eum dixisse scribit: »Puer est, facile bonorum immutabitur exemplo uirorum: spero eum obiurgatione honesta, suasione liberali facile ex illis sese emersurum malis.« Cum hac de causa imperator Romam rediisset, papa simul et Adelbertus aufugerunt. Ciues uero, inquit Luitprandus, sanctum imperatorem cum suis omnibus in Urbem susceperunt, fidelitatemque promiserunt: hec addentes firmiterque iurantes nunquam se papam electuros aut ordinaturos preter consensum atque electionem domini imperatoris Ottonis Cesaris Augusti, filiique ipsius  regis Ottonis. Post triduum quam Romam uenisset, auctoritate Ottonis habita est pseudosynodus, qua Ioanne in ordinem redacto subrogatus est pseudopapa Leo uIII. Quem ille, post obitum Ottonis in Urbem reuocatus, uelut adulterum et inuasorem sedis deposuit, rescissis omnibus illis conciliabuli actis, quibus nullo iuris et antiquitatis ordine seruato, Ioanne papa amoto, suffectus fuerat. De infausto Ioannis pape exitu auctor qui asseritur Luitprandus hec scribit: »Quadam nocte extra Romam dum se cum cuiusdam uiri uxore oblectaret, in temporibus adeo a diabolo est percussus, ut intra dierum octo spatium eodem sit uulnere mortuus,« Non quia, ut ille ait, iuste damnatus et iuste receptus fuerit, sed quia tot tantisque uexationibus a Deo admonitus, a peccatis consuetis non abstinuit. Quanquam ista que apud Luitprandum narrantur non tam ipsius sint quam hominis aduersarii, et Ottoni plus nimio ascribentis, tamen ueritatem eorum non controuerso, utpote quod nullum dispendium  afferant fidei catholice, de qua unanimi consensu profitemur, Petrum Petrique successores post acceptam Christi promissionem, in moribus quidem, non autem in fide, deficere posse. Contigisse obitum Ioannis pape anno 964, pridie Idus Maii, in Reginonis auctario asseritur.





IOANNIS PAPAE XII EPISTOLAE ET PRIuILEGIA.



I. EPISTOLA IOANNIS PAPAE XII AD WILHELMUM ARCHIEPISCOPUM MOGUNTINUM.  Significat litteras eius, Agapeto inscriptas, sibi redditas fuisse. Miserias eius dolet.
[Epistole P. Bonifacii, ed. W., p. 376.]


IOANNES episcopus, seruus seruorum Dei, reuerentissimo et carissimo confratri WILLIHELMO archiepiscopo sancte Mogontiacensis Ecclesie.

Litteras quas sancte memorie Agapeto pape uestra destinauit fraternitas suscepisse cognoscite, quem diuina omnia disponens potentia in apostolicam  sedem eo moriente ordinauit, non nostris meritis, sed eius misericordia nos preueniente, a quo sunt cuncta que sunt: qui nichil in orbe agi credimus, nisi quod aut uelle aut consensu eius factum fuerit. Miseriarum quippe atque afflictionum iacturas malorumque insidias hominum, qui sanctarum Dei Ecclesiarum, et omnem perturbant ordinem, atque statum condoluisse, sicut apostolica censura decreuit, gaudere cum gaudentibus, et cum flentibus flere. Totius namque Christianitatis post Dominum caput effecti non aliquo priuilegio humano, sed uoce ipsius Domini beato Petro apostolo, sicut bene nostis, dicentis: Tu es Petrus, et super hanc petram edificabo Ecclesiam meam, etc. Idcirco si aliquod  nostri corporis membrum tribulationes aut molestias pati iniuste nouerimus, siue litteris siue alio quolibet modo compatimur, et dolore grauamur, et quibus possumus una uobiscum conatibus illorum insidiis atque iniquitatibus apostolica auctoritate obuiamus. Hortamur interim fraternitatem uestram ut contra eos qui contumaces et inique uiuere uolunt, et ecclesias Domini deuastare satagunt, nostrisque piis preceptis et uestris monitis obedire noluerint, omni uirtute resistere curemini, et ad pacis atque ueritatis et iustitie uiam deducatis, ne, crassante illorum malitia, reos apud iustum iudicem inueniamus: quos uero in malis actibus permanere cognoscitis et minime reflecti iussionibus uestris uoluerint, ad hanc nostram apostolicam sedem, sicut antiqua consuetudo  fuit, dirigite, et cum eis uestros credulos fideles, qui nobis illorum causas, et omnia que in Galliarum atque Germanie partibus aguntur fideliter atque ordinabiliter intimate; quoniam hoc nobis cordi est et magno cupimus desiderio, ut ecclesiis omnibus et cuncto Christiano populo pax et honor unicuique proprius maneat, et malorum omnium uestigia, si qua hactenus fuerant, funditus remoueantur.



II. IOANNIS PAPAE XII PRIuILEGIUM PRO MONASTERIO S. MARIAE HUMOLARIENSI. 
[Mabill. Acta, Sec. II, p. 1025.]

 IOANNES episcopus seruus seruorum Dei, uenerabili abbati BERNERO beate Dei genitricis Marie uirginis Ecclesie, et per eam cuncte congregationi in perpetuum.

Si iustis petitionibus prestabiles piorum assensum prebemus, uoluntati Domini nos militare credimus. Ergo notum sit uniuersis catholice matris Ecclesie filiis tam presentibus quam futuris, quod misit ad nos filius noster, gloriose indolis puer, scilicet Lotharius, rex Francorum, paternitatem nostram humiliter obsecrans, ut quamdam cellam in pago ueromandensi sitam, in honore beate Dei genitricis uirginis Marie et sancte Hunegundis uirginis constructam, auctoritatis presidio muniremus:  quam suggerentibus genitori suo Ludouico, uidelicet regi comite Adalberto, et idoneo satis uiro Gilberto, qui eamdem abbatiolam iure beneficii possidebat, ad sacre religionis uenerabilem cultum erigere conatur, atque regie potestatis precepto corroborare nititur. Cuius petitioni congaudentes, ecclesiastici uigoris manum exerimus, et ex ea qua fulcimur apostolica auctoritate precipimus, ut prefatam abbatiam nemo unquam secularium possideat, neque ex bus eiusdem celle quidquam sibi aliquis usurpet, non rex, non comes, non episcopus, nec quilibet princeps quacunque potestate preditus, nisi forte tuendi ac defendendi causa, et hoc nonnisi  eiusdem loci regularis abbatis fiat permissione. Si quis uero pro hac adipiscenda pecuniam uel quodlibet munus regi, aut cuilibet principi dederit, siue promiserit, subinferende maledictioni subiacebit. Sit igitur eidem celle abbas secundum regulam sancti Benedicti constitutus, et monachi regulari districtioni subiecti, quos de rebus eiusdem celle aliquod dispendium perpeti cum omni imperio prohibemus. Res uero eiusdem ecclesie sunt Humolarias uilla, in qua eadem cella constructa est, cum mansionibus cunctis ad se pertinentibus; Merulficurtis cum adiacentiis suis: Eudoldicurtis cum appendiciis suis; Cauiniacus cum mansis ad se pertinentibus; in uilla que dicitur Frisia super fluuium Somnam XII mansi, quos pro commoditate piscium  eidem ecclesie perpetualiter habere liceat. Hec itaque et si qua alia ecclesia eidem Domino opitulante acquirere sibi potuerit, apostolica fulta auctoritate licenter et sine aliqua contradictione possidebit, etc. Scriptum per manum Leonis, sacri scrinii sancte sedis apostolice in mense Ian. pro indict. 14. Datum Iu Non. Ian., per manum Georgii secundi episcopi sancte sedis apostolice, anno primo, Domino propitio, pontificatus domni Ioannis S. P. et uniuersalis pape.



III.  IOANNIS PAPAE XII EPISTOLA AD BERENGARIUM EPISCOPUM uIRDUNENSEM. (Anno 956. Monasterii S. uitoni priuilegia et possessiones confirmat.
[Apud D. Calmet, Hist. de Lorraine, Preuues, p. 369.]


IOANNES episcopus, seruus seruorum Dei, BERENGERO fratri nostro uirdunensis Ecclesie episcopo, cum omnibus sibi a Deo commissis, brauium eterne remunerationis.

Conuenit apostolico moderamini pia religione pollentibus beneuola caritate fauere, et poscentium animis alacri deuotione assensum prebere. Ex hoc enim potissimum premium lucri a conditore omnium Domino sine dubio promerebimur, si uenerabilia sanctorum loca opportune ordinata ad meliorem fuerint statum nostra auctoritate perducta. Igitur quoniam te, frater carissime, inter cetera sancte conuersationis  exercitia comperimus quod monasterium in tuo episcopio iuxta ciuitatem uirduni, in ecclesia uidelicet beati Petri, pro amore Dei construxisse, in qua requiescunt corpora sanctorum confessorum, atque prefate ecclesie sancte Marie quondam episcoporum uitoni, Pulchronii, Possessoris atque Firmini, et de rebus tue ecclesie prouida consideratione subleuasse, ut si quando filii Ecclesie tue diuino compuncti amore terrena despicientes, ad contemplatiue uite perfectionem confugere desiderarent, ne a tua Ecclesia penitus dissociati uiderentur, in monasterio, quod membrum est eiusdem Ecclesie,  solatii refugium sub habitu religionis sibi inuenirent, et Domino tranquillitate quieta inibi famulentur: nouerit omnium fidelium tam presentium quam futurorum industria, nos idem monasterium tua ordinatione constructum, cum omnibus rebus regalibusque preceptis tuo consultu sibi sancitis, in eternum uelle permanere inconuulsum; scilicet uillam supra Scantiam, cum suis pertinentiis; Flauiniacum, cum suis adiunctis; abbatiam sancti Amantii, cum quidquid ad eam pertinet. Ad Noua-uilla, cum suis locis; ad Mantionis curtem, quantum ad uos pertinent; Parridum, cum suis adiacentiis; de Marculfi-Curte ecclesiam, cum suis adiacentiis; Arbordi-uilla, cum suis pertinentiis; Castonis-Curte ecclesia, cum his que ad eam pertinent; ecclesia  de Marleio, cum suis adiacentiis; ecclesia de Amonzei-uilla, cum suis adiacentiis, cum terris, et uineis et molendinis, cum seruis et ancillis; abbatia Petri, et ecclesia de Maroa; ad Limacum quidquid ad illum locum pertinent; ad Noua-uilla in Barrensi comitatu, quidquid pertinet ad eum locum. Hec predicta loca omnia, cum omnibus suis generaliter atque specialiter pertinentiis, et quidquid Deo opitulante uoto fidelium huic monasterio concessum fuerit, in futuro tempore per hoc nostrum apostolicum priuilegium perenniter confirmamus; tam uobis quam uestris successoribus, et insuper hoc nostre auctoritatis priuilegio esse corroboratum, quatenus eadem uirdunensis Ecclesia, que hactenus de filiis ab ipsis infantie rudimentis in gremio suo expositis, dum  ad externa monasteria confugiebant, fraudabatur, abhinc et deinceps in membro sibi subiecto, consilio sui episcopi, atque prouidentia gloriosi abbatis Humberti, de eorum sancta conuersatione sublimata glorietur. Si qua autem temerario ausu, magna parua que persona, cuiusque ordinis aut potestatis, contra hanc nostram apostolicam preceptionem adire presumpserit, sciat se auctoritate beati Petri apostolorum principis excommunicatum, atque anathematis uinculo esse innodatum, et a regno Dei alienum, cum omnibusque impiis eterno incendio atque supplicio condemnatum. Qui uero obseruator exstiterit huius nostri precepti, gratiam atque misericordiam uitamque eternam a misericordissimo Domino Deo nostro consequi mereatur.

 Scriptum per manus Leonis scrinarii sancte sedis apostolice, in mense Ianuario per indictionem quartam decimam. Bene ualete. Datum u Idus Ianuarii per manum Martini episcopi et sancte sedis apostolice bibliothecarii, anno pontificatus domini Ioannis summi pontificis et uniuersalis duodecimi pape in sacratissima sede beati Petri apostoli septimo, primo in mense, et indictione quarta decima.



Iu. IOANNIS PAPAE XII EPISTOLA AD LANDULPHUM BENEuENTANUM EPISCOPUM. 
[Apud Ughelli, Italia Sacra, uIII, 57.]

IOANNES episcopus seruus seruorum Dei, reuerendissimo  et sanctissimo LANDULPHO sancte Beneuentane Ecclesie episcopo, tuisque successoribus in perpetuum.

Cum summe et apostolice dignitatis apex in diuini profectus nitore dignoscatur prefulgere, et in exercendis Dei laudibus suis impensius studeat laboris exhibere certamen, ob hoc debita nos eiusdem apostolice pastoralis compulit sollicitudinis cura, queque ad stabilitatem piorum locorum promulgare et apostolice institutionis censura confirmare. Igitur quia postulasti a nobis quatenus sancta Beneuentanensis Ecclesia, cui, Deo fauente, prees, priuilegiis sancte sedis apostolice decoraretur, et antiquos terminos eidem concessos ab antecessoribus nostris pontificibus confirmaremus, piis tuis desideriis fauentes,  hac nostra auctoritate id quod exposcitur effectui mancipamus. Concedimus tibi tueque sancte Beneuentanensi Ecclesie quecunque legaliter et rationabiliter antiquo iure tempore predecessorum tuorum uisa est possidere, id est Biuinum, Asculum, Larinum, Sipontum et ecclesiam S. Michelis archangeli in monte Gargano, cum omnibus eorum pertinentiis, et omnia predia cum ecclesiis, familiis utriusque sexus, et massis, cunctaque infra tue parochie loca ditionis antique tue religioni successoribusque tuis concedimus dominanda, et legaliter atque canonice disponenda cum omnibus suis pertinentiis, siue sint ciuitates, seu quecunque castella possessa dudum ab antecessoribus tuis episcopis. Censentes siquidem insuper apostolica censura sub  diuini iudicii obtestatione et ualidis, atque atrocioribus anathematis interdictionibus, ut nullus unquam alicuius dignitatis potestate preditus homo presumat, siue sit illa magna, siue parua persona, aut Grecus, in predicta tua S. Beneuentanensi Ecclesia aliquam uim facere, uel de his que ei pertinere uidentur quoquomodo auferre, aut alienare, uel ei imminuere terminos, sed nec quamlibet malitiam, aut iacture molestiam in eadem inferre quocunque tempore, nec licentia sit, ut dictum est ex eis, uel omnibus eidem pertinentibus cuiquam magne parueque persone auferre, ut profecto iuxta id quod a nobis statutum est, eadem uenerabilem S. Beneuentanensis Ecclesia apostolicis constitutis, atque priuilegiis consistens ornata, inconcusse dotata permaneat.  Si quis autem  nefario ausu hec que a nobis ad laudem Dei pro stabilitate iam dicte Ecclesie Beneuentane statuta sunt refragare, aut in quoquam transgredi, siue Grecus sit, seu quicunque alter homo qui dominationem aut primatum habere uoluerit, per se aut per alterum quemlibet hominem in prefatis ecclesiis sine uoluntate et iussione Beneuentani episcopi, et illi qui eos fortasse recipere presumpserint, omnes pariter sub eodem nostro apostolico et districto insolubili anathemate permaneant, et in nullam ecclesiam intrare presumant, aut aliquod officium ecclesiasticum faciant. At uero qui pro intuitu obseruator et in omnibus exstiterit custodiens huius nostri constituti  ad cultum Dei respiciens, benedictionis gratiam a misericordissimo Domino Deo nostro multipliciter consequatur, et uite eterne particeps effici mereatur.

Scriptum per manum Leonis scriniarii S. R. E. in mense Decembri indict. Xu. Bene ualete.

Dat. XuIII Kal. Ianuarii per manum Marini episcopi, et summe sedis apostolice bibliothecarii, Domino propitio pontificatus domini nostri Ioannis summi pontificis et uniuersalis XII pape in sacratissima se de beati Petri apostoli XI, mense et indict. suprascripta Xu  .



u. IOANNIS XII EPISTOLA AD HENRICUM ARCHIEPISCOPUM TREuIRENSEM. Fragmentum.--- Illi pallii usum concedit.
[Apud Gunther. Cod. diplom. Rhen.-Mosell. I, 127.]


IOANNES episcopus, seruus seruorum Dei, reuerentissimo et carissimo fratri ENRICHO sancte Treuirensis Ecclesie archiepiscopo uite tue tantummodo . . . Datum pridie Id. Febr. per manum Ioannis bibliothecarii sancte sedis apostolice anno Deo propitio pontificatus domni Ioannis summi pontificis et uniuersalis XII pape, in sacratissima sede beati Petri apostoli u . . . . . domno piissimo . . . . . Augusto Ottone a Deo coronato, magno imperatore anno primo, in mense Februario, indictione u.



uI. BREuE RECORDATIONIS. Qualiter Ioannes XII papa Sublacenses, qui refractarii erant abbati monasterii Sublacensis, eique multa bona occuparant, repressit et omnia restituere cegit, anno 958.
[Apud Muratori, Antiq. Ital. uI, 203.]


Anno  domni Ioannis pape XII, mense Maio, indict. prima. Quia mens humana semper in laboribus esse dignoscitur, et animus uniuscuiusque pro diuersis curis seu sollicitudinibus huc atque illuc uagando discurrit, nec ualet omnia explicare sermone, nec futura tenere memoria: idcirco Dei nutu a prudentissimis uiris ingenium litterarum repertum est, ut quod mente retinere nequimus, litteris exaremus. Propterea ego Leo abbas sancti Benedicti Sublacensis, qualiter domnus papa  in nostro monasterio causa orationis uenisset, reclamauimus super omnibus in supradicto Sublaco castello, et in nostris aliis partibus commorantibus de multis persecutionibus seu afflictionibus quas in nostro monasterio assidue committebant. Unde repente domnus papa pietate motus ac misericordia de eodem uenerabili loco, et de cuncta nostra fraterna congregatione condolere cepit, deque tantis iniuriis quas passi sumus a diebus, in quibus bone memorie domnus Albericus obiit de hac uita. Tunc residente  eodem summo pontifice in eodem uenerabili monasterio cum uenerabilibus episcopis, uidelicet Marinus Polimartiensis Ecclesie, et bibliothecarius sancte sedis apostolice, Constantinus episcopus Portuensis, Ioannes humilis episcopus sancte Tiburtine Ecclesie, seu Romanorum iudicibus Georgius secundicerius sancte Romane Ecclesie, Leo protoscriniarius sancte sedis apostolice et alii plurimi. Et sic precepit ut omnes aduersarii ante suam presentiam uenirent. Qui dum ante domnum papam una nobiscum uenirent, cerciti sunt nimium; et fecit ut omnia bona et casalia et fundora, que ibi singulatim memorantur, monasterio redderentur. Et precepit abbati ut de hoc negotio breue recordationis faciens, a supradictis uiris et aliis dignis  uiris subscribere ad rei sempiternam memoriam faceret.



uII. BULLA IOANNIS PAPAE XII AD LEONEM ABBATEM.  Subblacensis monasterii bona et iura confirmat.
[Apud Muratori, Antiq. Ital. u. 461].

IOANNES episcopus, seruus seruorum Dei, LEONI uenerabili presbytero ac monacho atque abbati uenerabilis monasterii sancti Benedicti et sancte Scholastice, quod ponitur in Sublaco, sancteque sue congregationi, successoribusque uestris in perpetuum.

Cum pie desiderium uoluntatis et laudande deuotionis  intentio apostolicis sint semper de his adiuuandis, quorum est sollicitudo adiuuanda, ut ea, que legaliter geruntur, equitate et firmitate consistant, et nulla ualeant refragatione perturbari, sed irrefragabili iure atque auctoritate debeant permanere; ob hoc apostolicis promulgatis sanctionibus propria unicuique, que rationi suppetunt, fas exigit possidenda confirmari. Et ideo, quoniam constat sanctitatem uestram plurima sanctorum loca acquisisse, et cuncta in honore et utilitate, uestrique uenerabilis monasterii iure et ditione pertinere, et diuersos agros una cum castellis et possessionibus, et famulorum multitudine, uidemini habere; que omnia sub tue reuerentie ditione, sancteque tue congregationis, successorumque uestrorum seruorum Domini,  in perpetuum eadem loca uenerabilia et agros seu massas et possessiones, cum omnibus originalibus famulis ibidem manentibus, cum colonis et colonabus, uel uniuersis inibi pertinentibus, apostolice sedis priuilegiis poposcitis confirmari detinenda. Scilicet castellum in integrum, quod uocatur Sublaco, siue quibus aliis uocabulis nuncupatur, una cum omnibus finibus, terminis, limitibusque suis, terris, casis, uineis, campis, pratis, pascuis, siluis, salectis, arboribus pomiferis, fructiferis diuersi generis,  puteis, fontibus, riuis aque perennis edificii parietinis, attiguis, adiunctis, adiacentibusque suis, cultum et incultum, uacuum et plenum, una cum colonis et colonabus utriusque sexus illi pertinentibus, simulque cum glandaticis, herbaticis, uel qualibet alia datione, que ad castelli ius pertinet, et nostre sancte Romane Ecclesie soliti sunt persoluere. Illud uobis pleniter cum omnibus suis ubique pertinentiis et adiacentiis perpetualiter ad usum et utilitatem sancti Benedicti cenobii confirmamus, et roborabiliter stabilimus detinendum sine aliqua datione, una cum flumine, sicut incipit a Petra imperatoris recte in ponte Terraneo per uenas incedendo usque in lacum, qui est sub ipso monasterio cum aquimolis suis, et deinde recte in Silicella et Saliceto,  et per locum, ubi Mandra uocatur, cum aquimolis ibidem habentibus, et deinde per pontem descendentes in sancto Angelo, item in sancto Petro, et deinde in prata de Aiano. Similiter et aliam aquam, que Cona uocatur, sita in ipso flumine, et deinde in aqua, que Flumicello uocatur, una cum Augusta, et Bullica atque Timida, omnes decurrentes in supradicto fluuio, et usque in territorio sancti Cosme; cum ripis et plagis omnibus prenominatis ab utraque parte in integrum pertinentibus; cum omnibus loci ipsius aquis, ubi aquimoli facti sunt, et facere poterit, siue ubicunque pisces capere potuerit in totis aquis supradictis. Necnon et ecclesiam sancte Felicitatis sine aliqua datione uobis uestrisque successoribus perpetualiter concedimus  detinendam in usum et salarium suprascripto uestro uenerabili monasterio. Pari modo et massam, que uocatur Lubenzana, et Intermarana in integrum cum fundis et canalibus, et omnibus casalibus suis, ubicunque ad ipsam massam pertinentibus: uidelicet fundum Canterano, et Marano, Seminarum, atque Oricula, et Arsula, Bulsinianum, Toccanellum, Marcatellum, fundum Paternum, fundum Aprunio, fundandum Arpellum, fundum Lenanu, fundum Tessine, montes qui uocantur Gemini, descendentes in Trellano, monte Gordiano, fundum Sassa et colle de Ferrari, et monasterellum, et alium monasterellum, Piscano, et Coloniam iuxta sanctum ualerium ex duobus lateribus, et medietatem de ibice; fundum Miniano, fundum Castaniola, et Lorilliano, sancta  Cecilia, fundum Boberanum, fundum quod uocatur ualle, cum ecclesia sancti Eleutherii, fundum quod uocatur Capramolente cum ecclesia sancti Anastasii; massam, que uocatur Ampolloni, cum ecclesia sancti Martini; fundum Paternum, quod appellatur Pentima, fundum Bruuano, fundum Sancti Pamphili, fundum Danieli, fundum Merulana, fundum Paccano, fundum Tospoliano cum ecclesia sancte Marie et sancti Lucentii; fundum sancti Cirici; fundum Cispa; fundum Romani cum ecclesia sancti Angeli et sancti Felicis, inter affines ab uno latere fluuium Tiuertino, et a secundo latere Papi, et a tertio latere Arco Fulgurati, et descendente in monte, ubi sunt cypressi, ueniente in monte, qui uocatur  Bulturella, et recte per sancta Maria descendente in Piscano. Et cum omnibus ad suprascriptam massam in integrum pertinentibus. Simili modo fundum Caliscano in integrum cum ecclesia sancti Petri.

Necnon monasterium sancte Barbare et sancti Anastasii cum corticellis duabus, una ante se, et alia post se, cum casis et fundis atque casalibus suis, cum omnibus ad eas in integrum pertinentibus, positum intra ciuitate Tiburtina; atque medietatem de ecclesia sancte Marie ibi in ipso, cum casis, uineis et terris et omnibus pertinentiis suis trans Tiberim iuxta pontem Marmoreum, atque clusuram super se in integrum de uinea, que appellatur ualle Arcese, et clusuram super se in integrum uineatam, cum arboribus oliuarum. Et ecclesiam sancti Sebastiani, et  modicam uineam ante se cum oliueto, atque clusuram de uinea, que ponitur subtus posterula Tiburtina iuxta silice, qui uocatur Quarrati. Pari modo clausuram in integrum super se de uinea, que uocatur Ortu Magno. Fundum Casaperta, clusurellam de uinea, que uocatur Asorbo, portionem in Prato maiore, quo fuit de Caluo episcopo; fundum Stafilanum in integrum, fundum Romaniano in integrum, fundum Patelini in integrum, fundum Ozano in integrum, fundum Criptule, fundum Panzi, fundum Diruti, fundum Agnaniole, fundum Macroniano, fundum Semissano, fundum Paternum, uallelonga fundum sancte Marie in Pesile, fundum Donabelli, fundum Factoro, fundum Lucu, fundum Catacumba cum ecclesia sancti Laurentii, fundum  Afri cum prenominatis fundis in integrum omnibus positis territorio Prenestino et Tuburtino. Item clusuram de uinea, que uocatur Ancarano, in integrum cum arboribus suprascriptis; terram et uineam que appellatur Pentuma, que fuit de Tetualdo presbytero; petias duas de uinea ad sanctum Laurentium in duobus locis: itemque fundum Porclanicum in integrum cum omnibus suis pertinentiis; fundum Otorano, fundum Arcerano, fundum Palasano, fundum Cesuline, fundum Olebano, fundum Campelione, fundum Oiano et Priano, fundum Cammerano, fundum Collemundum, Catilano, Cocubalo, Pacurano; ecclesiam sancti Angeli cum omnibus suis pertinentiis, positam in territorio Ferentinello minore; omnia territorio Campanino. uerum etiam  fundum Falconiano cum ecclesia sancti Nicolai, fundum Fontiniano et Colle de Morelli, fundum Toccanellum, fundum Capla, fundum Oraro, fundum Gratuliano, fundum Ceruiano, fundum Labezano, fundum Casanico, fundum Domum cum ecclesia sancti Petri; fundum Ponzia, fundum Pozzorosano cum uinea clausura super se, que ponitur iuxta Caranico, et uallem modiorum quatuor cum Castanieto suo iuxta sanctum Petrum, cum terris, uineis et casis atque siluis per diuersa loca, territorio Aquilano positam. Itemque territorio Albanense fundum Sorano cum uineis seu terris et criptis, et ecclesia Sanctorum quatuor: fundum Silua Maiore: portionem que fuit de Floro episcopo; petiam de uinea in Zizinni,  seu et clusuram de uinea in integrum, que ponitur in fundo Cerasano. Necnon casinas duas ad pontem Salarum; portionem de Palmi cum terris et hortis. Prata duo iuxta Portam Maiorem; casalinas duas, unam in Pedica, que uocatur Burdunaria, et aliam in Campo Maiore. Pari modo domoras in integrum cum cortis et hortis, et ecclesia sancti Theodori, positas infra ciuitatem Rome iuxta Porta Maiore, sicuti fuerunt de Floro episcopo. Similiter domoras, que fuerunt de Ioanne et Stephano de Griphi, cum corte et pergule et hortulo iuxta Formam Claudiam. Et uineam clusuratam in integrum cum arboribus pomiferis, cum criptis iuxta uiam, que ducit ad Ierusalem. Simili modo domum in integro cum corte et hortulo et uinea, et cum omnibus ad eam pertinentibus,  positam Rome Regione Septima, in qua domo est ecclesia sancti uiti. Necnon et uineam seu terram iuxta Ierusalem. Item clusuram de uinea in integrum in Albano in fundo Zizinni, petias sex; atque domum in integrum cum hortulo, positum iuxta sanctum Martinum. Similiter domum cum corte que ponitur in Sibura.

Pari modo et monasterium sancti Erasmi cum omnibus suis adiacentiis uel pertinentiis, sicut in uestro continetur precepto: pariterque petias duas de uinea Inosti, una quidem in fundo Mauri, et alia in Calabriceto. Similiter pratum cultum et assolutum fundo Aguzanu. Que suprascripta cum omnibus fundis, seu casalibus, massis, ecclesiis, monasteriis, domibus, hortis, uineis, seruis, et ancillis, colonis  et colonabus, fluminibus et aquimolis, piscariis, sicut supra legitur, uel etiam in aliis partibus uel ciuitatibus, ubicunque uestrum uenerabile monasterium tenere et possidere uidetur per quodcunque instrumentum chartarum, tam per precepti paginam, seu priuilegii iura, necnon per commutationes seu donationes, et omnia que fideles Christiani uestre sancte congregationi pro suorum uenia delictorum donauerunt, uel undecunque chartulis tam uetustis quamque etiam nouis in uestro monasterio habere uidemini, roborabiliter uobis uestrisque successoribus per hoc nostrum apostolicum preceptum confirmamus detinendum perpetualiter atque perenniter. uerumtamen confirmamus uobis casale unum  in integrum, quod uocatur . . . iuxta Quartum cum prato suo inter affines, a primo latere casale, quod uocatur Barbilianum, et ab alio latere fundum Munitula, saliente ab ipso prato per limites suos usque ad parietes desertas, que sunt ultra Formam, et exeunte in uia Publica, et a tertio latere ipsa uia Publica; a quarto latere fundum, quod uocatur Decorita, aqua descendente per limites suos in formam Iouia, et exeunte per formam, et reuertente per limitem iuxta aquam usque ad predictum fundum  Barbilianum. uerum etiam fundum in integrum Sexto cum prato suo iuxta riuum inter affines, ab uno latere uia que pergit ad pontem Adenona, et ab alio latere uia publica, et si qui alii affines sunt. Omnia uestris piis locis, et sancte nostre Romane, cui, Domino auctore, deseruimus, Ecclesie, inclinati precibus uestris, per huius apostolici priuilegii seriem suprascripta omnia immobilia loca cum omnibus eorum pertinentiis, ut supra legitur, a presenti prima indictione et in perpetuum uobis uestrisque successoribus concedimus et confirmamus detinendum in usum et utilitatem ipsius uenerabilis monasterii. Ita tamen, ut quotidianis diebus sacerdotes et monachi ipsius monasterii pro remedio anime nostre, nostrorumque successorum clament in eadem  ecclesia centum Kyrie eleison et centum Christe eleison, et sacerdotes sacras oblationes in missarum solemniis tribus uicibus per singulas hebdomadas pro absolutione nostre anime, nostrorumque successorum pontificum omnipotenti Deo offerant. Statuentes apostolica censura, sub diuini iudicii obtestationem et anathematis interdictum, ut nullus unquam nostrorum successorum pontificum, uel alia quelibet magna paruaque persona audeat uel presumat de omnibus suprascriptis immobilibus locis cum omnibus illorum pertinentiis et adiacentiis, ut supra legitur, contra hoc nostrum pontificale priuilegium agere uel alienare aut auferre presumat; sed potius firmum atque stabile perpetuis ac perennis temporibus, ita ut a nobis statuta sunt, decernimus permanendum.  Si quis autem  contra hoc nostrum apostolicum priuilegium temptator exstiterit, et in quoquam contraire, et transgressor esse uoluerit, sciat se auctoritate Dei omnipotentis, et Domini nostri, apostolorum principis, Petri, cuius licet immeriti, Domini tamen dignatione, gerimus uices, anathematis uinculo innodatum, et a regno Dei alienum. Qui uero pio intuitu uerus custos et obseruator exstiterit huius nostri apostolici priuilegii, meritis atque precibus beati Petri apostolorum principis, et sancti Benedicti in ethereis arcibus premia ac benedictionis gratiam atque misericordiam a iusto iudice Domino Deo nostro, uitamque eternam consequi mereatur.

 Scriptum per manum Leonis, scriniarii et notarii sancte summe sedis apostolice in mense Maio, indictione supra iam dicta prima.

+ Bene ualete. +

Datum uI, idus Maii per manum Marini, sancte Polimartiensis Ecclesie episcopi et bibliothecarii summe sedis apostolice, anno Deo propitio pontificatus Domini nostri Ioannis summi pontificis et uniuersalis X  Pape in sacratissima sede beati  Petri apostoli tertio, in mense et indictione suprascripta prima.

Accedat etiam ad maius Sublacensis cenobii ornamentum nobile diploma, quod itidem in eius tabulario asseruatur.



uIII. RESCRIPTUM IOANNIS PAPAE XII pro EXCOMMUNICATIONE ARTALDI RHEMENSIS, AMBLARDI LUGDUNENSIS ARCHIEPISCOPORUM, etc., OB S. SYMPHORIANI POSSESSIONUM INuASIONEM.  Transmissio excommunicationis.
[Apud Mansi Concil. tom. XuIII, col. 450.]

Anno incarnationis Dominice 959, indictione III, imperante Michele imperatore Constantinopoli,  domno autem Ioanne apostolico Rome presidente, regnante uero Lothario Francorum rege, transmissa est hec excommunicatio archiepiscopis Francie et Burgundie: Artaldo Rhemensis Ecclesie archiepiscopo et subiectis sibi episcopis, Amblardo Lugdunensis Ecclesie archiepiscopo, Rodmundo Edunensis Ecclesie episcopo, Achardo Lingonensis sedis episcopo, Frotgario Cabilonensis Ecclesie episcopo, Natrano Niuernensi episcopo, Richardo Antissiodorensi episcopo, de terra et alodo S. Fausti, et sancte Auguste, et S. Symphoriani, que est in regione Prouincie, in finibus loci qui uocatur Magna; quam tenet per potestatem Isuardus et socii eius.


Excommunicatio.

 Auctoritate Patris, et Filii, et Spiritus sancti, et ordine omnium sanctorum, et nostra communi excommunicatione alligamus et anathematizamus Isuardum et omnes socios eius, qui tenent terram S. Symphoriani. Ut nullus eorum, postquam hoc audierit, ecclesiam non intret, missam non audiat, pacem cum Christiano non faciat: neque manducet, neque bibat, neque dormiat; et si infirmauerit, non uisitetur; et si mortuus fuerit, non sepeliatur, neque pro eo oretur, nisi ad emendationem et satisfactionem uenerit.

De his terris S. Symphoriani que site sunt in comitatibus Auenionense et Cauellico, tandem satisfecit Isuardus Girardo Augustodunensi episcopo  Feria III, XuII Kalendas Augusti, anno Domini 972,  indictione Xu, regnante quidem rege Gondrado. Rerum autem in Cauellicensi episcopatu sitarum restitutionem, Hugoni ecclesie S. Symphoriani Cauellicensis decano et clericis eius factam, confirmauit Desiderius episcopus Cauellicensis.



IX. EPISTOLA IOANNIS PP. XII AD SANCTUM DUNSTANUM, CANTUARIENSEM EPISCOPUM.  De concessione pallii.
[Apud Mansi ubi supra.]

IOANNES episcopus, seruus seruorum Dei, confratri DUNSTANO Dorobernensis Ecclesie archiepiscopo,  uite perpetue permanendam in Christo salutem.

Si pastores ouium solem geluque pro gregis sui custodia die ac nocte ferre contenti sunt, et oculis conspectant uigilantibus ne aliqua ex ouibus aut errando pereat, aut labianta morsibus rapiatur, quanta cura quantoque sudore debemus esse peruigiles ob salutem animarum, qui dicimur pastores esse earum? Attendamus igitur nos officium exhibere erga custodiam ouium Dominicarum, ne quasi lupo ueniente territi fugiamus, ne in die diuini examinis pro desidia nostra ante summum pastorem et negligentia uestra excruciemur, unde modo honoris reuerentia in sublimiore arce ceteris diiudicamur. Primatum itaque tuum, in quo tibi ex more antecessorum tuorum uices apostolice sedis exercere  conuenit, ita tibi ad plenum confirmamus, sicut beatum Augustinum eiusque successores prefate Ecclesie pontifices habuisse dignoscitur.

Pallium uero fraternitati tue ex more ad missarum solemnia celebranda commendamus, quo tibi non aliter uti concedimus, quam eo usu quo antecessores nostri prodiderunt, ecclesie tue priuilegiis in suo statu manentibus. Neque tua prudentia hoc incognitum habet, uel quicunque, quantum indumenti honor moderatione actuum tremendus erit. Honestati morum tuorum hec ornamenta conueniunt, quatenus, Deo auctore, posses esse conspicuus, ita ut uita filiis tuis sit regula; et in illa, si qua fortitudo illis inest, dirigantur, dum in ea que imitentur aspiciant.

 Et in fine epistole: Sancta Trinitas fraternitatem uestram gratie sue protectione circumdet, atque ita in timoris sui uiam te dirigat, ut post uite huius amaritudinem ad eternam peruenire simul mereamur dulcedinem. Et hoc scriptum est per manum Leonis, scriniarii sedis apostolice, in mense Octobris, indictione quarta, die primo Kalend. Octob. anno duodecimo [sexto] summi pontificis Ioannis.



X. PRIuILEGIUM IOANNIS PAPAE XII PRO MONASTERIO S. SALuATORIS FULDENSI. 
[Apud Dronke, Cod. diplom. Fuld., p. 328.]

IOANNES episcopus, seruus seruorum Dei, dilecto  filio HATTONI uenerando abbati uenerabilis monasterii sancti Saluatoris Domini nostri Iesu Christi et sancti Bonifacii martyris Christi, quod situm est in loco Boconie super ripam fluminis Fulde, tibi successoribusque tuis abbatibus in perpetuum.

Quoniam semper sunt concedenda que rationalibus congruunt desideriis, oportet ut deuotioni conditoris pie constructionis auctoritas in priuilegiis prestandis minime denegetur. Igitur quia postulasti a nobis quatenus prefatum monasterium sancti Saluatoris priuilegii sedis apostolice infulis decoretur ut sub iurisdictione nostre cui Deo auctore deseruimus Ecclesie constitutum nullius alterius Ecclesie iurisdictionibus submittatur; idcirco piis desideriis  fauentes hac nostra auctoritate id quod exposcitur effectui mancipamus. Et ideo omnem cuiuslibet Ecclesie sacerdotem in prefato monasterio ditionem quamlibet habere aut auctoritatem preter sedem apostolicam prohibemus, ita ut nisi ab abbate monasterii fuerit inuitatus, nec missarum ibidem solemnitatem quispiam presumat omnino celebrare, ut profecto iuxta id quod subiectum apostolice sedi firmitate priuilegii consistit inconcusse dotatum permaneat locis et rebus, tam eis quas moderno tempore tenet uel possidet, quam quas futuris temporibus in iura ipsius uenerabilis monasterii diuina pietas augere uoluerit ex donis et oblationibus decimisque fidelium absque ullius persone contradictione firmitate perpetua perfruatur. Constituimus  quoque per huius decreti nostri paginam ut quicunque cuiuslibet Ecclesie presul uel quacunque dignitate persona hanc nostri priuilegii chartam quam auctoritate principis apostolorum firmamus temerare tentauerit, anathema sit, et iram Dei incurrens a cetu omnium sanctorum extorris existat, et nichilominus prefati monasterii dignitas a nobis indulta perpetualiter inuiolata permaneat apostolica auctoritate subnixa.

Scriptum per manum Leonis, secundicerii sedis apostolice, in mense Decembrio, indictione quinta.

Datum Iu Idus Decembris per manum Ioannis episcopi et bibliothecarii sancte sedis apostolice, anno Deo propitio pontificatus domni Ioannis summi  pontificis et uniuersalis pape XII, in sacratissima sede beati Petri apostoli, in mense sexto indictione quinta.



XI. IOANNIS PAPAE XII PRIuILEGIUM PRO ECCLESIA SALZBURGENSI.  Ecclesie Salzburgensis priuilegia et possessiones confirmat. Friderico archiepiscopo pallium, petente Ottone imperatore, concedit. Heraldum cecatum deiectumque archiepiscopum, nisi procurare sacra desistat, anathemutizatum iri denuntiat.
[Apogr. sec. XII in tabulario uindobonensi.---Apud Kleinmayern Nachr. u. Iuu. Archang, 208.]

Si sacerdotum, etc.

 Data uII Idus Februarii per manum Andree, arcarii sanctis sedis apostolice, etc.



XII. EPISTOLA IOANNIS PAPAE XII AD ARCHIEPISCOPOS, EPISCOPOS, ABBATES, CLERUM ET POPULUM GALLIAE, GERMANIAE ET BAuARIAE.  Ab Ottone I imperatore rogatus decernit ut monasterium Magdeburgense in archiepiscopatum, et Merseburgense in episcopatum Magdeburgensis Ecclesie suffraganeum commutetur.
[Apud Mabill. Acta SS., Sec. u, p. 575.]

IOANNES episcopus, seruus seruorum Dei, reuerentissimis confratribus, archiepiscopis, episcopis, abbatibus, monachis, primatibus, omni clero et  populo, in Gallia, Germania, Bauaria constitutis.

Quoties ad profectum noue Christianitatis, concessionis firmitatisque priuilegium a sancta Romana Ecclesia, cui Deo auctore deseruimus, exposcitur, toties omni diligentia omnique amore impertiri opere pretium duximus; ne quod erga pia desideria propensius impendi conuenit, callidi hostis inuidia ob desidiam indeficienter subripiat. Totis ergo uiribus, karissimi fratres, certandum est, ut Christianitatem, quam Deus omnipotens per seruos suos celesti tropeo quotidie extendit et prouehit, nostro quoque per eum adiutorio, in eodem solidetur et maneat. Nunc uero Dei operante clementia carissimus et Christianissimus filius noster Otto, deuictis  barbaris gentibus, Auaribus scilicet aliisque quamplurimis, ut ad defensionem sancte Dei Ecclesie triumphalem, uictorie imperii culmen, per nos a beato Petro apostolorum principe susciperet coronam; summam et uniuersalem, cui Deo presidemus auctore, adiit sedem: quem paterno affectu suscipientes, ob defensionem sancte Dei Ecclesie in imperatorem cum beati Petri benedictione unximus. Cumque in ecclesia beati Petri apostoli de statu et regimine totius Christianitatis tractantes, que utilia sunt, utiliter secundum Deum tractarentur, prefatus piissimus imperator Otto, qualiter Sclauos, quos ipse deuicit, in catholica fide nouiter fundauerat, nostre innotuit paternitati, deprecans  et obnixe postulans, ne oues, quas ipse in Christo acquisierat, ob pastoris defectionem antiqui serpentis uersutia dominaretur. Ad hanc itaque petitionem ascensum, fratres karissimi, merito prebuimus, Totis ergo medullis cordis, prout dignum est, ut nouella hec plantatio super uerticem montis in petra, que Christus est, fundetur, intendamus: dabit uires qui neminem uult perire. Cuius annuente clementia uolumus, et per hanc priuilegii paginam iubemus, ut Magdaburgense monasterium in regno Saxonum iuxta Albim constructum, quod prelibatus sanctissimus imperator ob nouam Christianitatem construxit, quia uicinius id locorum gentibus est, in archiepiscopalem transferatur sedem, que per subditos suffraganeos totum Dei gregem regere  et gubernare ualeat. uolumus et per hanc priuilegii paginam iubemus, ut Mersburgense monasterium, quod ipse piissimus imperator, quia Ungros prostrauit, futurum Deo deuouit, in episcopalem euehatur sedem, que Magedaburgensi sit subdita sedi; quia tot gentes sub uno pastore regi minime possunt. uolumus et per nostre auctoritatis priuilegium censemus, ut censum, et decimationem omnium gentium, quas idem piissimus imperator baptizauit, uel per eum suumque filium equiuocum regem successoresque eorum Deo annuente baptizande sunt, ipsi successoresque eorum potestatem habeant distribuendi, subdendi Magedeburgensi, Mersburgensi, uel cuique uelint future sedi. uolumus etiam, karissimi fratres, et ex beati Petri apostoli iussione  precipimus, ut Moguntiensis, Treuerensis, Coloniensis, Salzeburgensis, Hammaburgensis archipresules, Magedaburgensis monasterii in archiepiscopalem, et Mersburgensis translationem in episcopalem sedem totius cordis corporisque uiribus consentanei fautores persistant. Cum uero Deus omnipotens per pretaxatum seruum suum inuictissimum imperatorem, suumque filium regem, successoresque eorum, uicinam Slauorum gentem ad cultum Christiane fidei perduxerit, per eos in conuenientibus locis secundum oportunitatem episcopatus constitui, et eidem per consensum predictorum, et archipresulum successorumque eorum, ab archiepiscopo Magdaburgensi episcopos consecrari uolumus suffraganeos. Sed tamen si prefati  filii nostri piissimi imperatoris, suique filii equiuoci regis successores eorum statuta frangere tentauerint, aut predictarum ecclesiarum ceterarumque presules successoresque eorum Magedaburgensi archiepiscopo suisque successoribus, eorumque suffraganeis et eorum successoribus, adiutores consentaneique non fuerint, anathematis mucrone feriantur, a summoque retributore damnationem sine fine recipiant. Omnipotens itaque Deus serenissimo imperatori Ottoni, suoque nato equiuoco regi spiritualibus filiis nostris longeuam tribuat uitam; quatenus in hoc seculo tranquille uiuentes, in futuro immarcessibilis glorie percipiant palmam. Scriptum per manum Leonis scriniarii sancte sedis apostolice in mense Februario, indict. 5. Data II Id.  Februarii per manum Georgii secundicerii sancte sedis apostolice, anno Deo propitio pontificatus domni Ioannis summi pontificis et uniuersalis pape uII, imperii domni piissimi Augusti Ottonis a Deo coronati magni imperatoris anno 1, in mense et indictione predictis.



XIII. EPISTOLA IOANNIS PAPAE XII AD HENRICUM TREuIRENSEM ARCHIEPISCOPUM. Fragmentum.--- Illi usum pallii iterum concedit.
[Apud Gunther., Cod. diplom. Rhen.---Mosell. I, 127.]

IOANNES seruus seruorum Dei, carissimo ac reuerentissimo HENRICO sancte Treuirensi Ecclesie  archiepiscopo, diebus uite tue tantummodo . . . . . Datum uI Idus Ian. per manum Leonis nomenculatoris sancte sedis apostolice, anno, Deo propitio, pontificatus domni Ioannis summi pontificis et uniuersalis XII pape in sacritissima sede beati Petri apostoli secundo, in mense Ianuario, et indictione Xu, anno incarnationis Domini 957.



XIu. IOANNIS PAPAE XII PRIuILEGIUM PRO MONASTERIO SS. STEPHANI ET DIONYSII ET SYLuESTRI ROMANO. 
[Marini, Papiri diplomatichi I, 45.]

IOANNES episcopus, seruus seruorum Dei, dilecto in Domino filio et a nobis constituto abbati THEOFILACTO  uenerabili monaster . . . et Dionysii atque pontificis Syluestri qui appellatur Cata Pauli quondam pape successoribusque tuis abbatibus in perpetuum.

Conuenit apostolico moderamini pia religione pollentibus beneuola compassione succurrere et poscenti animi alacri deuotione impertiri assensum. Ex hoc potissimum premium apud conditorem omnium Domino ueniam promeremur siue uenerabilia loca sanctorum ordinata ad meliorem fuerint sine dubio statum perducta. Igitur quia tua religiositas apostolatui humiliter p . . . . . quatenus concederemus et confirmaremus uobis prenominatum monasterium cum Ecclesiis omnibus suis edificiis et pertinentiis cum infra se, quamque etiam circa se, simulque  montem in integro qui appellatur Augusto cum ecclesia sancti Angeli in cacumine ipsius montis una cum uineis et terris circa eumdem montem, et ecclesia sancti Nicolai integra cum omnibus suis pertinentiis, sicuti inferius affines signatur, ab uno latere uia publica que ducis sub arcora et forma qui appellatur uirginis, et a secundo latere ipsa forma uirgini et monte qui dicitur Pinei, et a tertio latere muros ciuitatis Rome et porta sancti ualentini, et a quarto latere dicto muro istius ciuitatis remeante usque in Posterula antiqua que olim cognominabatur sancte Agathe; et uia ab ipsa Posterula que pergit iuxta supra scripta ecclesia et uia publica que ducit sub arcora sita namque Roma Regio quinta. Itemque et trans predicta  forma et terre cum edificiis earum sicuti eadem monasterium detinere uidentur cum terra infra se Archiones subtus uinea de Ioannis olim magni . . . . episcopi . . . . . Iterumque Columna maiore marmorea in integra que dicitur Antonino sculpta ut uidetur esse per omnia cum ecclesia sancti Andree ad pedes, et terra in circuitu suo sicuti undique a Publica uia circumdata esse uidentur infra hanc ciuitatem Romam constructa. Itemque et due ecclesie una maiore et alia minore que dicitur sancta Maria, namque site ante portam supra scripti monasterii; et ecclesia sancti Hypoliti cum sua pertinentia que est foris supra scripta forma cum ecclesia sancti Anastasii cum puteo post se cum sua pertinentia; et ecclesia sancti Stephani  qui dicitur a Campo; et ecclesia sancte Marie que ubi dicitur Arciones; et ecclesia sancti Ioannis que ponitur in Pinea cum sua pertinentia. Necnon confirmamus uobis monasterium in integrum sancti ualentini cum omnibus suis edificiis et adiacentiis suis ubique reiacere uidetur eius pertinentiis sita foris porta item que dicitur sancti ualentini iuris supra scripti uenerabilis monasterii. uerum etiam et confirmamus uobis pontem Miluium in integrum cum omnibus eius ingressu et egressu, dationem uel tributum. Pari modo et terram sementariciam sitam foris portam sancti ualentini iuxta muros huius ciuitatis Rome manu leua inter affines a primo latere Fossatum quod est carbonaria inter ipsum murum, et  eadem terra extenderet usque in fluuium Tiberim; et a secundo latere ipsum fluuium et a tertio latere uia publica que ducit et reducit ad sanctum ualentinum, et a quarto latere . . . . iuris sancte Romane Ecclesie. In monte et alia terra sementaricia cum ortalibus suis in ingressu cum omnibus ad eum pertinentem posit. Ibi ipso manu dextera euntes ad sanctum ualentinum cum arco maiore infra eadem terra que appellatur Passaranum et ortum piscium in integrum inter affines a primo latere iam dicta uia Publica, et a secundo latere fontana aque uiue communalis inter supra scriptum monasterium et Gregorium Mansonario schole confessionis beati Petri apostoli, et exinde recte ducente usque in caput de pariete antiqua, et a tertio latere terra  de uenerabili monasterio sancti Ciriaci qui ponitur uia Lata et recte per limite ducente  sursum per Planum Montis qui dicitur Bossetulo et exit in uia Flaminea. Nempe et confirmamus uobis casale in integrum qui, dicitur Girulo cum diuersis arboribus suis, cum omnibus ad eum pertinentibus, sicut uobis per scripturarum seriem pertinere uidetur positum foris portam sancti ualentini milliario ab urbe Roma plus minus unius inter affines ab uno latere uia publica que est silice antiqua qui descendit usque in Sanguinaria, et a secundo latere Formello aque uiue qui exit sub monte istius Girulo seu prato de supra scripto sancto Ciriaco, a tertio mou . . . . pred. Monasterium sancti ualentini, seu terra sementaricia iuris uestri monasterii quam detinent heredes  Romani a campo Martio a quarto latere. Itemque confirmamus uobis casale unum in integrum qui appellatur Pelaiolo cum terris suis sationalibus, campis, pratis, pascuis, mont. in quo est ecclesia sancti Syluestri in desertis posita, et cum omnibus generaliter ad eum et in integro pertinentibus, sicuti olim in supra scripto uenerabili monasterio in commutationem dedit per commutationis chartulam Albericus quondam Romanorum senator in qua et ille cum suis fratribus . . . . manibus subscripserunt, uidelicet Constantius nobilis uir, Sergius sancte Nepesine Ecclesie episcopus, cum Berta et alia Berta propter uallem sancti uiti quem in uenerabili monasterio fuit posit. foris portam Salariam milliario . . .  tertio iuxta fluuium Tiberis inter affines ab uno latere fundum Gorgini, et a secundo latere ipsum fluuium Tiberis seu terra ubi nunc sunt uinee cum prato suo de uenerabili monasterio sancti Bazilii sit. in Scala mortuorum cum alia terra. Item cum prato suo de uenerabili monasterio sancte . . . . terram cum prato suo de Gregorio a Capo Marzo; a tertio latere fundum ad quinque columnas, et qui dicitur Molario, et a quarto latere etiam confirmamus casale in integrum qui dicitur Gallorum et Balleolum et Pacianum siue quibus aliis uocabulis uocabantur aut ab origine fuerunt sicut olim . . . . per donationis chartulam in supra scripto uestro obtulit monasterio cum terris sationabilibus, cryptis arenariis, campis, pascuis, pratis, edificiis parietinis aduentus, adiacentibusque  suis montibus, planitiis, puteis, fontibus, cultum et incultum, omnibusque ad eum pertinentibus situm foris . . . . ab ipso ponte plus minus unius. Inter affines ab uno latere casale quod fuit quondam Rose superinstante et a secundo latere pariete antiqua, et terra que olim fuit quondam Azzonis sacella filii qui nunc detinet Elpizo nobili uiro, et a tertio latere terra Stephani de Teodoro . . . . latere crypta que dicitur Serpentarico cum alia terra uacante iuxta se iuris monasterii sancti uiti. Namque et alia terra sationales petias duas in integras ibi ipso positas iuxta ipsum casale supra scripta crypta de ista parte ipsius crypte iuris monasterii sancti uiti. Pari modo et foris . . . . Nument . . . . casale in integrum quod appellatur Lampati cum omnibus ad  eum pertinentibus. Pari modo confirmamus uobis casale uno in integro quod dicitur Aguziano qui ponitur foris pontem Matra, preterea et confirmamus uobis fundora tres in integro unum qui dicitur ponte de Nono ab intra ipso ponte cum diuersis terris sationalibus arboribus suis siue crypte arenariis cum parietinis desertis Sinino opere cooperte, cultum et incultum, et cum omnibus ad eum pertinentibus posit. ponte supra script. Ioannis, qui dicitur uia Latina nuncupatur milliario ab urbe Rome plus minus nono. Inter affines a primo latere supra scripta forma aqueductionis que dicitur Claudia et pred. ponte qui dicitur Nono; et a secundo latere iam prefata forma qui dicitur Ebeberatorium, et a tertio latere corte de  Morene, et a quarto latere limite qui dicitur iusta crypta, qui dicitur Ardenda iuris sancte Romane Ecclesie. Itemque et alium fundum qui dicitur Dominicalia in quo est ecclesia deserta cum hortis et parietinis suis, cultum et incultum, omnibusque ad eum pertinentibus situm supra scripta uia Latina iuxta ipsum prenominatum fundum qui dicitur ponte de Nono. Inter affines ab uno latere ipsum fundum et a secundo latere riuo cum aqua decurrit qui appellatur Papati, et a tertio latere uia publica cum silice antiqua et a quarto latere forma maiore et fundum qui appellatur septem uassi cum eiusdem pertinentia, etiam et fundum alium in integrum qui uocatur . . . nos cum diuersis locis et uocabulis,  uidelicet ualle Manciaria, casa pretiosa, monte qui dicitur Paulelli et campo qui dicitur Albanensis, uel si quis nuncupantur cum terris et sationibus suis. Siluis et diuersis arboribus suis, aquimolis molentibus, siue ecclesiam desertam que dicitur sancti Petri positam iam de uia Latina milliario ab urbe Roma plus minus decem, ab uno latere terra sementaricia ubi olim fuerunt prata qui uocantur Pauli, a secundo latere fundum Ciuitella, a tertio latere uia Publica qui descendit ubi dicitur cella sancti Petri, et a quarto latere ecclesiam deserta que appellatur sancte Marie in diaconia et exinde descendit per Fossatum usque in suprascripta forma maiore, uel si quis aliis uocabulis nuncupantur iuris uenerabilis monasterii sanctorum apostolorum  Andree et Bartholomei qui appellatur Honorii. Imo et ecclesia una in integra qui dicitur sancti Angeli cum uineis et terris circa seposita territorio Albanensi milliario ab urbe Roma plus minus . . . in monte qui dicitur Crescentuli, simulque uinee in integro cum introitu suo atque redimine ad calcatorio suo posit. territorio Albanensi, in loco qui uocatur Cassa noua. Item uinee petie quatuor in integre cum redimine et calcatorio suo et introitu suo eiusdem territorio in loco qui uocatur Iusi, atque uinea cum redimine ac calcatorio suo cum introitu suo a territorio Ariciense, posit. in loco qui uocatur Cucurti. Etiam concedimus uobis casale qui appellatur Zinziomi cum ecclesia sancte Marie, uineis, terris, seu aquimolum, et cryptis sicuti manibus  uestris detinetis iam d. territorio Albanens., positum milliario ab urbe Roma plus minus tertio decimo . . . etiam due petie uinearum in loco qui uocatur Honorii, territorio Arciens. Nempe et in suprascripto territorio Arciense in loco qui uocatur . . . um in pede silice maiori  iuris uenerabilis diaconie sancte Marie que appellatur Cosmedi. Pari modo concedimus, ac confirmamus uobis medietatem in integrum de uno filo saline in loco qui uocatur Fossatum maiore, sicuti uobis per scripturarum seriem euenit ab hered. quondam domino qui dicitur Cacoinbucte. Similiter et alium unum filum in integrum qui appellatur sancti Syluestri in loco Campo maiore iuris eiusdem prefati uestri monasterii. Etiam confirmamus uobis aquimolum duo molentes in integros in fluuium Tiberis,  iuxta schola Frisorum posit., sicuti uobis eiusdem aquimolo . . . quondam Alto Amaro, atque alium aquimolum molentem unum in integrum cum ligamentorio et introitu suo et cum omni conzatura sua et omnibus ad eum pertinente, sicuti manibus uestris detinetis, uel sicuti a predecessore nostro papa Agapiti sanctissimi . . . per sui priuilegii pagina uobis concessit atque confirmauit, in suprascripto fluuio Tiberis ante clauaca, cum aqua post se ad alium aquimolum faciendum, inter affines ab uno latere aquimolum sancte Marie in Capitoleo et aquimolum Leonis protoseminarii, et a secundo latere medietas ipsius fluminis, et a tertio latere aquimolum Theofilacti qui uocatur Numenculario, et aquimolum de monasterio sancti Ciriaci qui est in uia Lata, et  a quarto latere uia Publica iuris cui existens, nempe et monasterium in integrum qui uocatur sancti Terentiani cum omnibus subscriptis cellis suis, uidelicet sancti Stephani atque sancte Marie, siue cella sancti Benedicti, et sancti Syluestri, et sancti ual., uel cum omnibus eorum pertinentiis situm territorio Polimarciense, iuris uen. monasterii sancti Christi martyris Laurentii. Presertim dum sanctorum suffragia Christo noctis opere conualescit nisus fuerit . Igitur quia petiit a nobis tua religiositas quatenus confirmaremus uobis in honorem Dei ac Saluatoris Domini nostri Iesu Christi Curiliani cum omnibus suis pertinentiis, et reddimus suprascripto monasterio massa qui uocatur Ortana, siue quo alio  uocabulo nuncupatur, inter binos annos a nobis iam d. monasterio subtractus esse  cognouimus. Nam qui se misericordia . . . inopiaque ipsius uen. monasterii percogitantes omnipotentis Dei amore animeque nostre mercede, nec non pro monachorum fratrum subsidia  reddimus atque confirmamus uobis, uestris successoribus in perpetuum pred. massam in integrum, una cum suis casalibus, scilicet Moiana, Toiana, Occiana, Antiquina . . . Suranco, Betruano, casale Pingiano, Terenzano, Centum celle, Coriliano , Pozanelle, Genbriano, Collicello, Iulianello, Sepuliano, puteum, de casale Fuficanum cum riuis et aquis, et cum casis, uineis et terris et siluis, campis . . . pascuis, salectis, arboribus pomiferis et infructiferis, puteis, fontibus,  riuis aque perennis, edificiis parietinis antiquis adiacentibusque suis, cultum uel incultum cum aquimolis suis, nec non et cum colonos et colonas , masculis et feminis omnibusque ad eamdem massam qui uocatur Ortana, siue quo alio uocabulo nuncupantur, generaliter et in integro pertinentibus; pariterque concedimus atque confirmamus uobis ecclesiam unam in integram cognomento sancti Iuuenalis, cum terris, siluis, atque oliuetis, uniuersis arboribus, cultum uel incultum, omnia sita suprascripto territorio Ortano milliario ab urbe Roma plus minus quinquagesimo. Iterum stabilimus uobis infra scriptam ciuitatem Ortanam casis ad suprascriptam ecclesiam sancti Iuuenalis pertinentem, et omnibus immobilibus locis que iuris suprascripti  uen. monasterii pertinuit, tam infra Ortana ciuitate quamque etiam ubique in eius territorio de foris sunt posite. Itemque confirmamus uobis Paternum in integrum cum omni sua pertinentia, cum casis, uineis et terris, siluis, pratis, salectis, et cum omnibus ad eum generaliter et integre pertinentibus tam infra se quam etiam de foris, posit. infrascripto territorio Ortano; affines eius ab uno latere caselle, et a secundo latere fluuium decurrente , et a tertio latere Coreliano, et a quarto latere casale iuris Pinatorum et Septiniano. Iterumque etiam stabilimus uobis omnibus immobilibus locis que ius suprascripti uestri monasterii pertin. infra ciuitatem Gallesana, et in eius ubique territorio siue in his trium fundorum qui appellantur Cazanum, Pusiniam  et Cesa Narniense. uerum etiam et massa que uocatur Preciliano uobis concedimus cum omnibus ad eam generaliter pertinentibus, sita territorio Sauinensi, iuris sancte Romane Ecclesie, inter affines ab uno latere massa que uocatur Paura, et a secundo latere riuo de Utriculo qui uocatur Butino, a tertio latere res monasterii sancte Marie, et a quarto latere res monasterii sancti Saluatoris. uerum etiam et confirmamus uobis res que iurisdictionem et iuste a uestro monasterio pertinente  in territorio Nepetino, et Casa mala, que est fundi qui uocatur Casa noua et Bobarica atque Bolteiano, una cum seruis et ancillis ibidem residentibus ad eamdem iam di. uestro monasterio pertinentibus. Nec  non et confirmamus uobis ea que per scripturarum seriem eiusdem monasterii iam d. territorio ab Alto quondam Amaro uobis pertinuit. Itemque confirmamus casale in integrum qui uocatur Paccianum, cum omnibus ad eam pertinentibus, posit. territorio Sutrino, seu cella sancti Georgii cum ad se pertinentibus in suprascripto territorio Sutrino. Simulque et omnes res confirmamus uobis qui ius et rationem suprascripti uestri monasterii pertinet in toto territorio Collinense, et in loco qui uocatur uallis et Tintorissi, in monte qui uocatur de Arca, siue in sancto Cassano et in Curte, atque in Baccaricio, cum uineis et terris sationalibus, siluis cum pantano suo maiore, cum casis et colonis et colonabus suis ubique commorantibus ad ipsum pred. uestrum monasterium  pertinentem omnia suprascript. immobilium locorum iuris sancte nostre Romane Ecclesie et suprascript. monasterium uel aliorum piorum locorum cuiuscunque existunt. Inclinati precibus uestris . . . . succ . . . animabus intercessione pro inuiolabili confirmatione et stabilitate monasterii suprascripti, per huius in perpetuum preceptum seriem suprascripte masse in integre qui uocatur Ortana, cum uineis seu terris, casalinis atque aquimolis, et uniuersis colonis, colonabus, filiis, filiabus eorum ibidem residentibus, cum ecclesia integra sancti Iuuenalis iuxta eadem posit., nec non et prenominato Paterno in integro et cum omnibus ad eum pertinentiis ut superius leguntur a presenti quinta ind. in perpetuum. Concedimus atque confirmamus uobis, uestro suprascripto  monasterio inconuulse detinendum omne quod qua indiget melioratione seu defensione indifferenter uos sine dubio procurantes efficiatur ea prorsus ratione ut nec licentia sit cuique comiti aut castaldo, uel alie cuilibet magne parueque persone de suprascripte masse aut Ecclesie pertinente, uel de familiis ibidem pertinentibus uel residentibus in quoquam diminuare uel alienare uel aliqua chartula contra eodem uen. monasterium litigandum demonstrare, alioquin si quispiam nostro subgessit apostolatui et de pred. masse pertinent. aut de suprascript. ecclesie preceptum a nobis factum contra idem monasterium per eum litigare uoluerit, inanem et uacuum facimus permanere eoque iniuste et contra legem contractum est. Statuentes apostolica censura sub  diuino iudicio  obtestatione auctoritate beati Petri principis anathematis interdictum ut nulli unquam nostrorum successores  pontificum, uel alie cuilibet ut posse relatum est, magneque persone in ipse prenominate masse seu ecclesie aut uineis, terris, uel omnia eius pertinentia aliqua  uim facere audeat, se potius aut propria utilitate et usu in prefatum monasterium pro sustentatione et alimoniis fratrum monachorum ibidem commorantibus  perpetuis maneat temporibus. Si quis autem temerario ausu contra nostrum huiusmodi apostolicum confirmationis preceptum a nobis promulgatum contemnere presumpserit, sciat se domni nostri apostolorum principis Petri anathematis uinculo innodatum,  atque a regno Dei alienum et cum diabolo et eius atrocissimis pompis, siue cum Iuda traditore Iesu Christi in eternum igne concrematum, simulque et uoragine tartareoque chaos demersus cum impiis deficiant. Qui uero pio intuitu custodes et obedientes, atque obseruatores huius salutiferi precepti confirmationis nostre steterit, benedictionem et gratiam celestis retributionis, eternaque gaudia sub iusto iudice Domino Deo nostro consequi mereatur.

Scriptum per manum Leonis scriniarii sancte Romane Ecclesie in mense Martii, et indict. suprascripta quinta. Bene ualete. + Datum octauo die Martii per manus Ioannis episcopi et bibliothecarii sancte sedis apostolice, anno Deo propitio pontificatus  domni nostri Ioannis summi pontificis et uniuersalis duodecimi pape in sacratissima sede beati Petri apostoli septimo.

Ego Cirinus sancte Romane Ecclesie scriniarius, sicut inueni in carticineo priuilegio Ioannis episcopi nichil minui uel addidi, ita scripsi et fideliter exemplaui: Deo gratias.

Ego Ioannes Laurentii Angeli de Urbe auctoritate sancte Romane prefecture notarius, rogatus a religiosa et honesta muliere domna Iacoba de Comite, abbatissa monasterii sancti Siluestri de Capite, prout inueni in pred. sumpto seu exemplo scripto per Cirinum quondam sancte Romane Ecclesie scriniarium, predict. de carticineo priuilegio fideliter sumpto  ut apparet de eo quod percipere potui, fideliter exemplaui, et in publicam formam redegi ex ipso exemplo quod apparet in Lietera Limentana , co am uiris litteratis, et specialiter uenerabili uiro domno Ioanne episcopo Nepesino domni pp. in Urbe uicario generali, et coram Ioanne Omniasancti, Ioanne Laurentii, Petro Laurentii, Iacobo Nicholai, Omniasancti, et Francisco Laurentii Mancini notariis testibus rogatis auscultantibus uidelicet, nisi forte littera uel syllaba per errorem non . . . . . quod ueritatem dicti instrumenti mutare posset, et fideliter in publicam formam redegi, rogatus sub anno Domini millesimo trecentesimo octauo decimo, pontificatus domni Ioannis uicesimi secundi pape, ind. prima, mensis Aprilis die 26.



Xu. IOANNIS PAPAE XII PRIuILEGIUM PRO MONASTERIO S. PETRI BIuORENSI. 
[Origin. Guelf. Iu, 556.]
Monasterium SS. Petri, Ioannis, uiti, Stephani et Agathe Biuorense, a Billingo comite conditum, unius sedis apostolice iurisdictioni subiicit, bonaque eius confirmat, ea lege »ut sibi suisque successoribus singulis quibusque indictionibus pensi nomine rationabiliter una libra argenti super altare S. Petri conferatur.«


Cum summe apostolice, etc.



XuI. IOANNIS PAPAE XII RESCRIPTUM AD EPISCOPOS SYNODI ROMANAE. 
[Pertz. Monum. Germ. Leg. II, 30.]


Nos audiuimus dicere quia uos uultis alium papam facere; si hoc facitis, excommunico uos de Deo omnipotenti, ut non habeatis licentiam nullum ordinare et missam celebrare.





DUBIA.



XuII. IOANNIS PAPAE XII EPISTOLA AD IOANNEM ARCHIPRESBYTERUM, IOANNEM SECUNDUM ET IOANNEM TERTIUM PRESBYTEROS. 
[Apud Muratori. Rer. Ital. Script. I, II, 447.]


IOANNES episcopus, seruus seruorum Dei, PAULO uenerabili abbati, et monasterio sancti uincentii martyris Christi situm super fontem uulturni fluminis, partibus Samnie, territorio Beneuentano, et per te in eodem uenerabili monasterio tuis successoribus regulariter promouendis in perpetuum.

Cum magna nobis sollicitudine cura insistit pro uniuersis Dei ecclesiis ac piis locis uigilandum, ne aliquam necessitatis iacturam sustineant, sed magis propria utilitate stipendia consequantur, ideo conuenit nos pastorali tota mentis integritate eorumdem uenerabilium locorum maxime stabilitatis integritatem  procurare, et sedule eorum utilitati subsidia conferre, ut Deo nostro omnipotenti id quod pro eius sancti nominis honore, etiam ad laudem atque gloriam eius diuine maiestatis uenerabilibus collatum est locis, sit acceptabile nobis, quod ad eius locum plenissima misericordia dignum huiusmodi pii operis in sidereis conferatur actibus remuneratio. Igitur, quia petistis a nobis quatenus monasterium beati uincentii martyris situm supra fluuium uulturnum, territorio Beneuentano, partibus Samnie una cum pertinentiis suis et monasteriis, uidelicet monasterium beati Petri apostoli situm iuxta fluuium Sabbati, territorio iam dicto Beneuentano; sed et monasterium sancte Dei genitricis Marie in loco Sano; item monasterium Saluatoris  Domini nostri Iesu Christi, quod positum est in Alife; necnon et monasterium in honore sancte Marie edificatum uidelicet in territorio Marsicano. loco Apinianici. Porro monasterium sancti Mauri infra comitatum Atinensem quam et aliud monasterium sancte Dei genitricis Marie situm in territorio Pennense in loco, qui dicitur Marano; necnon et monasterium aliud consecratum in honore sancte Dei genitricis Marie, loco qui dicitur Duas Basilicas; quam una cum aliis monasteriis et cellis, massis, et casis, casalibus, cum seruis, et ancillis utriusque sexus ibidem residentibus, cum omnia et in omnibus suis pertinentiis, tibi, aliisque successoribus abbatibus, qui ibidem in tempore fuerint,  concedamus, ut sub iurisdictione sancte nostre, cui Deo auctore deseruimus, ecclesie, uobis detinendum, nullius alterius ecclesie iurisdictionibus submittatur. Pro qua re piis desideriis fauentes, hac nostra auctoritate, quod exposcitis mancipamus. Et ideo concedimus uobis, uestrisque successoribus abbatibus licentiam apostolice sedis nostre, ut quamlibet Christianitatem indigentibus in prefato uenerabili monasterio, qualis episcopus uobis ad inuitandum ire uolueritis, habendi potestatem omnimodo concedimus, ad ecclesias consecrandas, et similiter ordinationem de subdiaconibus et diaconibus per tempora faciendam, et de omni gradu ecclesiastico ibidem in tempora implendum. Protestamur etiam, ut nullus episcopus exinde debeat subdiaconem ad  suam synodum prouocare, nisi sua fuerit propria uoluntas, aut abbatem, uel monachum nullo modo iudicare, uel excommunicare. uolumus etiam, et apostolicam iniungimus auctoritatem uobis uestrisque successoribus abbatibus, qui ibidem in tempore ordinati fuerint, ut si sacerdos, uel clerici de quacunque ecclesia uenerint ad habitandum congregationem fratrum, siue monachicum suscipiendi habitum se contulerint, statim recipiantur. Chrisma uero, et firmatam a quali episcopo uobis uoluntas fuerit impetrandi, liceat semper, et secundum, ut nullus diximus sub apostolicam nostram potestatem. Et omnem cuiuslibet ecclesie sacerdotem in prefato uenerabili monasterii ditionem quamlibet habere, ac auctoritatem, preter sedem apostolicam, prohibemus,  ita ut nisi ab abbate monasterii fuerit inuitatus, nec missarum ibi solemnitates quispiam celebrare presumat. Statuentes insuper apostolica censura sub diuini iudicii obtestatione, sed et ualidis atque atrocibus anathematis interdictionibus, ut unquam presumat quispiam alius cuiuscunque dignitatis preditus potestate, uel etiam in eodem monasterio uenerabili, uel eius causis incumbere, aut de rebus et possessionibus, uel ecclesiis subiectis, uel quidquid de his exinde inesse uidetur, quoquo modo auferre, aut alienare, sed nec quamlibet malitiam, aut iacture molestiam ibidem, siue pacis, siue barbarorum tempore, quoquomodo inferendum, cum prefatum perenniter, ut dictum est, tam pacis, quam barbarorum tempore firma stabilitate  decreuerimus sub iurisdictione sancte ecclesie nostre permanendum. Promulgantes quoque, et hac auctoritate beatorum apostolorum principis, coram Deo, et terribili eius examine futuro, per huius nostri apostolici priuilegii, atque constituti paginam sancimus, atque decernimus, loca, que abbatibus cuiuslibetque uobis in eodem uenerabili monasterio sancti uincentii martyris Christi commutata uel et concessa sunt, necnon et alias locorum possessiones, que a regibus, uel ducibus, uel castaldeis, et uniuersis Christianis largita, atque oblata sunt, aut in postmodum illic concessa fuerint, firma stabilitate iuri ipsius prefati monasterii existenda, atque in perpetuum permanenda statuimus; nec licentia sit,  ut dictum est, ex eius, uel omnibus monasterii pertinentiis, cuiquam molestias inferre, uel sibi donata auferre a prefato, iuxta id quod subiectum eisdem uenerabilibus locis apostolicis institutis, atque priuilegis inconcussa permaneant. Et liceat eosdem monachos de sua congregatione abbatem semper eligere. Et liceat ipsum abbatem suos qui fuerint iudicare monachos, non solum uirile monasterium, sed etiam muliebre sibi subiectum. Si quis autem, quod non optamus, nefario ausu presumpserit hec, que a nobis ad laudem Dei pro stabilitate iam dicti uenerabilis monasterii statuta sunt, refragare, aut in quoquam transilire uoluerint, anathematis uinculo innodatus, et cum diabolo et eius atrocissimis, atque Iuda traditore Domini nostri Iesu Christi  eterno incendio concremandus deputetur. At uero, qui pio intuitu obseruator in omnibus exstiterit, custodiens nostri apostolici constitutum ad cultum Dei respicientem, benedictionis gratiam a misericordissimo Domino Deo nostro multipliciter consequatur, et uite eterne particeps effici mereatur. Bene ualete.

Scriptum per manus Benedicti, scriniarii sancte Romane Ecclesie in mense Iulio, indictione 5, in sacratissima sede beati Petri apostoli, 8 anno pontificatus domini Ioannis.



XIX. IOANNIS PAPAE EPISTOLA AD AEDREDUM ANGLORUM REGEM. 
[Apud Mansi, Conc. tom. XuIII, col. 455.]
Monet ut ueterrimi Anglie monasterii SS. Petri et Pauli Cantuariensis priuilegia tueatur.


IOANNES episcopus, seruus seruorum Dei, AEDREDO regi excellentissimo, atque omnibus episcopis, ducibus, comitibus, abbatibus, et cuncto fideli populo Anglice gentis, carissimam salutem, et apostolicam benedictionem.

Studio diuini cultus promouemus pro uenerabilium locorum semper percogitare stabilitate, quatenus proueniente pio labore anime Christo dicate, que se illic diebus uite eorum seruire decreuerint, sub regulari institutione perseuerent imperturbate; nec non illa maneant fidetenus inconuulsa, que ob  religionis cultum in Dei laude constructa sunt. Quapropter mando tibi, rex inclyte ac fili carissime, et ceteris omnibus predicte gentis filiis nostris spiritualibus, ut monasterium penes uos in honore beatorum apostolorum principis Petri, et doctoris gentium Pauli instructum, sub cura nostra habere dignemini, ne alicuius magne parueque persone perturbentur inquietudine, sed abbas et monachi inibi Deo seruientes uestro uti communi subsidio, et queque iuri eorum pertinere uidentur, libere possidentes, efficacius, in sancta conuersatione suam queant ducere uitam. Cum uero abbatem ipsum obiisse contigerit, non aliunde quam ex eadem congregatione, quem ipsi communi consilio elegerint,  constituatur, in loco eodem consecretur [et gregi] Dominico preficiatur. Nullus ibi presulum aliquam sibi auctoritatem usurpet, sed nec ibi, nisi ab abbate inuitatus, illorum missam celebrare presumat; per omnia sicut predecessores nostri iuris apostolici Deoque digni in suis priuilegiis eidem contulerunt Ecclesie. Quibus ne quisquam temeratio ausu refragari audeat, etiam nostre paruitatis scripta ex auctoritate apostolica superaddere curauimus. Constat igitur prefatum monasterium primum esse omni ab initio uestre nascentis Ecclesie sanctorum monachorum religione decoratum; quod Aethelbertus, rex Christianissimus, a beato Augustino, beate memorie Gregorii discipulo, ad Christi fidem perductus, hortatu eiusdem Patris, apostoli uestri Augustini,  a fundamentis construxit, ibique Petrum monachum, ab hac apostolica sede directum, monachis Dominum timentibus abbatem preposuit; ubi etiam ex precepto eiusdem Gregorii predictus Pater Augustinus ipsi regi sibique et successoribus suis regibus, atque archiepiscopis ubi corporales eorum exuuie diem resurrectionis exspectarent locum elegit. Si quis uero hoc sancte religionis propositum contaminare uel delere conauerit, sciat se auctoritate apostolica anathematis uinculo innodatum, et cum Iuda traditore Domini eterni incendii supplicio concremandum. Unde canonicis de monasterio S. Saluatoris illi loco insidentibus, precipimus omnimodis ne sancte huius deuotionis cultum inquietare presumant. Quod si fecerint, eodem anathemate puniantur.  In Christo cum omnibus tuis, domine fili, ualeas.

Data decimo die Kalend. Maii, imperante domino piissimo Augusto Ottone, anno undecimo regni eius, indictione undecima.



XX. AD EUMDEM ET CLERUM ANGLIAE. 
[Mansi, ibid.]
Priuilegia eiusdem monasterii SS. Petri et Pauli confirmat.

IOANNES episcopus, seruus seruorum Dei, AEDREDO, regi Anglorum excellentissimo, dilectissimoque filio nostro ODONI Dorouernensis Ecclesie archipresuli, cum omnibus episcopis, ducibus, comitibus, abbatibus,  et cuncto fideli populo Anglice gentis, salutem et apostolicam benedictionem.

Inter preclaras sacre fidei uestre uirtutes, quibus et uos, precellentissime fili, et subiectos uobis reges cum optimatibus uestris, et populis Christiane religioni subiecistis, hanc caritatis uestre flagrantiam familiarius amplectimur, quod primitiuum regni uestri monasterium in suburbio Dorobernie situm   uestra regalis eminentia postulat etiam per nos antiqua sua dignitate confirmari, ac libertate, sicut uidelicet antecessores uestri reges, et predecessores nostri pontifices descriptis apostolicis priuilegiis sanxere. Ergo et nos gratifice annuentes statuimus, quatenus ipsa apostolica Ecclesia, sicut in gratia principum apostolorum censentur apud uos primogenita, sic ceterorum monasteriorum uestri regni que post surrexere uel deinceps in omnem posteritatem nascentur, mater primaria, sit  regia et apostolica confirmatione regalis et apostolica, sit ab omni seculari seruitute libera, ita ut nullus episcoporum, nullus successorum uestrorum regum in aliquo eam ledere aut inquietare presumat, nec aliqua unquam seruitutis occasio  de rebus ad ipsam ecclesiam pertinentibus, uel in minimo ab ullo exigatur, quatenus sub rege suo, defensore, non tyranno, libere Christo soli deseruiat. Dilecto etiam filio nostro et consacerdoti Dorouernensis Ecclesie Odoni, uice beatorum apostolorum principis Petri, in omnibus mandamus, ut non typho prelationis, sed officio caritatis ubi poscitur, se impendat; abbatemque ipsius ac in Romanum legatum et comministrum Euangelii pacis habeat et fraternum sibi socium estimet, non subiectum, per  omnia, sicut sancti et Deo dilecti filii, sedis apostolice archipresul Theodorus et abbas Adrianus se habuere. Nullum uero potentatum in hanc Ecclesiam preripiat, nec  quodlibet officium sine ipsius fauore et fratrum sibi arroget; sed neque ab ipsis intimis et peculiaribus locis, aut parochiis, uel in omni priuilegio ipsius iuris quidquam preter eiusdem abbatis assensum accipiat uel faciat, ne qua scilicet abusione pacem perturbet gregis Dominici; quales scandalizare est cum mola asinaria in profundum demergi. Abbas quoque eius reliquis prior habeatur, ita duntaxat, ut ad sacre fidei, caritatis et concordie compaginationem loco primogeniti, et uice Romana affectuose magis quam imperiose preluceat confratribus.  Hec igitur et cetera quecunque tam sunt a uobis quam ab antecessoribus uestris, aut a uobis, aut a successoribus uestris, uel a quibuslibet personis usque in finem iura tradentur, iuxta uestram postulationem, ita obseruanda ab omnibus regibus et principibus ac plebibus Britannie contestamur; ne quis preuaricator  excommunicationis S. Petri principis apostolorum gladio excisus intereat, sed magis fauens Ecclesie ipsius claue admissus regno gaudeat.




uolume back matter






ORDO RERUM QUAE IN HOC TOMO CONTINENTUR.



 SANCTUS ODO ABBAS CLUNIACENSIS.
    PROLEGOMENA. 9
    S. Odonis elogium historicum actore Mabillonio. 9
    uita Odonis scripta a Ioanne Monacho, eius discipulo. 43
    S. Odonis uita altera, auctore Nalgodo Cluniacensi monacho seculi XII. 85
    MORALIUM IN IOB LIBRI XXXu. 105
    Lectori. 105
    Prefatio. 107
    Prefatio metrica. 109
    LIBER I. 109
    LIBER II. 115
    LIBER III. 125
    LIBER Iu. 133
    LIBER u. 145
    LIBER uI. 155
    LIBER uII. 165
    LIBER uIII. 175
    LIBER IX. 191
    LIBER X. 210
    LIBER XI. 219
    LIBER XII. 233
    LIBER XIII. 247
    LIBER XIu. 258
    LIBER Xu. 271
    LIBER XuI. 287
    LIBER XuII. 307
    LIBER XuIII. 317
    LIBER XIX. 331
    LIBER XX. 342
    LIBER XXI. 358
    LIBER XXII. 363
    LIBER XXIII. 373
    LIBER XXIu. 384
    LIBER XXu. 393
     LIBER XXuI. 400
    LIBER XXuII. 413
    LIBER XXuIII. 429
    LIBER XXIX. 435
    LIBER XXX. 450
    LIBER XXXI. 462
    LIBER XXXII. 479
    LIBER XXXIII. 486
    LIBER XXXIu. 497
    LIBER XXXu. 503
    DE B. MARTINO ANTIPHONAE XII. 514
    S. ODONIS HYMNI QUATUOR. 513
    I.---De sacramento corporis et sanguinis Domini. 513
    II.---De B. Maria Magdelena. 514
    III.---De S. Martino Turonorum archiepiscopo. 515
    Iu.---Hymnus in honorem sancti Martini a S. Odone in extremis compositus. 516
    COLLATIONUM LIBRI TRES. 517
    Epistola nuncupatoria. 517
    LIBER I. 520
    LIBER II. 547
    LIBER III. 580
    DE uITA S. GERALDI AURILIACENSIS COMITIS LIBRI QUATUOR. 639
    Auctoris epistola nuncupatoria. 639
    Prefatio. 639
    LIBER I. 641
    Prefatio in librum secundum. 667
    LIBER II. 670
    LIBER III. 680
    LIBER Iu. 698
    SERMONES QUINQUE. 709
    SERMO I.---In cathedra sancti Petri. 709
    SERMO II.---In ueneratione sancte Marie Magdalene. 713
    SERMO III.---De sancto Benedicto abbate. 721
    SERMO Iu.---De combustione basilice beati Martini. 729
     SERMO u.---In festo sancti Martini. 749
    OPUSCULA DE MUSICA. 751
    Monitum. 751
    PROeMIUM TONARII.
    Incipit formula super tonos, qualiter unusquisque cantor in ecclesia agere debeat. 755
    INCIPIT LIBER, QUI ET DIALOGUS DICITUR, a domno Odone compositus, succinctim, decenter atque honeste ad utilitatem legentium collectus. 757
    Prologus. 757
    Musica. 759
    De Rhythmimachia. 795
    Regule super abacum. 807
    Quomodo organistrum construatur. 815
    APPENDIX AD S. ODONEM. 817
    I.---De reuersione beati Martini a Burgundia tractatus. 817
    II.---Sermo in natali sancti Odonis. 837
    III.---Ludouici Iu R. F. et Conradi imp. precepta duo. 839
    Iu.---Preceptum Ludouici Francorum regis de Salustriaco, Chauiniis, piscatura Ose, Camberiaco, Sauigniaco et Amberta. 839
    u.---Preceptum Chuonradi regis, de Tusiaco in pago Lugdunensi. 842
    uI.---Donatio Leotaldi comitis Matisconensis monasterio Cluniacensi facta. 842
    uII.---Testamentum Willelmi cognomento Pii, Aruernorum comitis et ducis Aquitanorum, de constructione Cluniacensis loci. 843
    uIII.---Testamentum domni Bernonis abbatis cui primo fuit commissum regimen Cluniacensis cenobii per Guillelmum Pium fundatorem dicti monasterii. 853

CAPPIDUS STAURIENSIS FRISIUS SACERDOS.
    Notitia historica. 857
    DE uITA SANCTI ODULPHI PRESBYTERI. 858

MARINUS PAPA II.
    Notitia historica. 863
    I.---Priuilegium pro monasterio uizeliacensi. 863
    II.---Priuilegium pro monasterio Bonifacii Fuldensi. 865
    III.---Priuilegium pro ecclesia Beneuentana. 866
    Iu.---Priuilegium pro monasterio Cassinensi. 867
    u.---Bulla pro monasterio S. uincentii uulturnensi. 869
    uI.---Bulla pro ecclesia Sabinensi. 872
    uII.---Epistola ad Sicum Capuanum episcopum. 873

DUBIA
    I.---Priuilegium pro ecclesia Hamburgensi. 875
    II.---Bulla confirmatoria omnium iurium ad bonorum Ecclesie Adriensis. 876
    III.---Priuilegium pro monasterio Nonantulano S. Syluestri. 878

COSMAS IAPYGUS MATERIENSIS.
    Notitia historica. 879
    uITA S. ODONIS ABBATIS CLUNIACENSIS II. 883
    CARMEN IN HONOREM SS. THEOPOMPI ET SOCIORUM. 879

IOANNES ITALUS CLUNIACENSIS MONACHUS.
    Notitia historica. 883

LAURENTIUS CASSINENSIS MONACHUS.
    SERMO IN uIGILIIS SANCTI PATRIS BENEDICTI. 886

AGAPETUS PAPA II.
    Notitia historica. 889-890
    EPISTOLA ET PRIuILEGIA. 889
    I.---Priuilegium pro monasterio sancti Saluatoris Fuldensi. 889
    II.---Epistola ad Atenulfum principem Beneuentanum. 892
    III.---Priuilegium pro Parthenone Essenensi. 893
    Iu.---Epistola ad Leonem et Benedictum in ecclesias Tridentinam et Termolensem intrusos. 894
    u.---Epistola ad Adalgarum Hamburgensem archiepiscopum. 895
    uI.---Epistola ad Windilgardem abbatissam. 896
    uII.---Priuilegium pro monasterio S. Bonifacii Fuldensi. 897
    uIII.---Ad Gerardum Laureacensem archiepiscopum. 898
    IX.---Ad Aymardum abbatem Cluniacensem. 900
    X.---Ad Wiliardum abbatem. 902
    XI.---Priuilegium pro monasterio SS. Germani et Michelis Cuxanensis. 903
    XII.---Epistola ad Wisardum Urgellensem episcopum. 905
     XIII.---Priuilegium pro monasterio S. Marie Riuipullensi. 908
    XIu.---Epistola ad Surinianum abbatem. 907
    Xu.---Priuilegium concessum Maibodo Matisconensi episcopo. 910
    XuI.---Epistola ad Aruernos. 912
    XuII.---Epistola ad Landulphum, Capuanum principem. 913
    XuIII.---Epistola ad Willihelmum Archiepiscopum Moguntinum. 914
    XIX.---Priuilegium pro monasterio SS. Stephani, Dionysii et Syluestri in Capite. 916
    XX.---Priuilegium pro monasterio S. Martini de Cenis. 928
    XXI.---Priuilegium pro monasterio montis Cassini. 929
    XXII.---Priuilegium pro cella S. Marie et S. Hunegundis Humoliarensi. 930

S. ODO CANTUARIENSIS ARCHIEPISCOPUS.
    uita sancti odonis auctore ut uidetur Osberno monacho Cantuariensi. 931
    S. ODONIS EPISTOLA IN uITAM WILFREDI ARCHIEPISCOPI EBORACENSIS. 945
    S. ODONIS CONSTITUTIONES tempore regis Edmundi, hoc est anno circiter Domini, 942. 945
    Prefatio. 947
    CAP. I.---De immunitate Ecclesie. 947
    CAP II.---De secularium principum officio et obedientia episcopis prestanda. 947
    CAP. III.---De officio episcoporum. 948
    CAP. Iu.---De officio presbyterorum. 948
    CAP. u.---De officio clericorum. 948
    CAP. uI.---De officio monachorum. 948
    CAP. uII.---De prohibendis illicitis connubiis. 948
    CAP. uIII.---De concordia in Ecclesia consecranda. 949
    CAP. IX.---De ieiuniis et eleemosynis faciendis. 949
    CAP. X. De decimis reddendis. 949
    S. ODONIS EPISTOLA SYNODALIS. 950

RORICO LAUDUNENSIS EPISCOPUS.
    Notitia historia. 952
    CONSTITUTIO. De restituendis in monasterio S. uincentii monachis. 952

ARTALDUS RHEMENSIS ARCHIEPISCOPUS.
    Notitia historica. 953
    EPISTOLA AD SYNODUM APUD INGELHEIM CONGREGATAM. 958

ODALRICUS RHEMENSIS ARCHIEPISCOPUS.
    Notitia historica. 963
    SENTENTIA CONTRA FURES SACRILEGOS. 964

SIGEHARDUS MONACHUS SANCTI MAXIMINI TREuIRENSIS.
    DE MIRACULIS SANCTI MAXIMI. 965
    Monitum ad lectorem. 966
    Prefatio auctoris. 967

FRIDEGODUS BENEDICTINUS MONACHUS.
    Notitia historica. 977
    DE uITA SANCTI WILFRIDI EPISCOPI EBORACENSIS. 979
    Obseruationes preuie. 979
    Prefatio. 981
    Incipit uita. 983
    I.---Wilfridus in Britannia ortus luce indice. 983
    II.---Pie institutus, nouerca relicta palatium petit, dein monasterium sub Cudda. 983
    III.---Romam peregrinatur; ab Ercomberto detinetur quadriennio. 984
    Iu.---Lugdini a Dalwino. 984
    u.---Romam tamen peraccedit, ubi a Bonifacio edoctus, pape donariis honoratus, Lugdunum reuertitur. 985
    uI. Post annos tres tondetur, Delphino ceso, Britanniam repetit. 985
    uII.---Regiam adit, et rege predia accipit et Ripense monasterium. 987
    uIII.---Ab Aegilberto Gallo episcopo presbyter ordinatur. 987
    IX.---Schismate exorto de Paschate, Wilfridus Scotos reuincit. 987
    X.---Eboraci designatur episcopus. In Gallia uult ordinari. 989
    XI.---Fretum traiicit; consecratur. 989
    XII.---Rediens tempestate iactatur. A predonibus impetitur. uictor portum attingit. 990
    XIII.---Ceadda Eboraci substituto, in Ripense monasterium secedit. A uolfario rege Merciorum expetitur.  Cantie ministros ordinat, monasteria construit. 990
    XIu.---A Theodoro sedi restituitur. 991
    Xu.---Templum resarcit, Ripensem basilicam sacrat. 991
    XuI.---Baptizatos confirmat. Puerum mortuum suscitat. 992
    XuII.---Anglie Felix status. Egfridus rex Nortanhumbrorum Pictos rebelles perdomat Wilfridi meritis. 993
    XuIII.---Mercii quoque perdomantur. 994
    XIX.---Wilfridus pie uiuit. 994
    XX. S. Andree basilicam condit, Elisum sospitati redintegrat. 994
    XXI.---Ermenburge regine impulsu Egifridus rex. Theodori consensu, Wilfridis diecesim in tres partitur. Romam appellat Wilfridus. Insectantium penas predicit. 995
    XXII.---Mare transmisso ad Fresones deportatus, uerbum Dei predicat. 996
    XXIII.---Frisonum regem in Wilfridum accendere nititur Ebroinus. 997
    XXIu.---Apostrophe ad reginam. 997
    XXu.---Wilfridus ad Dagobertum se recipit. 997
    XXuI.---Ipso presente Rome synodus conuocatur in qua restituitur Wilfridus. 998
    XXuII.---Dagoberto bello impetito et ceso Wilfridus ob ipsum seruatum conuitio appetitur. 999
    XXuIII.---In Angliam reuersus litteras exhibet pontificias. 999
    XXIX.---Quibus spretis ipse in carcerem coniicitur. 1000
    XXX.---Oratio ipsius ad suos. 1000
    XXXI.---In carcere illustratur luce superna. 1000
    XXXII.---Pontificias litteras uiolari non patitur. 1001
    XXXIII.---Presidis uxorem pene exanimem sanat. 1001
    XXXIu.---Arctius religatur, sed frustra. Soluitur. 1001
    XXXu.---Regina ob sublatum reliquiarium punitur. Wilfrido liberato conualescit. 1002
    XXXuI.---Wilfridus liber deserit patriam. Palabundus aduersariorum factione. 1002
    XXXuII.---Ad Australes Saxones se recipit. Regem Edilwalk cum suis Christo lucratur. Cenobia construit. 1003
    XXXuIII.---A Cedwala in regnum restituto excipitur in Wetsaxoniam. 1003
    XXXIX.---Egfrido mortuo, redit in gratiam cum Theodoro. 1003
    XL.---Aldfrido et aliis commendatur. 1004
    XLI.---Ab Aldfrido reuocatur. 1004
    XLII. Aldfrido iterum uexante rursus confugit ad Edilredum. 1004
     XLIII.---In concilium uocatus, paratas Technas eludit. 1005
    XLIu.---Non uult sponte pontificatum abdicare. Romam iterum appellat. 1005
    XLu.---Ad Edilredum redit. 1006
    XLuI.---Romam reuisit. 1006
    XLuII.---Causam agit apud papam, prolatis litteris apostolicis. 1006
    XLuIII. 1008.---XLIX. 1009.---L. 1009.---LI. 1009.---LII. 1010.---LIII. 1010.---LIu. 1010.---Lu. 1011

IOANNES PAPA XII.
    Notitia historica. 1011
    EPISTOLAE ET PRIuILEGIA. 1013
    I.---Epistola Ioannis pape XII ad Wilhelmum archiepiscopum Moguntinum. 1014
    II.---Priuilegium pro monasterio S. Marie Humolariensi. 1015
    III.---Epistola ad Berengarium episcopum uirdunensem. 1016
    Iu.---Epistola ad Landulphum Beneuentanum episcopum. 1017
    u.---Epistola ad Henricum archiepiscopum Treuirensem. 1019
    uI.---Breue recordationis. 1019
    uII.---Bulla ad Leonem abbatem. 1020
    uIII.---Rescriptum pro excommunicatione, Artha di Rhemensis, Amblardi Lugdunensis archiepiscoporum, etc., ob S. Symphoriani possessionum inuasionem. 1025
    IX.---Epistola ad S. Dunsianum, Cantuariensem episcopum. 1025
    X.---Priuilegium pro monasterio S. Saluatoris Fuldensi. 1026
    XI.---Priuilegium pro ecclesia Salzburgensi. 1027
    XII.---Epistola ad archiepiscopos, episcopos, abbates, clerum et populum Gallie, Germanie et Bauarie. 1027
    XIII.---Epistola ad Henricum Treuirensem archiepiscopum. 1029
    XIu.---Priuilegium pro monasterio S. Stephani et Dionysii et Syluestri Romam. 1029
    Xu.---Priuilegium pro monasterio S Petri Biuorensi. 1036
    XuI.---Rescriptum ad episcopos synodi Romane. 1037
    XuII. Epistola ad Ioannem archipresbyterum, Ioannem secundum et Ioannem tertium presbyteros. 1037
    XuIII.---Bulla pro monasterio uulturnensi S. uincentii. 1039
    XIX.---Epistola ad Oedredum Anglorum regem. 1041
    XX.---Ad eumdem et clerum Anglie. 1042




 FINIS TOMI CENTESIMI TRICESIMI TERTII.

