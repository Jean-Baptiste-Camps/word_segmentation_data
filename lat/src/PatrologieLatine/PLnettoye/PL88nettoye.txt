
PATROLOGIAE TOMUS LXXXuIII.

uENANTIUS FORTUNATUS / DEFENSOR / EuANTIUS / ARCULFUS / ADAMANUS / CRISCONIUS / TRES INCERTI AUCTORES

TOMUS UNICUS.


PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS, CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

PATROLOGIAE TOMUS LXXXuIII.


uENANTIUS FORTUNATUS,



DEFENSOR,



EuANTIUS,



ARCULFUS,



ADAMANUS,



CRISCONIUS,



TRES INCERTI AUCTORES,

ETC.

TOMUS UNICUS.
uENIT 8 FRANCIS GALLICIS.

PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


uolume title page


uENANTII FORTUNATI

PICTAuIENSIS EPISCOPI

OPERA OMNIA

IUXTA MEMORATISSIMAM AMPLISSIMAMQUE EDITIONEM D. MICHAELIS ANGELI LUCHI RECENSITA. SEQUUNTUR

DEFENSORIS MONACHI,



EuANTII ABBATIS,



SANCTORUM ARCULFI ET ADAMANI,

NECNON

CRISCONII EPISCOPI AFRICANI,



TRIUMQUE AUCTORUM, QUORUM UNUS, uERO LATENTE NOMINE, MAGISTER AUDIT, ALII AUTEM PRORSUS SUNT ANONYMI,



SCRIPTA QUAE SUPERSUNT UNIuERSA,

NOuA NUNC ET ACCURATIORI EDITIONE DONATA. TOMUM CLAUDUNT

MONUMENTA ECCLESIASTICA

SAECULORUM uII ET uIII QUASI INTERMEDIA. ACCURANTE I.-P. MIGNE, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE.

TOMUS UNICUS.
uENIT 8 FRANCIS GALLICIS.

PARISIIS, APUD EDITOREM, IN uIA DICTA D'AMBOISE, PROPE PORTAM uULGO D'ENFER NOMINATAM, SEU PETIT-MONTROUGE. 1850


ELENCHUS OPERUM QUAE IN HOC TOMO LXXXuIII CONTINENTUR.












uENANTII FORTUNATI.
Miscellaneorum libri undecim. 	col. 59
uite quorumdam sanctorum. 	363
Expositio fidei catholice. 	585
uersus inediti. 	591

DEFENSORIS MONACHI.
Scintillarum liber. 	597

EuANTII ABBATIS.
Epistola. 	719

S. ADAMNANI.
uita sancti Columbe. 	725

S. ADAMNANI.
De Locis sanctis libri tres. 	779

CRISCONII AFRICANI EPISCOPI.
Breuiarium canonicum. 	829

AUCTORIS INCERTI COGNOMINE MAGISTRI.
Regula ad Monachos. 	943

ANONYMI.
Regula ad uirgines. 	1051

ALIUS ANONYMI.
Sermo de decem uirginibus. 	1071

uARIORUM.
Monumenta quedam ecclesiastica. 	1079





Main uolume text




[OPERA OMNIA uENANTII FORTUNATI.]





EPISTOLA DEDICATORIA.


Illustrissimo ac reuerendissimo domino D. Nicolao Antonio Iustiniani ex Benedictino Casinensi monacho, episcopo Patauino, Michel Angelus Luchi eiusdem sodalitii monachus S. P. D.

Tibi omnino tuoque nomini, presul illustrissime ac reuerendissime, hoc operis debebatur: quod si nunc publicam in lucem prodit, tibi prorsus acceptum est referendum. Tu enim illius cum aggrediendi et inchoandi mihi auctor, tum in absoluendo perficiendoque adiutor et auspex omni tempore exstitisti: non solum curam et sollicitudinem impendens, sed etiam suppeditans sumptus necessarios. Quamobrem, etsi nulla alia forte esset causa ob quam tuo nomini hic meus labor nuncuparetur, satis illa una omnibus, saltem equis rerum estimatoribus, iusta et consentanea uideretur. Cum autem eodem accedat ut tam insignia tamque illustria ornamenta siue familie et generis, siue gradus et dignitatis, siue animi et ingenii, ad te cohonestandum extollendumque mira consensione conspirauerint, quanta difficile in ullo alio homine reperire quis possit, uel optandum mihi fuit summopere ut auspiciis tuis et patrocinio hoc qualecunque opus meum et labor decoraretur. Ac sane si genus, et familiam, a qua ortus es, spectare uelim, hec inter uenetas patricias domos uetustissima, et nobilissima numeratur, a qua et reipublice gerende grauissimi sapientissimique moderatores omni tempore dati sunt; et Ecclesiis administrandis naui et industrii presules; et celo plures heres nati, egregia pietate, et religione conspicui. Si uero dignitatem tuam et locum considerem, illi prees Ecclesie que merito tot aliis splendore, uetustate, pastorum serie, uirtute, numero, prerogatiuisque, ceteris prelucet et antecellit, ut proinde eam dignitatem, que uel aliis Ecclesie principibus, siue pastoribus communis tecum est, illius quam tenes sedis amplitudo splendidiorem in te faciat quodammodo, atque augustiorem. Postremo animi tui, et ingenii ornamenta cum editi a te libri, omni liberaliore disciplina referti, et industria perpoliti, tum imprimis in Ecclesia tua regenda pascendoque grege sollicitudo, diligentia, in pauperes liberalitas, et in amplissimo xenodochio Patauii exstruendo studium et munificentia, satis probant et ostendunt. Que profecto singula eiusmodi sunt ut per se sola cum ueram solidamque laudem tibi pariant, tum uel alteri, qui tuo fruatur patrocinio, plurimum lucis et fructus ad commendationem laboris et ingenii afferre possint. Hisce illud etiam adiungitur quod uenantius Fortunatus, cuius pemata scriptaque alia hisce duobus uoluminibus comprehensa edimus, Duplauili ortus [qui locus ad tuam diecesim pertinet] te patronum et auspicem quodammodo desiderare uideatur, ut qui olim uiuens in Galliis Gregorio Turonensi, doctissimo uiro, et amicissimo suo, tunc temporis primarie sedis antistiti, pemata sua dicarat et inscripserat, idem post fata tanquam reuiuiscens noua Operum suorum Editione, te patronum merito efflagitet et exposcat; cuius ditioni et auctoritati, ob sedis quam tenes amplitudinem, natale eiusdem solum subiicitur. Que cum ita sint, hoc opus, quod tuo nomine insignitum publicam in lucem prodit, sic excipias uelim, ut et tanquam debitum tibi munus respectes, et una offerentis animum amplectaris; qui cum multis nominibus obseruantie, obsequii, deuotique animi obstrictus tibi sim, tum uel illa maioris officii causa accedit, quod idem Casinense sodalitium me educarit, instituerit, confouerit, cuius tu quoque familie olim adnumerabaris, licet postea pro uite innocentia, et merito, ad maius Christiane reipublice bonum, Ecclesiis Torcellensi primum, deinde ueronensi, ac postremo Patauine regendis euocatus, monasterii silentium ac solitudinem cum frequentissimarum Ecclesiarum atque sedium splendore et celebritate commutaueris. Ego uero cum aliquo testimonio meam erga te obseruantiam necessitudinemque, ex iis quas dixi causis profectam, contestari iampridem exoptarem, hoc aptissimum uisum est, quod litterarum monumentis expressum, et in uulgus editum, nec latere quemquam posset, et nostris temporibus superstes uel ad seram posteritatem perueniret. Interea quamuis procul absim corpore, longis terrarum spatiis dissitus, tamen presens animo, sacras tibi manus obsequentissime deosculor.

Rome, Nonis Iuliis 1786.





PRAEFATIO.

Cum nouam hanc uenantii Fortunati Operum Editionem aggressi fuerimus illustrissimi ac reuerendissimi domini Nicolai Antonii Iustiniani, ex monacho Benedictino Casinensi episcopi Patauini, iussu ac consilio, quenam causa clarissimum ac doctissimum uirum impulerit ad nouam procurandam Fortunati Operum Editionem, haud erit alienum paucis hic referre. Ac primo neminem latet, qui uel paululum in studiis antiquitatis uersatus sit, quantum subsidii ac luminis e scriptis Fortunati ad historiam uI seculi, ac precipue Ecclesie regnique Gallie, illustrandam petere omnes consueuerint. uir enim ille, et doctrina, et pietate sue etatis, clarissimus, cum precipuis Gallie presulibus qui aut sanctitate aut eruditione  prestiterunt, preterea cum pluribus aliis regni illius proceribus ac principibus uiris coniunctus amicissima gratia, quin etiam ipsis regibus qui tunc temporis in Gallia rerum potiebantur, ac regiis eorum familiis, gratus acceptusque, multa de his atque ad hosce scripsit siue soluta, siue metrica oratione, que et ad priuatas illorum res ac fortunas, et ad publica negotia, ac totius regni statum illustrandum, pertinerent. Quocirca tuto illud affirmare possim, plurium iam siue episcoporum illius temporis, siue procerum regni Gallie, nomina ac res geste perpetua in obliuione iacuissent, nisi eadem suis litteris Fortunatus sere posteritati prodidisset. Huiusce carmina cum eorum nomina, ac sedes ab obliuione uindicarunt, tum ad notandas signandasque temporum rationes quibus aut ipsi uixerunt, aut aliquid memoria dignum in eorum urbibus ac prouinciis accidit, plurimum luminis adiumentique afferunt. Hinc mirum esse non debet ex hoc fonte omnes fere hausisse qui de Gallie rebus deinceps ulla etate scripserunt. Iam uero nec pauca, nec parua, aut obscura, ea sunt que ad religionis ipsius dogmata confirmanda et uindicanda ab heterodoxorum ingeniis ac nouis commentis e Fortunati Operibus sumi possunt: que, haud sane contemnende antiquitatis testimonio et auctoritate comprobata, ad refellendas eorumdem calumnias ualere plurimum debent. Adde his cultioris elegantie uenustatem, que passim in eiusdem Fortunati scriptis expressa deprehenditur, ut non una, sed pluribus de causis non minimum intersit, si cuiuspiam alterius, certe uel Fortunati ipsius Opera, quam fieri potest maxime, illustrata, emendata et aucta publicam in lucem proferri.

Cum autem plures ea in re elaborauerint, ac sepe sepius eadem edita ac nouis accessionibus aucta fuerint, nescio tamen quomodo maius illa lumen, omnium pene uotis ac iudicio, desiderare uidebantur. Ac profecto que primum Editio Operum Fortunati Calari in Sardinia anno 1573 perfecta est, nichil continet aliud quam eiusdem hymnos, Cassandri opera emendatos, ac pristine, ut is profitetur, redditos integritati. Exemplar uero Operum eiusdem item Calari, consequente anno, opera ac studio Iacobi Saluatoris Solani, typis Nicolai Canyelles, editum est, octo in libros distributum; uerum, doctissimorum hominum iudicio, mancum illud ac mutilum, tum innumeris prope mendis deprauatum et corruptum. Quod in uenetam quoque Editionem, apud heredes Iacobi Simbenii, an. 1578, translatum, iisdem atque etiam pluribus mendis infectum ac deforme prodiit. Idem rursus Calari, an. 1584, et Colonie, an. 1600, recusum, additis etiam Expositionibus in Symbolum et Orationem Dominicam, nichilo defecatius ac purius exstitit. Hec inter Parisiense exemplar, quod in tomum uIII Bibliothece ueterum Ecclesie Patrum insertum est, et editum Parisiis, ceteris omnibus librorum numero, anteibat; id ipsum tamen multorum pematum iactura lacerum, ac mutilum, et peruersa uitiosaque lectione, pluribus in locis, deprauatum, diligentiorem auctioremque Editionem poscere uidebatur. Hanc aggressus cl. uir P. Christophorus Browerus, e societate Iesu, perfecit atque edidit Moguntie, anno 1603, typis Balthasari Lippii; et eamdem renouauit emendauitque an. 1617, item Moguntie editam sumptibus Bernardi Gualtheri, bibliopole Coloniensis, excudente Ioanne uolmario. Hec certe Editio Operum Fortunati, ceteris omnibus, que antehac elaborate fuerant, auctior, diligentior, et ornatior apparuit. Is enim, ope mss. Codicum, et plura que antea edita non fuerant exemplari suo addidit, et que innumeris pene scatebant erroribus diligenter emendauit. Quam ad rem tribus precipue mss. se usum testatur, fide dignissimis: Treuirensi uno, altero  ex abbatia San-Gallensi, ac tertio ex abbatia Sigebergensi; quin et fragmentum ms. Codicis item Treuirensis Ecclesie, et aliud ms. fragmentum Cusanum refert in manibus se habuisse. Preterea exemplar suum contulit cum Editis Calaritano, ueneto, Parisiensi in Bibliotheca Patrum, Georgii Fabricii in Petis Sacris, addiditque uetus ms. et rare note Friderici Tiliobroge, et librum ms. Theodori Pulmanni Craneburgii, ab ipso Theodoro cum antiquis libris diligenter collatum, ac descriptum an. 1570, et uarias lectiones ad marginem expressit. Hanc autem Editionem suam Browerus cum elucubrata a sese uita Fortunati, tum prolixis notis exornauit, atque auxit, ut uere is de Fortunato nostro preclare meritus dici et haberi possit. Broweri exemplar cum uita Fortunati recusum fuit deinde Lugduni an. 1677, in Bibliotheca ueterum Patrum, nonnullis tamen mendis , typographorum incuria, passim respersum.

Porro etsi Broweriana Editio ceteris omnibus que ad illud usque tempus prodierant felicior et absolutior fuerit, erant tamen adhuc nonnulla que eidem addenda, aut emendanda, aut accuratius notanda, uidebantur. Nam et carmina quedam, que Broweri etate erant ignota, aut certe in eius manus minime peruenerant, postea in lucem prodiere, que, hac illac alienis in operibus dispersa, colligenda fuerant, ac Broweriane Editioni attexenda; tum pleraque, soluta scripta oratione, que Browerus Editioni sue adiungenda non censuit, ceteris Fortunati Operibus merito addenda uidebantur, ut quotquot, siue carmine, siue prosa, ab eodem elucubrata accepimus, uno opere uniuersa comprehenderentur. Iam uero note ille quibus idem Browerus uenantii Fortunati scripta ornanda et illustranda existimauit quamuis docte plerumque et erudite, eedem tamen qua nimium prolixe, qua uero mance et ieiune, aut, temporum notandorum errore, ac perturbatione rerum, false interdum ac mendose, alterius manum et diligentiam effiagitabant.

Hisce itaque de causis illustrissimus et reuerendissimus  Nicolaus Antonius  Iustinianus nouam Operum Fortunati Editionem procurandam censuit, atque id muneris mihi demandauit, qualescunque demum ad illud perficiendum uires afferre potuerim. Hinc enim cum utilitatis plurimum ac fructus, ut supra innui, ad religionem confirmandam, et illius temporis memoriam illustrandam, ad litteras denique ipsas ornandas, prouenturum existimauit, tum Patauine Ecclesie  non minimum decoris et luminis accessurum est arbitratus, cuius ad diecesim pertinet Duplauilis quam, natiuum esse Fortunati solum certissima et grauissima monumenta  confirmant.

Nunc, ut laboris mei et operis quod in conferendis, illustrandis, augendis uenantii scriptis posui reddam rationem aliquam, ac quamdam totius Editionis quam sum aggressus faciem seu formam ob oculos ponam, Broweriani quidem exemplaris, ac laboris quidquid erat retinendum ac seruandum, retinui. Hoc sane per me cl. uiro sit, ut erit semper, non uulgari laudi, quod tot Fortunati pemata, que antea omnium in ignoratione uersabantur in ueterum bibliothecarum latebris et occultis recessibus inuestigarit, emendauerit, protulerit, queque iam fuerant edita ad mss. Codicum auctoritatem et fidem probarit, castigauerit, correxerit. Quamobrem Browerianum exemplar, quod is, ut superius dixi, ad optime note Codices mss. exegerat, in nostram hanc Editionem integrum transtulimus, rati eorum Codicum lectiones, quas ipsi in manibus habere non potuimus, satis in illo indicari et exprimi; si quid uero fuit quod minus placeret, et aliunde melius suppleretur, maluimus adnotare quam Broweriano in textu, secus atque editum fuerat, aliquid immutare. Quocirca Editio hec nostra duplex ueluti exemplar continet, et quod primum Browerus edidit, et quod nos ipsi, meliores lectiones indicando, adiunximus.

Omnia siquidem Fortunati Opera, que primo uolumine continentur, cum tribus mss. Codd. uaticanis, olim bibliothece Palatine, et iis integris, quam potuimus diligenter contulimus, quos circa nonum fere seculum, aut decimum, exaratos fuisse coniecimus. Quin et ex laceris derosisque membranis, si quod Fortunati pema aut fetum alium pre se ferre uise sunt, quidquid uarium in lectione fuit excerpsimus, ac suis locis sedulo subscripsimus. Cum autem in tribus iis quos commemoraui mss. Codd. omnibus desiderarentur carmen 6 l. uIII, et quatuor libri de uita sancti Martini, hec nobis suppeditauit alius non inferioris antiquitatis Codex item bibliothece uaticane ad quem ipsa conferre potuimus.

Quin etiam Calaritane Editionis exemplar, quod uenetiis editum est, ut superius diximus, anno 1578, per heredes Iacobi Simbenii, ad Broweri exemplar iterum contulimus, queque ab eo minus animaduersa ac notata fuerant, cum ceteroquin digna animaduersione nobis uisa sint, adnotauimus, cum ab innumeris prope mendis quibus illa scatet Editio diligenter eadem secreuissemus. Neque uero, si in ulla Editione alia uarium aliquid inuenimus, negligendum existimauimus

Iam uero que ad notitiam nostram peruenire potuerunt, pemata Fortunati, queque deerant in Broweriana Editione, huic nostre adiunximus. Ita l. II, c. 10, attexuimus hymnum a Fortunato nostro scriptum in sanctum Dionysium martyrem, primum Parisiensem pontificem, quem edidit cl. Dubletius in Antiquitatibus San-Dionysianis. Eidem l. II adiunctum est carmen 8 in sacrum baptismum, et 9 in laudem chrismatis, item scripta a Fortunato, uti suis locis adnotauimus; tum carmen 21, scriptum in laudem sancti Martialis, primi Lemouicini episcopi, quod ad hoc usque tempus Florentie in Laurentiana bibliotheca exaratum in Codice seculi XII ineuntis delituit, ac primum Rome editum est an. 1783, in Anecdotis litt., uol. Iu, excudente Antonio Fulgonio. Preterea duos hymnos, quibus Ecclesia utitur in Festis beate Marie uirginis, quorum unus incipit Quem terra, pontus; ethera, alter uero Aue, maris Stella, ex Hymnario cl. card. Tomasi exscripsimus, in quo sub nomine uenantii Fortunati leguntur; et lib. uIII, sub capp. 4 et 5, inseruimus. Eidem libro addidimus carmen 8, quod in uno Cod. uat. exstabat ad calcem Operum Fortunati; quod quia stylum et indolem Fortunati ipsius in scribendo sapere uisum est, in nostram hanc Editionem duximus transferendum. Quanquam illud pluribus mendis ex imperitia amanuensium aspersum uix emendari posse uidebatur; ac reuera, quamuis pleraque integritati sue restituta a me sint, adhuc sunt aliqua quibus corrigendis nulla coniectura probabilis afferri potuit. Item, c. 9 l. X addidimus carmen scriptum in laudem Childeberti regis, quod cl. Mabillonius ediderat ueterum Analect. t. I, pag. 360, et in fine lib. XI adtexuimus pema recitatum, uti uidetur, a Fortunato in conuentu monialium mon. Pictau., forte eo die quo episcopus inauguratus est: quod nobis suppeditauit derosa scheda, adiecta uni e Codd. uat., uti suo loco indicauimus.

Altera uero Editionis nostre pars complectitur uitas sanctorum, quas a Fortunato elucubratas ueterum testimonia, ac styli affinitas prodiderunt; queque hactenus uarios apud tractatores disperse, nunc primum  cum ceteris Fortunati Operibus collecte in lucem prodeunt. Harum alias ex Actis sanctorum ordinis sancti Benedicti sumpsimus, alias Bollandiste, siue auctores alii, nobis suppeditarunt, uti suis locis diligenter indicauimus. Quin et doctissimas notas, quibus easdem auctas et ornatas a clariss. Editoribus inuenimus, subscribere uisum est; aliquas etiam de nostro, ubi opportunum uidebatur, adiecimus. Addidimus et Acta passionis sancti Dionysii episcopi Parisiensis, que edidit cl. Bosquetus in Histor. Eccl. Gallie, p. 2, et una protulimus rationes quibus Adrianus ualesius aduersus Launoium ostendere conatur fuisse illa a Fortunato elucubrata.

Postremo loco posuimus Symbolum, uulgo Athanasianum, ac scriptam in illud expositionem quam cl.  Muratorius Anecd. t. II, pag. 212, protulit, ex membranaceo Codice bibliothece Ambrosiane erutam, e quibus alterutrum ipse Fortunato nostro attribuendum forte censet, ac momenta quibus idem opinionem suam tuetur attulimus, et quid sentiremus ipsi ostendimus.

Quod uero attinet ad notas Broweri in pemata Fortunati, erat quidem in animo integras easdem addere huic nostre Editioni; sed cum nimia earum et sepe inutilis prolixitas absterruit, tum errores in quos interdum lapsus deprehenditur, ab illo consilio nos plane auocarunt. Satius itaque duximus e Browero ea seligere que ab errore erant remota, et que ad lucem aliquam rebus afferendam opportuna uisa sunt, a uiri cl. eruditione profecta, quam promiscue omnia subiicere. Quibus autem in locis siue Browerus ipse, aut quispiam alius falli uisus est, iudicium nostrum, ut potuimus, declarauimus, eamdem operam, si quid uel ipsi, ut homines, hallucinati fuerimus, bono animo ab aliis exspectantes.

Ac quidquid ad Fortunati ipsius Opera illustranda pertinere poterat, et ad scientiam nostram peruenit, undique hausimus, et excerpsimus, singulorum nomina a quibus mutuati sumus aliquid fideliter ac sine inuidia ascribentes. Quam ad rem Greg. Tur. in primis, nostro Fortunato ceuus, tum alii rerum Gallicarum scriptores magnam opem nobis attulerunt. Browerus etiam ad Germanie loca, quorum meminit Fortunatus, notanda et designanda plurimum adiumenti contulit; cuius auctoritati, quod ille iis ipsis in locis cum illa scribebat uersaretur, plurimum tribuimus, atque ideo non dubitauimus integra eiusdem testimonia aliquando exscribere.

Hic autem erat locus fortasse ut ea expenderemus que in Operibus Fortunati dubia interdum et obscura occurrunt; sed maluimus singula suis in locis reuocare ad examen, ac quid de ipsis sentiremus proterre, quam inde legentes abstrahere, et ad loca alia amandare.

Illud potius indagandum modo uidetur, quenam ex his que a Fortunato elucubrata accepimus Operibus temporis iniuria deperdita sint, aut quenam diuersis titulis ornata a ueteribus, alia cuiquam uideri possunt, quam que in manibus iam habemus, licet non iisdem inscripta. Paulus Diaconus, Hist. Long. lib. II, num. 13, narrat hymnos singularum festiuitatum a Fortunato fuisse concinnatos; ac Trithemius, in lib. de Scriptor. ecclesiasticis, texens elenchum Operum Fortunati, hymnos LXXuII enumerat, colligatos unum in uolumen, quos ab ipso Fortunato scriptos fuisse commemorat: quorum primum ponit illum qui in nostra Editione exstat cap. 3 lib. uIII, quique incipit Agnoscat omne seculum, etc. At nos perpaucos admodum hymnos quos quidem a uenantio conscriptos nouerimus habemus, atque illos passim dispersos inter cetera Fortunati Opera, ut eosdem minime esse iudicandum sit de quibus Paulus Diac. et Trithemius loquuntur. Quocirca uetustate illos deletos fuisse iudicandum est, aut incognitos adhuc uspiam iacere, aut uero illos alienis sub nominibus uenditari. Browerus tamen nullo modo assentitur tot a uenantio conscriptos hymnos fuisse quot recenset Trithemius, cum uniuersi, ait, quos Ecclesia per annum recitat, XCII, aut non multo plures, sint, quorum plerosque ad suos auctores tuto referre licet, perpaucos ad Fortunatum. Perinde atque non tempore Pauli Diaconi passim in Gallia hymni plures a uenantio nostro elucubrati ad sanctorum festa celebranda et deinceps adhiberi potuerint, quorum in locum, ut sepe fit, alii suffecti sint, aut, ab aliis castigati et restaurati, dici Fortunati apud plerosque desierint, qui collecti a quopiam unum in uolumem, ad Trithemii usque etatem permanserint. Certe hymnus scriptus a Fortunato in sanctum Dionysium martyrem , conscriptus, ut uidetur, ad usum Ecclesie Parisiensis, is deinceps obsoletus, et expunctus ex hymnorum catalogo, omnibus ignotus, tandiu iacuit in puluere ac tenebris quoad clar. Dubletius eum erueret, atque ederet in Antiq. San-Dionysianis. Item uetustus Codex cl. card. Tomasi duos hymnos scriptos in laudem beate Marie uirginis, ac perpetuo usu ab Ecclesia usurpatos et retentos, Fortunati esse ostendit, ut supra diximus.

Sigibertus etiam, in lib. de Script. Eccles., cap. 45, mentionem facit Hodeperici Fortunati, quod opusculum incertum est utrum ne perierit, an unum sit ex iis aliquod que exstant, et in quibus Fortunatus ipse iter ullum suum, uel quod ex Italia in Galliam, uel per Galliam quopiam aut Germaniam, contenderat, describit. Illud ipsum Hodeporicon indicare uidetur Paulus Diaconus, cum affirmat sepius citato loco uenantium suis in carminibus iter, quo in Galliam profectus est, narrare. Nisi is forte illam carminis partem uoluit innuere qua Fortunatus, lib. Iu uite sancti Martini, libello suo, quem e Gallia mittens in Italiam, petico more alloquitur, iter quod tenere debet ostendit, ea ipsa loca per que ipse ex Italia in Galliam pergens transierat conuersa ratione commonstrans. Ac profecto nomina ciuitatum ac regionum que illic commemorantur his apte respondent que Paulus percenset. uel Trithemius memorat Hodeporicum Fortunati cum hoc titulo: Hodeporicum uie sue, liber l, atque illud a lib. Iu uite sancti Martini uidetur seiungere. Potest aliquis suspicari Hodeporicon illud, de quo Trithemius et Sigibertus, esse carmen 10 lib. X, in quo is prolixe iter quo Mettas peruenerat, ad Childebertum regem, et inde digressus una cum regia familia et comitatu, Mosellamque et alios fluuios ingressus, circumpositas urbes et oppida lustrauerat, enarrat: que suspicio haud uidetur esse improbanda. Browerus putat indicari a Trithemio carmen 27 l. XI, quod est scriptum ad Agnetem, et Radeg., quodque inscribitur de itinere suo. Quanquam mirum cuiquam uideri potest tam breue carmen libri nomine censeri. At Giraldus, in Hist. de Petis, dial. 5, Hodepor. Fort. uidetur confundere cum pemate quod ipse scripsit ad Iustinum imp. et Soph. Aug., nomine Radegundis. Nam cum is inter Opera Fortunati recensuisset carmen de Excid. Thuring., subdit eum scripsisse Hodeporicum uie  sue ad Iustinum iuniorem imp. et ad Sophiam Augustam. Quin et uossius, de Hist. Lat., lib. II, et I. Alber. Fabric., in Bibl. Lat. medie et infime etatis, idem carmen citant sub eodem titulo, ut suspicari liceat in quibusdam Mss. illud inuentum fuisse, Hodeporicon inscriptum. An forte quod illud tanquam uie comes datum iis esset, quos Radegundis misit Constantinopolim, gratias Iustino et Soph. Augg. acturos pro ligno sancte crucis, eidem Radegundi domo misso, et deferentes munuscula, uti refert Baudoniuia in uita sancte Radegundis, num. 20?

Idem Giraldus, in Histor. de Petis, dial. 5, itemque Platina, in lib. de uitis Pontificum, in uita Ioan. III, mentionem faciunt libri de Regno gubernando, quem aiunt uenantium scripsisse ad Sigibertum regem. En Platine uerba: Fortunatus uir singularis litterature et eloquentie Gallos ad mitiorem cultum redegit scriptis et exemplo. Ad Sigibertum enim, eorum regem, libellum de gubernando Regno perscripsit. An forte hic liber est carmen 2 lib. uI, in quo Fortunatus, Sigiberti uirtutes laudans, ostendit qualis is esse debeat qui cum imperio ceteris presidet? Quod si alius ille libellus est, ut uerisimilius uidetur, aut latere adhuc dicendus est, aut periisse uetustate.

Iam uero sancti Seuerini uitam, episcopi Burdegalensis  a Fortunato scriptam fuisse, testis est idem Gregorius his uerbis: uitam huius , postea quam hec scripsimus, a Fortunato presbytero scriptam cognouimus. Hanc autem uitam deperditam esse Browerus cap. 5 uite Fortunati, et alii affirmant, nec ego repertam a quopiam aut editam inuenire potui.

Neque uero dubitem Fortunatum plura scripsisse alia, siue metrica, siue soluta oratione, que aut plane interierint uetustate, aut fortasse uspiam delitescentia, ac tenebris, situque obsita, alterius diligentia et cura in lucem aliquando proferentur, idque ex hominis ingenio et facundia coniicio. Atque utinam clarissimus et eruditissimus uir Philippus Labbeus, e societate Iesu, Editionem illam suam Operum Fortunati, quam pollicitus fuerat, confecisset aut prodidisset! minime dubium est quin ceteris omnibus auctior et ornatior fuisset. Ut enim is testatur in dissert. de Script. Eccles., t. II, postea quam Christophori Broweri Editionem commemorasset: Nos eadem omnia Opuscula Fortunati, infinitis locis, partim ex optime note Codicibus, partim ex certis coniecturis emendata, atque editis auctiora, prelo iamdudum, cum se dederit occasio, parata habemus. Cuius incepto quid obstiterit, haud facile est diuinare; nec uero cuius in manus, eodem uita functo, peruenerint ea que ipse prelo se parata iam habuisse profitetur, quamuis omnem adhibuerimus diligentiam, assequi potuimus. In eam spem ueneramus quo ille in loco decesserat eadem fortasse reperiri posse. Is uero Parisiis obiit an. 1667. Sed, cum litteris datis inquisiuissemus, et ad eam rem opera fuissemus usi admodum R. P. D. Patertii, monasterii sancti Germani a Pratis bibliothecarii, is respondit hisce uerbis: Quant à la promesse, que fit il y a plus d'un siècle le P. Labbe, de donner une Edition de Fortunat, ie ne connois aucun uestige de son trauail. I'ay etè pendant deux ans le Depositaire des manuscrits des 3 Maisons des Iésuites de Paris lors de leur destruction et de la uente de leurs biens et effets mobiliers, en 1762, et ie n'y ay rien trouuè d'aucun des trauaux litteraires du P. Labbe. Iè ne sçais ou tous les papiers auront passé apres sa mort en 1667.

Atque hec de scriptis Fortunati que amissa iure meritoque conquerendum est. Quod uero ad eiusdem doctrinam, et ingenium, et in scribendo facultatem, attinet, non omnino uidetur hoc loco pretereundum, licet alias occurret mentio. Cum itaque theologicis in rebus apte eruditus et doctus uidetur , tum Grecorum et Latinorum petarum, siue aliorum scriptorum, in lectione apprime uersatus fuisse ostenditur, qui Homerum, Menandrum, Aratum, Sappho, Pyndarum, itemque Catonem, Pythagoram, Chrysippum, Platonem, Cleanthem; ex Latinis uero uirgilium, Horatium, Ouidium, Tullium, citet nominatim, et celebriores inter Latinos Grecosque Patres commemoret, quorum omnium identidem leporem ac doctrinam in scribendo secutus esse et expressisse aliquid deprehenditur. Illud autem offendit nonnullos, quod falsorum numinum, que ceca quondam antiquitas uenerabatur, nomina non dubitarit aliquando usurpare. Ac iam inter cetera eiusdem carmina insigne est id generis illud quod exstat lib. uI, cap. 2, in quo idem, canens epithalamium Sigiberti Austrasie regis, et Brunichildis nuptiis, Cupidinem ac uenerem, petico more, inducit, proprias utriusque laudes celebrantes. uerum et eo tempore scribebat Fortunatus quo minus erat periculi ne homines deorum eiusmodi errore deciperentur, ubique Galliarum Christiana religione, piissimis principum curis ac diligentia, clarorumque pontificum doctrina et uirtutibus, florente; et minime mirum esse debet Fortunatum eumdem, adhuc iuuenem, ea presertim in re que festiuius orationis genus postulare uidebatur, paulo liberius genio indulsisse, et ornamenti ac leporis causa induxisse, olim ethnicis petis familiaria, deorum colloquia; qui maturior etate et consilio factus, non modo a nugis illis abstinuerit, sed etiam grauioribus studiis dediderit sese penitus, ac uersus nonnisi raro, et ab amicis lacessitus , conscripserit.

Idem non uulgarem historie et geographie scientiam pre se fert, non solum quod spectat ad eas regiones quas ipse peragrauit, quasque presens cognoscere potuit, sed etiam quoad illas quas ipse adierat nunquam, ut Hispanie, totiusque Orientis. Hinc tot fluminum descriptiones ac ciuitatum nomina et gentium barbararum  sedes resque geste, et id genus alia, que eumdem ut in historia, ita et in geographia, non modo non rudem, sed etiam doctum fuisse et eruditum ostendunt.

Quid uero de physicis studiis dicam? in quibus ipsum non mediocriter exercitatum fuisse et tam uarie herbarum, arborum, lapidum, gemmarum, aromatum, produnt species ac nomina, quibus crebro utitur; et ab ipso inuestigate quesiteque identidem rerum naturalium cause, quemadmodum  lib. Iu uite sancti Martini, causam inquirens, petarum more, qua ratione Martinus, cella inclusus, monachum ad focum, nudato inguine, sedentem conspicere et obiurgare potuerit, hec profert:

 Quid fuit hoc? docti uos dicite, queso, sophiste.
Martini ante oculos paries, quasi lintea luci,
Aut quasi filo agiles contexit aranea telas,
Retia uel nexis per rara foramina filis?
Unde hic tam tenuis structura patescit hiulca?
An se saxa leuant, ac reddunt scissa fenestram,
Seu duri lapides lento se glutine soluunt?
An casa materie uitreo se margine pandit?
An speculare dedit, quo sanctus lumine transit?
An leuior paries reuoluto cessit in arcu,
 Et stetit incolumis, rapido suspensus in ictu;
Nobilis aut acies oculorum et marmora transit,
Clarior ac uisus per cuncta obstacula pergit?
Penniger an clausi uolitauit ad ora minister,
Ac per opertum aperit, et in inuia nuntius intrat?
An quia lumen erat, totum foris intus habebat?
Carne sedente loco, uelox an spiritus ibat?
Pandite, doctiloqui, comprehendite clausa diserti,
Qui numeris, atomis, ratione potestis, et ore.

 Quamuis autem eo, quo dixi, ingenio ac doctrina esset Fortunatus, minime tamen illud inficiandum est, eumdem uitiis interdum nonnullis in scribendo laborasse. Nam, ut barbaras omittam et uix Latinas uoces quibus utitur aliquando , idem obscurus persepe et implexus est, ac maxime cum soluta scribit oratione, seculi sui uitia refert, longas ducens periodos, minime naturali, sed nimis artificioso ambitu et ornatu, qui totus in luxuriosa ac redundante uerborum copia, ad grandiloque eloquentie speciem connexorum ac interdum syllabarum parilitate sibi respondentium consistit; unde et obscuritas gignitur orationi, et in eadem ornanda delicatioribus auribus minime ferenda curiositas ac sedulitas. Sed iam hoc, ut dixi, commune fere uitium est temporum illorum, ut ex aliorum scriptis qui eadem qua Fortunatus etate floruerunt perspici potest. Idem tamen in expositionibus quas scripsit in Symbolum et Orationem Dominicam , planior ac facilior est; itemque in uitis sanctorum non idem artificium et curiositatem in texenda oratione affectare consueuit, quam in epistolis, forte eorum gustui indulgens ad quos scribebat, studiose adhibere deprehenditur.

Suis uero in carminibus idem modo cultior et elegantior quam ut etas in quam inciderat ferre uideatur, modo agrestior et incomptior est; quod maxime in iis accidisse carminibus dicendum est que aut aliis distentus negotiis  prope fudit ex tempore, aut que oscitanter scribens ad familiarissimos, uti Gregorium Turonensem, perpolire neglexit. Ceterum in singulis mira eiusdem in pesi facultas atque facilitas ostenditur, ac tunc maxime cum regionis alicuius, aut agri, aut fluminis, situm ac naturam describit, quam ingeniosus ipse, et elegans, festiuusque est! ut sepe in eiusdem carminibus et descriptos uinearum ordines, et uernantes floribus campos, et flauescentes aristis segetes, et fluctuantes herbas comis, et perennis aque fontes, non solum legere, sed etiam oculis cernere uidearis. Quod si is, estu ingenii, seu potius rerum quas carmine complectitur, maiestate abreptus, numeri aliquando et communium peseos legum obliuiscitur, hoc illi uel cum ceteris fere Christianis petis commune est, ut Aratori, ut Sedulio, qui rebus magis, et eorum dignitati de quibus agebant, quam numeris, more petarum ethnicorum, sibi inseruiendum arbitrabantur. Atque hec de Operis nostri proposito, deque scriptis, et ingenio, ac doctrina, Fortunati satis dicta existimo.

Ut autem uel eorum mentionem aliquam faciam qui de hac Editione preclare meriti sunt, et ad ipsam inchoandam aut perficiendam opis et adiumenti aliquid contulere, primas certe is sibi uindicat, quem superius commemoraui, illustrissimus ac reuerendissimus Nicolaus Antonius Iustiniani, Patauinus episcopus, huiusce, uti diximus, Editionis procurande auctor et adiutor. Item illustrissimus ac reuerendissimus Stephanus Borgia, sacre congregationis de Propaganda Fide a secretis, uir clarissimus et eruditissimus, cum me sepe iuuit consilio, tum duo carmina indicauit que Brow. Editioni addidi, lib. II, capp. 8 et 9. Postremo clarissimus et doctissimus uir Rambaldus de Azzoniis aduocatus, Taruisine Ecclesie canonicus, quedam monumenta mihi benignissime communicauit, uti suo loco indicabimus. Iam uero sodalitii nostri monachi suam mihi sedulitatem, operam, diligentiam, hanc Editionem adornanti, sepe amantissime prestiterunt.





uITA uENANTII HON. CLEM. FORTUNATI EPISCOPI PICTAuIENSIS.

 1. uenantius Honorius Clementianus Fortunatus, episcopus Pictauiensis, origine ac natione Italus fuit. Preter hec quatuor nomina, quibus fere notior esse  solet, quintum sibimet aliud attribuere uidetur, ut animaduertit uir eruditissimus Ioan. Iosephus Liruti in Opere quod inscripsit: Notizie delle uite ed  opere scritte da Letterari del Friuli, uol. I, cap. 12. Is namque scribens epitaphium Leontii, anterioris episcopi Burdegalensis, lib. Iu, cap. 9, sic illum alloquitur ad extremum:

Hec tibi parua nimis, cum tu merearis opima,
   Carmina Theodosius prebet, amore tuus.
Nisi dicendum fortasse Fortunatum scripsisse carmen illud alterius sub persona ac nomine, presertim cum aliunde non constet eumdem id nominis preter ea quibus notus est habuisse. Sane hoc factitatum a Fortunato, ut pemata sua alterius persone interdum commodaret, ex pluribus eiusdem carminibus intelligere possumus; ac ne abeamus longius, quod sequitur mox citatum carmen, lib. Iu, cap. 9, scriptum in funus Leontii iunioris,  episcopi item Burdegalensis, haud multo secus concluditur, Placidine, Leontii quondam uxoris, inducta persona ac nomine, hoc modo:

Funeris officium, magni solamen amoris,
   Dulcis adhuc cineri dat Placidina tibi [a 1Kb] .

2. P. Christophorus Browerus, in uita Fortun., cap. 1, censet eumdem nomen uenantii a sancto uenantio Bituricensi, qui magna quondam in Galliis sanctitatis laude floruit, mutuatum fuisse, itemque nomen Fortunati a sancto Fortunato, Aquileiensis Ecclesie martyre, quem ille precipua semper pietate ac religione fuerit prosecutus. Sed hec, et id genus alia, que curiosius Browerus inuestigat, haud uacat pluribus exquirere.

3. Porro ex hoc nominum quibus Fortunatus preditus  fuit numero, sunt qui coniiciant  eumdem ex prisca Romanorum gente ac stirpe ortum fuisse, cum id ueteribus Romanis solemne fuerit, plura sibi nomina, cum ad familie insigne, tum ad uirtutis alicuius et habitus significationem, usurpare, de quibus Appianus Alex., in Pref. ad Bella Rom., hec scribit: Nomen olim cuique Romano unum erat, ut ceteris hominibus; post accessit alterum, nec ita dudum etiam tertium ceptum est addi quibusdam, quo magis agnoscerentur ex aliqua nota corporis, aut uirtute animi, quemadmodum et Greci aliquot nominibus adiuncta habebant cognomina.

4. Etsi autem, adhuc stante Rom. rep., cum plura  assumebant singuli nomina, hoc quod primo ponebatur loco  uocaretur prenomen, quod inde proprium esset gentis aut familie, tertium cognomen, et huic interdum quarto loco agnomen adderetur, citeriore tamen euo hec promiscue adhiberi ceperunt, ac plerumque quod ultimo ponebatur loco prenominis uim habebat, siue quo a ceteris eiusdem domus ac gentis hominibus singuli secernebantur. Qua de re legere prestat cl. Sirmondum, in diss. prefixa Op. Sidonii Apollinaris, in qua de more inferioris etatis hominum in assumendis pluribus nominibus disserit fusius. Ex hac ipsa consuetudine factum est ut hic noster, quamuis multis nominibus sit insignis, Fortunati  uocabulo et sua et consequente etate fuerit fere notior.

5. Erat autem eidem soror, Titiana nomine, de qua is mentionem facit lib. XI, cap. 6, scribens ad Agnetem abbatissam his uerbis:

Te mihi non aliis oculis animoque fuisse
   Quam soror ex utero tu, Titiana, fores.
Hinc porro coniicit cl. Liruti Fortunatum habuisse Patrem Titium, seu Titianum, ex uetere scilicet Rom. more, quo solemne erat eisdem filias paterno ex nomine appellare; atque addit illud proprium generis seu familie ex qua is ortus fuerat nomen exstitisse. Sed miror, si illud erat proprium familie cognomen, ex illo sororem potius quam Fortunatum uocatum fuisse, nec saltem utrique fuisse commune: Quamobrem Sirmondo assentior, qui citato supra  loco ex testimoniis ueterum monumentorum ostendit posterioribus seculis hanc imponendorum nominum consuetudinem uiguisse: Ut tum propria cuiusque, tum adiuncta, seu cognomina, seu pronomina , a parentibus ut plurimum, cognatisque, patribus, patruis, auis, proauis, reliquisque affectibus, mutuarentur . . . Neque enim certa et stata, ut olim, generis et familie uocabula in usu tunc fuerunt, que et matribus communia essent et ad posteros transirent, ut cum Cornelii aut Iulii omnes dicebantur qui a gente Cornelia aut Iulia nati essent, et Scipiones item, aut Cicerones, qui in domo et familia Scipionum aut Ciceronum, sed omnia mox cum occasu reipubl.  mutari sensim ac labi ceperunt, ut quanquam initio antiqui moris aliqua heserint uestigia in gentilitiis nominibus, que a nonnullis familiis retinebantur. . . postmodum tamen hoc ipsum quoque neglectum fuit, adeo ut nullum tandem familie, nullum generis certum nomen fuerit. Filii etiam a patribus et fratribus inter se, omnibus sepe nominibus, aut fere omnibus, discreparint.

6. Quod uero attinet ad patriam Fortunati, is Taruisino in agro natus est eo in loco qui Duplauilis, siue Duplabilis, aut Duplauenis nominabatur, idque constat ex apertis cum Fortunati ipsius, tum aliorum, testimoniis. Is certe, lib. Iu uite sancti Martini, librum suum, quem ex Gallia in Italiam mittebat, alloquens petico more, se Duplauili natum  esse testatur, his uerbis:

Qua mea Taruisus residet, si molliter intras,
Illustrem socium Felicem, queso, require.
Per Cenetam gradiens, et amicos Duplauilenses,
Qua natale solum est mihi sanguine, sede parentum,
Prolis origo patrum, mater, soror, ordo nepotum,
Quos colo corde, fide, breuiter, peto, redde salutem,
Paulus quoque Diaconus, lib. II Hist. Longob., cap. 13, eumdem natum Duplauili diserte profitetur, inquiens: Fortunatus, natus quidem in loco qui Duplauilis dicitur fuit, qui locus haud longe a Cenitensi castro uel Taruisiana distat ciuitate.

7. Itaque Fortunatus Taruisino in agro natus est Duplauili, siue ille pagus aut oppidum fuerit, siue regionis tractus aliquis, ad Plauim fluuium exporrectus,  a quo etiam nomen uidetur accepisse. Hodieque iis in locis pagus, siue oppidum, iacet, quod uulgari sermone ualdebiadena nominatur. Hoc sibi Fortunatum nostrum ut ciuem suum et indigenam uindicat, honestissimorum uirorum domicilium.

8. Cluuerius, t. I Ital. antiq., cap. 18, censet Duplauilem eo in loco fuisse ubi nunc, inquit, oppidum in edito loco conspicitur ad leuam amnis ripam, uulgari appellatione S. Saluadore. Sed uir eruditissimus, ornatissimusque, comes Rambalbus de Azzoniis, Taruisine Ecclesie canonicus , in dissert. in qua uen. Fortunatum patria Taruisinum esse ostendit , grauissimis  momentis euincit Duplauilem haud potuisse eamdem esse ac oppidum illud de quo Cluuerius, cum Fortunatus, ubi libro suo iter ex Gallia in Italiam commonstrat, ex Aquileia Concordiam, atque inde Taruisium, tum Cenetam et Duplauilem, ueniendum ostendat, Patauium uersus proficiscenti, ut proinde Duplauilis, patria Fortunati, non esset media Taruisium inter ac Cenetam, sed ultra Cenetam, Patauium uersus, iter agenti, cuiusmodi non est oppidum illud S. Saluadore, quod utrumque, Taruisium scilicet ac Cenetam, intermedium iacet. Deinde istud oppidum nullum erat seculo uI et ad annum usque 1245 solus ac desertus montis cliuus permansit. Quocirca minime is dubitat quin Duplauilis, in qua natale Fortunati solum, eadem sit ac que  ualdebiadena uulgo appellatur, posita in Taruisino agro, cum et similitudo nominis  huic sententie admodum fauere deprehendatur.

9. At Ioan. Iosephus Liruti cum assentitur Cluuerio hac in re, tum illud de suo addit, Duplauilem nonnisi auitum aut paternum Fortunati predium fuisse, in quod eius parentes, aut aui, ciues  Aquileienses, secesserant, quo Attile, ac ceterorum Barbarorum, qui suis sepe exercitibus Aquileiam infestarunt, immanitatem et armorum furorem declinarent.

10. Sed haud scio quantum huic singulari uiri  ceteroquin doctissimi opinioni tribuendum sit, cum tam perspicue in allato superius carmine Fortunatus, non solum Taruisum suam esse dicat, et amicos inter Duplauilenses natale solum esse sibi sanguine sede Parentum, sed etiam prolis originem patrum, quo haud scio an euidentius aliquid ad patriam cuiusque regionem indicandam possit proferri.

11. Illud tamen haud inuitus dem, eumdem haud diu paterna in domo ac regione subsedisse, qui primeuis ab annis spatium temporis aliquod, uel Aquileie, potentissime quondam ciuitatis, uixisse deprehendatur, ut ipse de se affirmat, lib. Iu uite sancti Martini, hisce uerbis, quibus item librum  suum alloquens, inquit:

Aut Aquileiensem si forte accesseris urbem,
Cassianos Domini nimium uenereris amicos:
Ac Fortunati benedictam martyris urnam,
Pontificemque pium Paulum cupienter adora,
Qui me primeuis conuerti optabat ab annis.

12. Hisce postremis e uerbis infert Ioan. Ioseph. Liruti Fortunatum Aquileie a Paulo, eius urbis pontifice, baptismum accepisse, quod sententie sue, qua illum ciuem Aquileiensem opinatur fuisse, in primis suffragari arbitratur.

13. uerum, ut illud omittam, ex eo quod Paulus optaret Fortunatum a primeuis annis conuerti, haud posse concludi uel fuisse conuersum, illud mihi multo uerisimilius uidetur, Paulum, Aquileiensem Antistitem, id optasse potius, ut idem, puer adhuc, uel  adolescens, abiectis ceterarum rerum curis, monasticam uitam Aquileie amplecteretur, cum tamen is, ob illam forte causam, quod Rauennam proficisci cogitaret, ut ea in urbe, tanquam scientiarum omnium Lyceo, studiis litterarum daret operam, uotis pontificis minime obsequendum censuerit. Certe id erat usitatum iis temporibus, ut qui monasticen amplecteretur, is diceretur conuerti. Ac, ut omittam sancti Bened. c. 58 Reg., et sancti Gregor. magni testimonia, lib. II, epist. 4 et 66 Edit. Paris., Baudoniuia, ceua Fortunato, ac sanctimonialis monasterii Pictauiensis, in uita beate Radegundis, num. 3, sic de ipsa loquitur: Postquam, inquit, operante diuina potentia, a rege terreno discessit, quod sua uota poscebant, dum Suedas in uilla, quam ei rex dederat,  resideret, in primo anno conuersionis sue, etc. Iam uero certum est Radegundem, Christiana in pietate ab extrema pueritia educatam, cum a Clotario rege, coniuge suo, discessisset, ut infra dicetur , confestim Nouiomagi a beato Medardo episcopo monasticum uelum accepisse, atque hic proinde annus eius conuersionis primus a Baudoniuia appellatur. Haud secus Fortunatus, lib. Iu, cap. 23, loquens de quodam Iuliano, qui antea mercaturam exercuerat, tum, hac relicta, se totum Deo consecrauerat, parta tribuens egenis, inquit:

Mercator quondam, conuersus fine beato,
   Raptus ab hoc mundo crimine liber homo.
Collegit nimium, sed sparsit egentibus aurum,
   Premittit cunctas quas sequeretur opes.

 14. Erat autem percelebre Aquileie monasterium, uel ipsa Rufini etate, qui monachus in eo uixerat, cum interea, si unum uercellense excipias, aliud fere in Italia esset nullum [a 1Kb] . Credibile itaque est ad hoc Aquileiense monasterium Fortunatum tunc a Paulo inuitatum fuisse, quo forte et clero  ascitus, maiora deinceps Aquileiensi Ecclesie officia, pro illa qua erat uite innocentia, et ingenii acie, prestaret [b 1Kb] .

15. Quanquam, cum illud animaduerto, Paulum, siue Paulinum   Aquileiensis Ecclesie sedem non ante tenere cepisse quam anno 558, uel 559, facile adducor, ut credam, Fortunatum non tam immatura etate Aquileie commoratum fuisse [a 1Kb] . Nam si ipse natus creditur circa annum 530, iamque senex Pictauis obiit, seculo septimo ferme ineunte, is uigesimum octauum, aut undetrigesimum annum agebat, cum, sub Paulino pontifice, Aquileie habitabat [b 1Kb] . Quod si idem narrat, quod primeuis ab annis se inuitarit Paulus ut conuerteretur, aut id peta scripsisse dicendus est eo spectato tempore quo illos de sancti Martini uita libros conscribebat, ante annum uidelicet 576 [c 1Kb] , aut uero Paulus, antequam Aquileiensis pontifex esset creatus, cum idem tamen forte Ecclesie illius clericus, aut monachus esset, ad parem uite  rationem amplectendam Fortunatum, adhuc puerum, uel adolescentem, dicendus inuitasse.

16. Neque tamen in eo repugnem, Aquileie Fortunatum in pietate et earum rerum scientia que ad colendam religionem pertinent proficere potuisse, ac Paulini opera ad eam rem usum fortasse fuisse. Quod uero eius rei indicium illud profert clariss. Liruti, quod Expositio Symboli, quam edidit ipse Fortunatus, plane sententiis congruat cum illa quam Rufinus, Aquileiensis Ecclesie presbyter ac monachus, ante ediderat, id mihi declarare uidetur potius  Fortunatum, cum eius in manus illa Rufini Expositio Symboli uenisset, eamdem ad Ecclesie Pictauiensis plebem erudiendam accommodasse quam ut inde euinci possit utrosque eadem in  Ecclesia prima Christiane religionis rudimenta accepisse. Presertim cum Symbolum Aquileiense  ex Ecclesie illius traditione et consuetudine haberet, et carnis huius resurrectionem, cuius uerbi indicium nullum in Symbolo quod exponit Fortunatus.

17. Is itaque  Pauli uoluntati ac uotis minime acquieuit ob eam, ut dixi, causam uerisimiliter, quod ipse aliud sibi domicilium ac sedem, in qua litterarum studiis liberius et opportunius uacare posset, cogitaret. Erat autem, ea etate, aptissima inter ceteras illam ad rem Rauenna, celeberrima ciuitas, in qua iampridem Honorius, Occidentis imper., regiam sedem  constituerat, tum, Romanis uictis, ac pulsis imper., Odoacer rex Gothorum, ac rursus, hoc pulso, Theodoricus, Gothorum una et Roman. rex, et alii deinceps, sua domicilia habuerunt. Solent uero regie ciuitates cum ceterarum rerum opportunis copiis abundare, tum fere uel litteratorum hominum numero ac scientiarum cultura ceteris antecellere, quos nimirum regum liberalitas, et honorum ambitio, et commoda alia ex omnibus fere terris accersere consueuerant, presertim uero si is qui rerum summam tenet non alienus a litteris uideatur. At si quispiam  alius, certe Theodericus, quamuis interdum seuus ac uehemens, cum doctis hominibus fauit, tum ipse litterarum studiosissimus fuit. Ut enim is de se profitetur, scribens ad Cassiodorum: Gratus est nobis eorum semper aspectus, qui nostris animis, gloriosis actionibus, insederunt, quoniam perpetuum obsidem dederunt amoris sui, qui apud nos probati sunt studere uirtuti . Eiusdem uero in colendis litterarum studiis diligentiam et assiduitatem Athalaricus, qui illum in regno excepit, commendat, his uerbis scribens ad eumdem Cassiodorum: Cum esset publica cura uacuatus, sententias prudentum a tuis fabulis exigebat, ut factis propriis se equaret antiquis. Stellarum cursus, maris sinus, fontium miracula, rimator acutissimus, inquirebat, ut, rerum naturis  diligentius perscrutatis, quidam purpuratus uideretur esse philosophus. Quocirca minime mirandum est sub talibus regibus scientiarum studia Rauenne in primis floruisse, eaque publicis in gymnasiis preclare constituta, uel ad citeriora tempora peruenire potuisse, ad que addiscenda homines, litterarum cupidi, undique conuenirent.

18. Huc itaque se Fortunatus contulit, ibidemque tandiu commoratus est, quoad uberem pretiosamque liberalium artium supellectilem inde exportaret. Ut enim de ipso scribit Paulus Diac., lib. II, cap. 13, Hist. Long.: Rauenne, inquit, nutritus et doctus in arte grammatica, siue rhetorica, seu etiam metrica, clarissimus exstitit. Ipse etiam, modestissime de se loquens, quibus artibus in primis Rauenne studuerit,  narrat lib. I. de uita sancti Martini his uerbis:

Ast ego sensus inops, Itale quota portio lingue?
Fece grauis, sermone leuis, ratione pigrescens,
Mente hebes, arte carens, usu rudis, ore nec expers,
Parua grammatice lambens refluamina gutte,
Rhetorice exiguum prelibans gurgitis haustum,
Cote ex iuridica, cui uix rubigo recessit,
Que prius addidici, dediscens, et cui tantum
Artibus ex illis odor est in naribus istis:
Non pretexta mihi rutilat toga, pennula nulla;
Iam mea nuda fames superest de paupere lingua.

19. Hinc opinatur Browerus, c. 2 uite Fort., ita illum leuiter litteris imbutum fuisse, ut neque togam pretextam, publice gesti muneris insigne, unquam adeptus sit, neque pennulam docendi causa sumpserit. At multo uerisimilius est Fortunatum, pre animi modestia ac proposite uite instituto, ultro ab illis,  si qui erant, honoribus abstinuisse, quam hominem non uulgari ingenio nec mediocri doctrina prestantem illa honorum insignia, que plerisque patebant, pro scientie tenuitate et litterarum inopia assequi non potuisse. Presertim uero cum aliunde constet eumdem laudes suas extenuandi semper studiosissimum fuisse, ut propterea mirandum non sit id quod suo quodam instituto et animi sententia adipisci neglexisset, ad illam que de ipso erat ingenii famam et doctrine imminuendam traduxisse.

20. Is igitur Rauenne cum grammatice, siue rhetorice, siue metrice sedulo operam nauauit, cuius  deinde artis ope plura scripsit preclare, siue soluta, siue ligata, oratione, tum ne iuris quidem scientie expers fuit, quamuis, pro singulari modestie studio, illa se attigisse leuiter tantummodo ac ueluti delibasse fateatur.

21. In hisce uero studiis habuit Fortunatus  alios, eosque scientia et ingenio claros, socios, quos ipse uniuersos inuitans ad sancti Martini Turonensis pontificis laudes celebrandas, sic per libellum suum affatur:

Promptius affectu, precor, inde require sodales;
Si sociis loqueris, ueniam pietate mereris.
Porrigo materiam quibus hanc ego, ut ore rotundo,
Martini gestis florentia carmina pangant,
Et claro ingenio texant spargenda per orbem.

 22. Porro cum ipse adhuc esset Rauenne, grauiter oculis laborare cepit, ut iam eorum lumen sensim prope amitteret. Erat ea in urbe basilica sanctorum martyrum Ioannis et Pauli, in ipsaque altare in quo memoria colebatur sancti Martini, episcopi Turonensis, toto iam orbe fama sanctitatis et prodigiorum splendore percelebris, ac in pariete eius imago erat depicta. Hanc in basilicam cum is festinus, opem imploraturus, uenisset, ac forte lychnus, ad altare positus sub quadam fenestra, arderet, litis ex oleo lychni oculis, illa egritudine confestim est liberatus. Sed prestat Fortunatum ipsum audire, rem totam, ut gesta est, enarrantem, supra citato libro Iu, uite Sancti Martini, hisce uersibus:

Inde Rauennatem placitam pete dulcius urbem:
 Et pete Martini loculum, quo, iure sacelli,
Iam desperatum lumen mihi reddidit auctor,
Munera qui tribuit, saltem, rogo, uerba repende,
Est ubi basilice culmen Pauli atque Ioannis,
Hic paries retinet sancti sub imagine formam,
Amplectenda ipso dulci pictura colore.
Sub pedibus iusti paries habet arte fenestram:
Lychnus adest, cuius uitrea natat ignis in urna.
Huc ego dum propero, ualido torquente dolore,
Diffugiente, gemens, oculorum luce fenestris;
Quo procul ut tetigi benedicto lumen oliuo,
Igneus ille uapor marcenti fronte recessit,
Et presens medicos blando fugat unguine morbos.

23. Una cum Fortunato Felix, eiusdem familiaris, et in studiis litterarum socius, cum et ipse simili egritudine oculorum laboraret, ex sancti Martini patrocinio, et eius olei uirtute, liberatus est. Ut enim narrat de utrisque Paulus Diac., lib. II, cap. 13, Histor. Long.: Hic  cum oculorum dolorem  uehementissimum pateretur, et nichilominus Felix iste, ipsius socius, pari modo oculos doleret, uterque ad basilicam beatorum Pauli atque Ioannis, que intra eamdem urbem sita est, perrexerunt; in qua etiam altarium in honorem beati Martini confessoris constructum propinquam habet fenestram, in qua lucerna, ad exhibendum lumen est constituta, de cuius oleo mox sibi isti, Fortunatus scilicet et Felix, dolentia lumina tetigerunt, illico dolore fugato, sanitatem quam optabant adepti sunt. Idem narrat Greg. Turon., l. I de Mir. sancti Martini, c. 15.

24. Hic ille Felix fuit non multo post creatus Taruisinus episcopus, Alboino, Longobardorum regi, cum magnis copiis in Italiam irrumpenti, ad Plauim  fluuium obuiam processit: Eique Alboinus , ut erat largissimus, omnes Ecclesie sue facultates postulanti concessit, et per suum prammaticum postulata firmauit. Huiusce Felicis mentionem facit Fortunatus lib. Iu uite sancti Martini, his uerbis:

Qua mea Taruisus residet, si molliter intras,
Illustrem socium Felicem, queso, require,
Cui mecum lumen Martinus reddidit olim.

25. Ex huiusce autem, quod impetrauerat, beneficii magnitudine et gratia Fortunatus maiore quam ante pietate ac religione in beatum Martinum cepit exardescere, ac suum in Galliam iter meditari, quo ipsius diui Martini sepulcrum adiret, ac presens ueneraretur, uotaque exsolueret. Ut enim de ipso narrat Paulus, loco sepius citato: Qua de causa Fortunatus  in tantum beatum Martinum ueneratus est, ut, relicta patria, paulo ante quam Longobardi Italiam inuaderent, Turonis ad eiusdem beati uiri sepulcrum properaret. Eamdem et ipso itineris sui causam fuisse refert, lib. I de uita sancti Martini, paulo post initium. Interea uero et bellicos tumultus, qui undique iam, misere Italie ex Barbarorum armis impendebant, aut quibus dudum uexabatur, exitum aliquem habituros sperare potuit, ut, reddita deinde tranquillitate, et pacatis rebus, ad patriam regionem atque ad suos remigraret.

26. Quem uero ad annum Fortunatus Italia digressus sit, et profectus in Galliam, non una est omnium sententia. Browerus eumdem anno 565 in Gallias peruenisse affirmat. Idem sentit Pagius, in  notis ad Baron., ad an. 564. Certe in non multo antequam Longobardi Italiam inuaderent, profectus est in Gallias, uti testis est Paulus Diac. loco sepius citato. At Longobardi in Italiam irrupere, ad an. 568, eodem Paulo Diac. teste, lib. II Hist. Long., cap. 33.

27. Hec uero sunt que Broweri et Pagii sententiam confirmare uidentur. Fortunatus quippe erat in Gallia, cum Sigibertus, rex Austrasie, nupsit Brunichildi, Athanagildi, regis Gothorum in Hispania, filie, quippe qui iisdem cecinit epithalamium, quod legere est cap. 2, lib. uI. At Sigibertus iniit has nuptias anno quinto regni sui cum an. 561 regnare cepisset, Clotario patre, eodem anno, uita functo, ut  testis est Greg. Turon. lib. Iu Hist. Franc., c. 21. Quocirca an. 566 erat iam in Gallia Fortunatus, ac fruebatur regis Sigiberti patrocinio et gratia [a 1Kb] .

28. Preterea idem Pictauis iam habitabat, cum Gelesuintha, Brunichildis soror, illac pertransiit, Chilperico, fratri Sigiberti, nuptura, de qua idem hec scribit lib. uI, cap. 7.

Post aliquas urbes, Pictauas attigit arces,
   Regali pompa pretereunte uiam.
Hanc ego nempe nouus conspexi pretereuntem,
   Molliter argenti turre rotante uehi.
At he nuptie ad annum alterum postea quam Sigibertus duxerat Brunichildem referuntur, cum quidem Fortunatus non ante Pictauum fuisset profectus quam aliquod tempus apud Sigibertum uixisset, ac  suum uotum, Turonis, ad sepulcrum sancti Mart. exsoluisset .

29. Addit Browerus laudari Sigibertum a Fortunato l. II, c. 17, quod is basilicam sancti Medardi, a Clotario ceptam exedificari, summo studio compleret atque eidem fastigium iam imposuisset. Ipsum enim sanctum Medardum alloquitur peta ad extremum carminis, hoc modo:

En tua templa colit nimio Sigibertus amore,
   Insistens operi promptus amore tui.
Culmina custodi, qui templa in culmine duxit,
   Protege pro meritis qui tibi templa dedit.
At credibile est, inquit, Sigibertum non multo post Clotarii obitum in illud operis incubuisse, de quo patrem tam sollicitum et eiusdem perficiendi studiosum nouerat, et quo in loco humari uoluerat.

 30. At cl. uir Ioan. Iosephus Liruti a Browero aliquid et Pagio dissentit, dum uult aduentum Fortunati in Gallias ad an. 567, minimum uero ad 566, esse referendum. Neque alienum est huiusce sententiam, quam uel aliis communem esse uideo, paucis expendere, que ad eam rem de qua agimus illustrandam luminis aliquid afferre possunt. Ipse igitur dubitat primum utrumne Fortunatus paulo antequam Longobardi Italiam inuaderent in Gallias proficisci potuerit. Nam cum, eodem Paulo Diacono teste, Felix socius Fortunati, et quidem  itineris socius, creatus iam Taruisinus episcopus, Alboino, regi Longobardorum, ad Plauim, ut supra dicebamus, occurrerit, uix fieri potuit ut tam perbreui spatio Felix iret in Galliam, ac inde in Italiam reuerteretur,  tum creatus Taruisinus episcopus Alboino obuiam procederet. Quocirca opinatur Paulum in rebus a sua presertim etate remotis narrandis sepe minus diligentem, uel hac in re a temporum ueritate aberrare potuisse.

31. Sed, ut nichil hic Paulum Diac. purgem et defendam, certe non erat cur laudatus scriptor propter eam causam quam affert de eiusdem diligentia aut fide dubitaret. Nullo quippe ex testimonio aut litterarum monumento constat  Felicem una cum Fortunato in Gallias profectum fuisse: non Paulus Diaconus id affirmat, licet narret utrumque, Felicem ac Fortunatum, eadem oculorum egritudine afflictos fuisse, et simili modo ex patrocinio D. Martini liberatos; sed potius  de Fortunato et eius uoto in Galliam proficiscendi ita loquitur, ut Felicem plane seiungere uideatur; non Greg. Turonensis, licet eamdem rem narret quam Paulus Diac., lib. I de Mirac. sancti Mart., c. 15; postremo non Fortunatus ipse id uspiam indicat, licet sepius locus in eiusdem scriptis ac tempus id significandi  incidisset. Quinimo, in epistola ad Greg. Tur., lib. I, c. 1, nullum se habuisse itineris sui, quod ex Italia in Galliam contenderat, socium, satis declarat iis uerbis: Quid inter hec extensa, uiatica consulte dici potuerit, censor ipse mensura, ubi non urgebat uel metus ex iudice . . . nec inuitabat fauor ex comite, etc.

32. Quod uero idem addit, minime credendum  esse Felicem, equalem Fortunato, atque adeo iuuenili etate, iis temporibus creatum fuisse Taruisinum episcopum, quibus ad illum supremum honoris gradum nonnisi matura iam etate ascensus pedetentim per omnes honorum gradus patebat, ut nichil dicam de illorum temporum disciplina, quibus sepe uirtus magis quam etas spectabatur, ut pluribus exemplis possem ostendere, ut illud etiam concedam, Felicem plane equalem Fortunati fuisse, hinc potius euincitur hunc haud ita iuuenem in Gallias migrasse, ut is si, ut creditur, anno circiter 530 natus est, annum ageret trigesimum quintum, aut trigesimum sextum, cum in Galliam est profectus.

33. Cur autem iter Fortunati in Galliam ad an. 567 referendum sit, hac ratione potissimum uir clar.  ducitur, quod narret Fortunatus se tunc nouum Pictauis fuisse, cum illac pertransiit Gelesuintha, Chilperico nuptura. Id uero anno contigit 567, ut supra indicauimus. At statim atque Fortunatus peruenit in Galliam, ad sancti Martini sepulcrum perrexisse dicendus est, inde uero statim Pictauum uenisse, qui  postquam Turonis iuxta uotum proprium aduenit, Pictauis pertransiens illic habitauit. Quocirca Fortunatus nonnisi an. 567, aut minimum, an. 566, in Gallias peruenit. Hec ille.

34. uerum non uideo cur hac Pauli auctoritate moueri uir cl. debeat, qui, ipso teste, in rebus referendis ab etate sua remotis nonnunquam errore labitur, ut si is in definiendo tempore quo Fortunatus  in Galliam profectus circiter est errare potuerit, multo magis in statuendo quandonam Pictauum, ut illic habitaret, concesserit. Sed ut hoc omittamus, cum illud credibile est, Fortunatum non continuo post aduentum suum in Galliam Turonis perrexisse, sed temporis spatium aliquod apud Sigibertum regem, Mettis, aut Rhemis  substitisse, quippe cui epithalamium cecinit, et a quo itineris, quod per Galliam erat suscepturus, comitem , et ducem accepit; tum ex illo Pauli testimonio non uidetur saltem luculenter ostendi posse Fortunatum statim atque Turonis abscessit Pictauum uenisse, cum id solum Paulus asseueret, eumdem, posteaquam Turonis uotum  suum iam absoluerat, Pictauum, itineris causa, accessisse, atque illic habitasse, quin certum statuat tempus quod utrumque interfuerit. Iam uero et illud incertum est, quantum temporis Turonis permanserit, cum erga sancti Martini cineres pietatis ac religionis causa, tum uel Euphronii, episcopi Turon. , officiis et humanitate detentus. Quanquam quid uel illud prohibet scripsisse Fortunatum se tunc nouum fuisse, cum illac Gelesuintha pertransiit, eo spectato tempore quo funebre carmen scribebat in eius mortem, que sane aliquanto post accidit? Quod uero magnum his momentum addit, illud est, quod ante annum 567 necessario in Gallia Fortunatus fuit, qui et nuptias Sigiberti cum Brunichilde, an. 566, ut sepius diximus,  initas, carmine celebrarit, et cum Nicetio Treuirensi episcopo coniunctus amicitia fuerit, ad quem adhuc superstitem scripsit carmen 11 lib. III. Iam uero Nicetius an. circiter 566 labente obiit, ut coniicit Cointius ad hunc annum, n. 60.

35. Ex his igitur omnibus statuendum uidetur iter Fortunati in Galliam in annum 565 coniiciendum esse; certe nec ante annum 564, nec post 566, esse ponendum. Quam autem ipse uiam, in Gallias proficiscens, tenuerit, que loca adierit, satis idem enarrat, scribens ad Greg. Tur., lib. I, cap. 1, his uerbis: Presertim quod ego imperitus de Rauenna progrediens, Padum, Athesim, Brintham, Plauem, Liquentiam, Tiliamentumque tranans, per Alpem Iuliam pendulus montanis anfractibus, Drauum Norico, Oenum  Breonis, Liccam Boiaria, Danubium Alemannia, Rhenum Germania transiens, ac post Musellam, Mosam, Axonam, et Sequanam, Ligerim et Garomnam, Aquitanie maxima fluenta, Pyreneis occurrens, Iulio mense niuosis, pene aut equitando, aut dormitando, conscripserim. Breuius adhuc Paulus Diac. hoc iter Fortunati complectitur, inquiens: Qui sibi , ut in suis ipse carminibus refert, illuc properanti per fluentilia menti [Forsan, fluenta Tiliamenti] et Rounam, perque Osupum, et per Alpem Iuliam, perque Aguntum Castrum, Drauumque, et Byrrum fluuios, et Briones, et Augustam ciuitatem, quam uirdo et Lech  fluentant, iter fuisse describit.

36. Ex his igitur perspicuum est eumdem, Rauenna  digressum, Patauium, continuato itinere, atque inde Taruisium, uenisse , tum per Alpes Noricas, Germaniam ingressum, hinc in Gallias  traiecisse. Quocirca idem, lib. Iu uite sancti Martini, libello suo eamdem uiam, e Gallia in Italiam proficiscenti, commonstrat his uersibus:

Si tibi barbaricos conceditur ire per amnes,
Ut placide Rhenum transmittere possiset Histrum,
Pergis ad Augustam, quam uindo, Lycusque fluentant,
Si uacat ire uiam, neque te Baioarius obstat,
Qua uicina sedent Breonum loca, perge per Alpem,
Ingrediens rapido qua gurgite uoluitur Oenus.
Inde ualentini Benedicti templa require,
Norica rura petens, ubi Birrus uertitur undis.
 Per Drauum itur iter, qua se castella supinant.
Hic montana sedens in colle superbit Aguntus.
Hinc pete rapte uias, ubi Iulia panditur Alpes,
Altius assurgens, et mons in nubila pergit.
Inde Foro Iulii de nomine principis exi
Per rupes, Osope, tuas, qua labitur undis,
Et super instat aquis Reunia Tiliamenti.
Hinc uenetum saltus, campestria perge per arua ,
Aut Aquileiensem si forte accesseris urbem ,
Qua mea Taruisus residet, si molliter intras,
Per Cenetam gradiens, et amicos Duplauenenses ,
Si Patauina tibi pateat uia pergis ad urbem ;
Inde Rauennatum placitam pete dulcius urbem .

37. Hoc autem itineris, quod per sola plerumque ac deserta loca faciebat Fortunatus, carminibus pangendis, quasi quodam Musarum condimento ac temperatione, solabatur. Id de se profitetur, scribens ad Greg. Turon., lib. I, cap. 1, inquiens: Inter Barbaros, longo tractu, gradiens, aut uia fessus, aut crapula,  brumali sub frigore, Musa hortante, nescio gelida magis an ebria, nouus Orpheus Lyricus silue uoces dabam, silua reddebat. A barbaris etiam et agrestibus hominibus, per quos iter faciebat, inuitatus, et hospitio exceptus, eorum sepe in conuiuiis carmina fundebat, ubi, ait, sola sepe bombicans barbaros leudos harpa relidebat. Atque is hanc in causam refert cur quedam sua pemata minus eleganter scripta essent, ac minus limata et perpolita. Quid enim, inquit, tibi affabre dictum sit, ubi quis sanus non creditur, nisi secum pariter insanitur, quo gratulari magis est si uiuere licet post bibere?

38. Atque in hoc ipso per Germaniam et Galliam itinere cum nobilissimis ac uirtute et honore prestantibus uiris amicitiam inire, ac eorum sibi gratiam  promereri, facile potuit, cum ob uite innocentiam, ac morum suauitatem, tum ob laudem litterarum et ingenii, in primis uero ex quadam Musarum commendatione, que uel peregrinos et ignotos homines exteris nationibus probare semper consueuit. Certe quamplurimi occurrunt, de quibus Fortunatus suis in carminibus mentionem facit, qui eumdem per Germaniam hospitio excepisse, et sua amicitia dignum iudicasse, et officiis aliis prosecuti esse, uidentur: quos inter eminent Lupus et Gogo, principes apud regem Austrasie dignitate uiri, Magnulphus, Lupi frater, Iouinus prefectus, Bodigisilus dux, et alii, quos in Germania se uidisse, et apud eos fuisse diuersatum, nonnunquam testatur. Itaque ad Lupum scribens, lib. uII, cap. 8:

 Cum peregrina  meos tenuit Germania uisus,
   Tu pater, et patrie consuliturus eras.
Conserui quoties uestro sermone loquelas,
   Credidi in ambrosiis me recubare rosis.
Idem scribens ad Iouinum, cap. 12, inquit:

Non ita rebar ouans, postquam Germania nostros
   Contulerat uisus, ut resiliret amor.

39. Sigismundum quoque et Aregisilum fratres in se liberales ac beneficos iis in locis fuisse testatur, quos propterea non dubitat parentibus suis pro caritate ac beneficentia exequare. Sic enim ad eosdem scribit, lib. uII, cap. 21:

Nomina amicorum mihi dulcis epistola pandit,
   Hinc, Sigimunde nitens, hinc Aregisle decens.
Post Italas terras mittis mihi, Rhene, parentes;
   Aduentu fratrum, non peregrinus ero.

 40. Ex his autem procliue est coniicere eumdem aliquod spatium temporis in Germania et proximis regionibus commoratum fuisse, quoad scilicet clarissimos, quos sepe suis carminibus celebrat, uiros inuisere et commode adire, et frequentibus officiis eorum in se amicitiam conciliare, posset, tot preterea urbes et regiones, quarum diligens et accurata in eiusdem pematibus descriptio occurrit, cognosceret ac peragraret.

41. Porro Fortunatum in Gallias uenientem excepit is cuius sepe meminimus, Sigibertus, Austrasie rex, ac omni liberalitate et officio est prosecutus, cum plurimorum, ut credibile est, prestantium dignitate uirorum  litteris ac testimoniis commendatum, tum  ex ingenii doctrineque fama satis insignem et cognitum.

42. Cl. uir Ioan. Iosephus Liruti, querens ac secum admirans qua fieri ratione potuerit ut is tot regum ac principum uirorum amicitiam inire, atque eorum animos sibi deuincire potuerit, arbitratur eam qua erat preditus generis ac stirpis nobilitatem in causa fuisse cur ad principum atque regum amicitias facilis eidem aditus patere potuerit. Qua in re ut uel ipse aperiam quod sentio, plane difficile mihi uidetur hominem qui humili, nec satis celebri in loco , paternam sedem ac domum, quin, ut ipse de se profitetur, maiorum originem haberet, nullum publicum gessisset magistratum, nullum certum honoris ac dignitatis insigne fuisset  adeptus , tam claram et gloriosam generis nobilitatem nancisci potuisse, qua non solum in Italia, sed etiam in Germania extremaque Gallia inclaresceret, presertim cum turbulentis adeo temporibus, quibus iam bellis ac seditionibus omnia miscebantur, uel nobiliorum uirorum generi, nisi quorum opera in bellis administrandis aut gerenda domi rep. prestitisset, tenebre offundi facile potuissent. Malim itaque cum Hincmaro sentire, qui, in pref. ad uitam sancti Remigii scribit de Fortunato, quod a multis potentibus et honorabilibus uiris in his Gallicis et Belgicis regionibus per diuersa loca tunc uite, ac scientie sue merito inuitabatur.

43. Quoniam uero magna et precipua Sigiberti in eumdem humanitatis ac beneficentie officia exstitere,  de ipsoque et fuit, et erit sepius sermo, haud alienum sit de eodem eiusque regno, nec non regia stirpe ac cognatione, aliquid hoc loco dicere. Is itaque filius fuit Clotarii I, Francorum regis, omnium sua etate potentissimi, qui post Clodouei patris obitum regnare ceperat, paterno regno equas in partes diuiso cum tribus fratribus ; quibus uita functis, uniuersum sibi Francorum imperium, partim hereditate, partim armis ac potentia, uindicauerat. Ipse uero Clotarius moriens quatuor post se filios reliquit, Charibertum, Guntramnum, Chilpericum, Sigibertum, qui regnum inter se, iacta sorte, diuiserunt, ac Sigiberto  regnum Theuderici  obtigit, sedemque habere Rhemensem. Porro regum Austrasie, qui Rhemis sedebant, imperium uel in Germaniam longe procurrebat; de quo lege Fort., lib. uI, c. 2, et Ruin., in notis ad Greg. Tur., l. Iu Hist., c. 22.

44. Interea Sigibertus, cum fratres suos reges uidisset infima et seruili conditione mulieribus nupsisse, oblitos generis ac dignitatis sue, regio ipse animo et consilio uxorem regali e stirpe ducendam censuit. Quam ad rem legatos misit in Hispaniam, qui Brunichildem, Athanagildi regis in Hispania filiam, sibi peterent ad nuptias, puellam cum forma corporis, tum industria et morum honestate, consilii  prudentia ac sermonis suauitate, prestantem. Quam cum impetrasset, eidem nupsit regia pompa et apparatu, totiusque regni cum summa letitia ac gratulatione . Hisce nuptiis epithalamium cecinit Fortunatus, de quo supra, n. 34, locuti sumus; idemque scribens ad Gogonem, rem recens gestam declarat his uerbis:

Nuper ab Hispanis per multa pericula terris,
   Egregio regi gaudia summa uehis.

45. Chilpericus, Sigiberti frater, eius nuptias emulatus, misit et ipse in Hispaniam qui Gelesuintham, Brunichildis sororem, sibi peterent, cui nuberet, quam anno fere post quam Sigibertus Brunichildem sibi copulauerat duxit uxorem, Fredegunde, cuius amoribus tenebatur, infimi generis ac seruili ex conditione muliere reiecta. At non multo  post, cum Gelesuintha, Chilperici perfidia offensa, reditum in Hispaniam pararet, eius iussu, dum in lectulo cubaret, interfecta est; atque paucos post dies Chilpericus Fredegundem recepit, cuius deinde fraude et insidiis cum Sigibertus, tum Chilpericus ipse, occisi sunt. Gelesuintham, pertranseuntem Pictauis, uidit Fortunatus, cum adhuc ea in urbe nouus esset, et eius funus acerbissimum lugubri carmine expressit, quod legere est l. uI, c. 7.

46. Sigibertus itaque  nobilissimus iis temporibus, ac prudentissimus rex  eumdem Fortunatum, in Galliam uenientem, perhonorifice excepit,  atque illi Sigoaldum comitem pro socio ac duce itinerum que per Galliam agenda ipsi fuerant dedit, quo scilicet operam suam, et assiduitatem, et tutelam eidem, siue Turonos adeunti, siue urbes alias, ac regiones Gallie peragranti, prestaret. Hoc ex ipso nouimus Fortunato, qui, l. X, c. 20, ad Sigoaldum scribit his uerbis:

Finibus Italie cum primum ad regna uenirem,
   Te mihi constituit rex Sigibertus opem,
Tutior ut graderer, tecum comitando, uiator,
   Atque pararetur hinc equus, inde cibus.
Implesti officium  . . . . .

47. Eumdem uero Turonis confestim, cum per regem Sigibertum licuit, ad sancti Martini sepulcrum uenerandum perrexisse, credendum est, ut quem Rauenne tam preclare de se meritum nouerat, cuiusque  causa in Galliam aduenerat, eius cineres presens coleret, ac uotum suum exsolueret. Preerat tunc temporis Ecclesie Turonensi [a 1Kb] Euphronius, nepos sancti Greg., episcopi Lingonensis, uir cum genere nobilissimus, tum sanctitate clarissimus, quem deinceps Fortunato singulari beneuolentia et amicitie necessitudine fuisse cuniunctum, testantur huiusce ad illum scripte epistole, l. III, c. 1 et 2. Eumdem itaque tunc conuenisse Fortunatus, et eius amicitie fundamenta quedam iecisse, que postea, mutuis officiis culta et aucta, eo peruenit, ut ipse illum parentis in loco haberet, dicendus est.

48. Interea Turonis digressus, cum, itineris causa,  Pictauum uenisset, ea in urbe domicilium suum ac sedem constituit. Id cum ex Pauli Diaconi testimonio discimus, tum ipse Fortunatus de se profitetur, l. uIII, c. 1, sic scribens:

Fortunatus ego hinc humili prece, uoce saluto:
   Italie genitum Gallica rura tenent.
Pictauis residens, qua sanctus Hilarius olim
   Natus in urbe fuit, notus in orbe Pater.
Quinimo id deinceps promeruit, ut illius Urbis clero, quamuis aduena, ascriberetur, ac sacerdotio initiaretur, quod sane magno est illius uirtutis ac uite integritatis et innocentie argumento. Quo uero anno Pictauiensis Ecclesie presbyter factus sit, haud ita facile est statuere. Paulus Diaconus, dum narrat de eodem quod nouissime in eadem ciuitate  primum presbyter, deinde episcopus  ordinatus sit, uidetur ad extremum eius etatis tempus id factum referre. At cum Greg. Turon. Fortunatum suis in libris presbyterum passim appellet, aliter uidetur iudicandum. Nam l. I de Mirac. sancti Martini, c. 13, eumdem aperte conseruum suum, Fortunatum presbyterum uocat. At Gregor. Turon. libros de Mirac. sancti Martini conscripserat, antequam Fortunatus suos illos Iu de uita sancti Martini uersibus exararet, cum in epistola illis prefixa scribat Gregorio, ut, cum iussisset opus illud quod ipse Gregorius de uirtutibus sancti Martini explicuerat uersibus exprimi, sibi illud transmitteret, quod carmine complecteretur. Iam uero Fortunatus elucubrauit libros Iu de uita sancti Martini, sancto Germano, Parisiensi antistite, adhuc superstite, qui  an. 576 supremum diem obiit, uti adnotauimus ad lib. Iu uit. sancti Martini, pag. 470. Ex quibus conficitur iam ex illo tempore Fortunatum presbyterum fuisse. Quin ut hac in re quod sentio proferam, uidetur mihi Fortunatus iam tunc clericus fuisse, cum ab Italia est profectus; idque ex eo coniicio, quod ab eius ceuo Greg. Tur. Presbyter Italicus passim nominetur, quem titulum uel eius opera pre se ferunt.

49. Multo uero difficilius est statuere quonam tempore idem ipse hospitio usus fuerit Agricole, seu Agrecule, episcopi Cabillonensis, siue, ut uerisimilius uidetur, Niuernensis, sicut adnotauimus ad cap. 24 lib. III Op. Fort. Is enim scribens ad eumdem,  non solum se cum illo uixisse pre se fert, sed etiam ab optimo eiusdem parente doctum, institutum ac pastum fuisse, testatur hisce uersibus:

Cum mea terra manu meruit genitoris arari,
   Reddatur nati uomere culta sui.
Nam pater, affectu dulci, memorabilis orbi,
   Me uobiscum uno fouit amore duos.
Corde parens, pastu nutrix, bonus ore magister,
   Dilexit, coluit, rexit, honesta dedit.
Ille pio studio sulcata noualia seuit;
   Quod Pater effudit, hoc mihi semen ale.
Hoc itaque hospitio usum crediderim Fortunatum antequam Radegundi  et eius negotiis conficiendis se penitus daret, a qua deinde haud diutius uidetur abfuisse.

50. Illud uero hoc loci queri solet, quibusnam de causis Fortunatus, posteaquam uotum suum Turonis  exsoluerat , adhuc substiterit in Gallia, nec ad suos remearit. P. Browerus, cap. 2 de uita Fortunati, eius rei causam refert in bellicos tumultus quibus Italia Longobardorum armis tunc maxime afflicta est. Quo sane tempore Taruisium, Fortunati patria, et propinque regiones, posite in ipsius Germanie ore ac faucibus, hostilibus excursionibus et iniuriis in primis patuere. Is interea sibi in Gallia subsidendum duxit, donec, pace et tranquillitate Italie reddita, tuto paternam ad regionem atque domum remigrare posset. Sane haud ipse equo animo in Gallia commorabatur, nec propterea uidetur ex animi proposito alienam regionem patrie ac suis anteposuisse, qui scribens ad Lupum, lib. uII, cap. 9,  hec de se loquitur:

Exsul ab Italia nono, puto, uoluor in anno,
   Littoris Oceani contiguante salo.
Tempora tot fugiunt, et adhuc per scripta parentum
   Nullus ab exclusis me recreauit apex.
Adhuc uero miserabilius suum ab Italia digressum lamentatur lib. uI, cap 10, his uerbis?

Tristius erro nimis, patriis uagus exsul ab oris,
   Quam sit Apolloniis naufragus hospes aquis.

51. Neque altera pretereunda causa est ob quam is in Gallia permanserit, nec ad suos amplius reuersus sit. Hanc autem ipse nobis declarat lib. uIII, cap. 1, inquiens:

Martinum cupiens, uoto Radegundis adhesi,
   Quam genuit celo terra Toringa sacro.
id est, cum eo consilio in Galliam uenisset, quo sancti Martini sepulcrum inuiseret, ac sue erga illum  pietati satisfaceret, Radegundis, piissime femine, precibus ac uotis retentus est, quominus in Italiam reuerteretur; ac inde factum ut in Gallia reliquum uite sue spatium traduceret.

52. Quoniam uero de Radegunde mentio est facta, cuius maxime opera id prestitum fuit, ut Fortunatus in Gallia remaneret, quemque illa coluit semper, atque omnibus liberalitatis et beneuolentie officiis est prosecuta, haud erit alienum de regio eius genere ac fortuna, nec non de egregia uirtute ac sanctimonia, nonnulla dicere, e quibus ad uitam Fortunati et pleraque eius pemata illustranda plurimum lucis addi possit. Fuit itaque Radegundis Bertharii, regis Thuringorum, filia, quem cum Hermenefridus,  germanus eiusdem frater, oppressisset, Radegundis, adhuc puella, patre orba, patrui in tutela relicta est . Postea uero Hermenefrido ipso a Francorum regibus Clotario et Theodorico superato et deuicto, eadem in Galliam adducta captiua est; de qua cum Theodoricum inter ac Clotarium contentio fuisset exorta, utri uxor obtingeret, uicit Clotarius, ac eidem, statim atque per etatem puelle licuit, nupsit, cum eam interea regia in uilla educandam ac nutriendam custodibus tradidisset . uerum regales nuptie delicieque aule potentissime illud pietatis ac religionis studium quod in puellula iam eluxerat, solita suis manibus imam altarium partem tergere, et puerorum choros, diuinas  laudes celebrantium, ducere, nichil imminuerunt, sed potius illustrarunt, ut iam diceretur Clotario a suis aulicis habere eum potius iugalem monacham quam reginam, unde erat in illam nonnunquam asperior. Interea uero Radegundis frater, iniuste a Clotario occiditur, ex aulicorum fraude ac perfidia. Hoc illa tempus et occasionem nacta, sibi a Clotario recedendum censuit, ac monasticam uitam, cuius studio in primis tenebatur, cogitauit amplecti. Itaque ad beatum Medardum, Nouiomensem antistitem, directa a rege coniuge, cum uenisset, ab eodem cepit contendere, ut sese, mutata ueste, Domino consecraret. Quod ille primo recusans, ueritus ne Clotarii indignationem in semet excitaret, postremo cessit precibus, ac uelum eius capiti imposuit,  quo eam sanctimonialem declararet. Illa autem inde digressa Turonis ad basilicam sancti Martini uenit, tum Suedas accessit, uillam agri Pictauiensis, atque illic, monasterio exstructo, ad extremum usque uite diem sanctissime uixit . De qua uti scribit Greg. Tur., lib. III Hist. Franc., cap. 7: Mutata ueste, monasterium sibi infra Pictauiensem urbem construxit; que orationibus, ieiuniis, uigilis atque eleemosynis, predita, in tantum emicuit, ut magna in populis haberetur.

53. In hoc autem Pictauiensi monasterio Agnetem, uirginem singulari pietate ac uirtute prestantem, quam olim ancillam habuerat, et quam a prima etate loco filie  coluerat, et educauerat, abbatissam constituit, ac se  post Deum eius ordinationi regulariter obedituram commisit. Id enim de se ipsa fatetur, apud Greg. Tur., lib. IX, cap. 42. Quocirca canit de illa Fortunatus, lib. uIII, cap. 1:

Regia lactineo commutans pallia cultu,
   uilior ancille uestis amata tegit.
Splendida serraco quondam subuecta superbo,
   Nunc ferit obsequio planta modesta lutum.
Que prius insertis onerata est dextra smaragdis,
   Seruit inops famulis, sedulitate, suis.
Aule celsa regens quondam, modo iussa ministrat,
   Que dominando prius, nunc famulando placet.
Idem scribens ad Agnetem, lib. uIII, cap. 4, sic eam alloquitur:

Sed tibi pre reliquis Mater pia carior instat,
   Eligit excelso consociare choro.
Res probat ipsa tamen, quoniam que filia constas,
    Te matrem uotis optat habere suam;
Quamque suis genibus charam nutriuit alumnam,
   Preficit ecce suo constituenda loco.
Et que te semper baculi moderamine rexit,
   Prompta sub imperio uult magis esse tuo.

54. Summa uero Radegundi facultas et opportunitas fuit, pro regia eiusdem cognatione ac genere, illud suum Pictauiense monasterium pretiosis muneribus ditare, inter que ea precipue numerantur que ipsa a Iustino imper., anno circiter 569, missa ad eumdem legatione, impetrauit, plurimum conferente ad eam rem Sigiberti opera et gratia. Scilicet, ut de ipsa scribit Baudoniuia in eius uita, num. 8: Quod sua uota poscebant obtinuit, ut beatum lignum crucis Domini, auro et gemmis ornatum, et multas sanctorum reliquias, quas Oriens retinebat,  uno residens loco, se habere gloriata est. Ad petitionem sancte misit imper. legatarios cum Euangeliis auro et gemmis ornatis.

55. Hec autem occasio fuit Fortunato ut hymnos nonnullos et pemata alia elucubraret in honorem sancte crucis, que inter celeberrimum illud est quod incipit uexilla Regis prodeunt, Ecclesie ipsius usu iampridem consecratum. Idem preterea scripsit prolixum pema, quo, Radegundis nomine, gratias agit Iustino et Sophie Augg. pro missis ad se pretiosissimis muneribus, quibus totum Occidentem illustratum et ornatum fuisse affirmat.

56. Que uero et quanta Fortunatum inter et Radegundem Agnetemque interesset summe pietatis, beneuolentie, caritatis, necessitudo, eaque ab  omni aliena petulantie suspicione ac periculo, ipse nobis Fortunatus testis sit, lib. XI, cap. 6, scribens ad Agnetem hisce uersibus:

Mater honore mihi, soror autem dulcis amore,
   Quam pietate, fide, pectore, corde colo,
Celesti affectu, non crimine corporis ullo,
   Non caro, sed hoc quod Spiritus optat, amo.
Testis adest Christus, Petro Pauloque ministris,
   Cumque piis sociis sancta Maria uidet,
Te mihi non aliis oculis animoque fuisse,
   Quam soror ex utero tu, Titiana, fores,
Ac si uno partu mater Radegundis utrosque
   uisceribus castis progenuisset, eram.

57. Suam uero precipuam caritatem in Radegundem declarat lib. XI, cap. 2, his uersibus, quibus, cum illa se includeret , suum in ipsam desiderium exprimit, inquiens:

Quo sine me mea lux oculis errantibus abdit,
    Nec patitur uisu se reserare meo?
Omnia conspicio simul ethera, flumina, terram;
   Cum te non uideo, sunt mihi cuncta parum.
Quamuis sit celum, nebula fugiente, serenum,
   Te celante, mihi stat sine sole dies.

58. Harum uero in se munificentiam ac liberalitatem suis sepe carminibus celebrat, quibus, pro missis munusculis, iisdem gratias agit; quod quam crebro fieret, satis indicant hec eius uerba, quibus ad Agnetem scribit, lib. XI, cap. 9:

Portitor ad tantos missus non sufficit unus,
   Lassarunt toties qui rediere pedes.
Singula nec refero, quia me tua munera uincunt .
Idem se pluries conuiuio ab eisdem exceptum ac laute pastum fuisse significat, ac inter cetera, lib. XI, cap. 11, prandium commemorat, ac describit, quod sibi ab Agnete instructum, ac uariis floribus  et frondibus, ad speciem horti uiridantis, pictum et ornatum fuerat, ex quibus illarum erga Fortunatum diligentia ac sedulitas perspici potest.

59. Hec uero inter illos mutua caritas et necessitudo monet ut queramus quo officio maxime, seu munere, apud religiosissimas feminas Fortunatus fungeretur. Sed ante quedam notanda sunt. Ac primum illud animaduerto, singulare semper Radegundis studium in his colendis et audiendis exstitisse, a quibus ad pietatem ac religionem institui poterat: que, ut scribit Fortunatus in eius uita, num. 8: Ad eius opinionem si quis seruorum Dei uisus fuisset, uel per se, uel uocatus, occurrere, uideres illam celelestem habere letitiam . . . sequenti die curam domus committens creditariis, ipsa se totam occupabat iuxta  uiri iusti uerba circa salutis instituta, et circa adipiscende uite celestis commercia retentebatur per dies. Atque hec de Radegunde, dum ea in regia aula adhuc uiueret.

60. Deinde multa iam erant Pictauiensis monasterii sanctimonialibus negotia gerenda, siue que ad priuatas earum curas et officia spectarent, siue que ad totius monasterii rem ac statum pertinerent, quibus in procurandis alterius qui extra monasterii septa uiueret diligentia desiderabatur ac fides. Ita, quo unum aut alterum exemplum proferam, exstat apud Gregor. Tur., lib. IX Histor. Franc., cap. 42, exemplar epistole quam Radegundis mittit ad episcopos Gallie, quo illorum patrocinium et auctoritatem aduersus eos qui monasterii Pictauiensis iura uel bona  ledere uoluissent aliquid impetraret. Item, cap. 39, legitur quoddam rescriptum episcoporum ad Radegundem, in quo moniales ille feriuntur anathemate, que unquam e monasterio egredi aut nubere uoluissent. Hec itaque, et id genus alia, sepe cum episcopis, aut regibus, et aliis principibus uiris, communicanda, et per ipsos interdum transigenda, aliquem, prestantem consilio solertiaque uirum requirebant, qui eadem gereret ac procuraret.

61. Que cum ita sint, illud mihi uideor primo affirmare posse Radegundem et Agnetem totius uite moderatorem ac preceptorem Fortunatum habuisse, cuius iudicio atque consilio cum in rebus suis priuatis dirigendis, tum monasterii totius disciplina temperanda uterentur. Quod sane et tante  necessitudini, quantam inter ipsum et illas interfuisse ostendimus, consentaneum uidetur, et Fortunati religioni, doctrine, prudentie; idque Radegundis illa uota fuisse facile dixerim, quibus uenantius ipse se adhesisse fatetur, quominus ad suos in Italiam regrederetur. Atque etiam adsunt indicia aliqua ex scriptis Fortunati que hoc ipsum confirment. Ita lib. XI, cap. 4, auctor est Radegundi ut ad stomachum corroborandum ac recreandum uini aliquid sumeret, proferens Apostoli exemplum et auctoritatem, Timotheo ad ipsum suadentis. Item, cap. 7, ad Agnetem scribens, rogat ut quod ipse obsequium seu famulatum absens Radegundi impendere non poterat, pro se ipsa prestaret. Idem, cap.  8, gratias agit Agneti quod monialibus epulum; rogatu suo, indulsisset, et optat ad extremum, quo Agnes et Radegundis diu essent superstites, quo earum freno, seu auctoritate, Pictauiensis monasterii status, siue disciplina, diu floreret ac staret incolumis. Postremo, lib. uIII, cap. 17, scribens ad Gregor. Turon., cum graue scandalum ad dissidium, post obitum sancte Radegundis, in eodem Pictauiensi monasterio excitatum fuisset, eidem causam abbatisse commendat his uerbis: Memor sis commendationis beate domne mee filie, uel iam matris uestre, domne Radegunde, pro loci sui, uel persone, totiusque regule, stabilitate quod petiit, et uerborum uel uiscerum supplicatione commisit, ita precipiatis infatigabiliter laborare, qualiter ipse uobis in  retributione sempiterna restituat, qui prouidet auxilium indigentibus. Quibus ex uerbis potest intelligi quo in loco is esset apud Radegundem, et Agnetem, et que iisdem officia prestaret.

62. Atque etiam ex itineribus tam frequentibus que Fortunatum per Galliam Germaniamque habuisse comperimus, coniicere licet plura ad monasterium Pictauiense spectantia negotia per ipsum solita transigi. Ita lib. XI, cap. 27 et 28, scribens ad Agnetem et Radegundem, sua quedam itinera enarrat, quorum in altero diu procella iactatus fuerat, unde in graue uite amittende discrimen uenerat; in altero uero hiemale frigus ac pruinas se perpessum fuisse describit, cum niue et glacie late omnia tenerentur. Atque ipse indicat quedam habuisse  que presens cum illis conferret, nec tum epistole committeret, iis uerbis:

Post referenda simul murmura corde tego.

Item lib. uI, cap. 10, cum Mettin accessisset, narrat lintrem quo uehebatur a regio coquo sibi fuisse abductum; cumque uenisset Nauciacum, uel Nasium, a Sigiberto rege perliberaliter exceptum, necnon ab eius ministris Papulo et Gogone, cum lintrem, tum ceteras copias ad iter suum prosequendum necessarias, refert se accepisse. Idem, lib. X, cap. 10, iter suum, aliud quod circa Rhenum et Mosellam confecerat, describit cum quidem regie domui, id est, Childeberto et eius matri Brunichildi obuius factus, et ab ipsis retentus, et exceptus perhumaniter, eosdem deinde, regia pompa et apparatu iter facientes,  fuisset prosecutus. Haud inuerisimile itaque est Fortunatum isthec loca, non tam solatii sui causa, aut priuati negotii, adiisse, sed ut earum uoluntati ac sollicitudini, quibus se et operam suam addixerat, satisfaceret.

63. Ex hisce autem itineribus  per magnam ipse nactus opportunitatem est percelebres Gallie ac Germanie episcopos adeundi, et cognoscendi quibuscum amicissima beneuolentia coniunctus fuisse ex eiusdem carminibus passim deprehenditur. Atque ut ex iis nonnullos commemorem, quorum ex amicitia et consuetudine non uulgaris commendatio innocentie ac uirtutis Fortunati sumi potest, sanctus Germanus, episcopus Parisiensis, propensissima  in eumdem uoluntate ac beneuolentia exstitit, ut constat inter cetera ex lib. uIII, cap. 2, Op. Fortunati, qui cum ad eumdem proficisci uellet, et a Radegunde retineretur, hec inquit:

Me uocat inde pater, radians Germanus in orbe,
   Hinc retinet mater, me uocat inde pater.
Dulcis uterque mihi, uoto amplectente cohesit;
   Plenus amore Dei, dulcis uterque mihi.

Hic ille fuit Germanus a quo Agnes, Pictauiensis monasterii abbatissa, consecrata est, ut constat ex testimonio Radegundis apud Gregor. Turon., lib. IX, cap. 42, ex quo intelligi potest magnam inde necessitudinis ac beneuolentie causam uel cum Fortunato interfuisse.

64. Felici etiam, episcopo Namnetensi, uiro cum  nobilitate generis, tum uirtute animi conspicuo, acceptus in primis ac iucundus fuit: idque indicant scripta ad illum Fortunati carmina, et illius ad hunc littere quas legere est l. III, cap. 4, 5 et seq. Idem apud Leontium, episcopum Burdigalensem, et Placidinam, eius olim uxorem, mulierem ex imperatoria familia, in primis uero singularis pietatis laude prestantem, non infimum locum tenuit beneuolentie et gratie, ut aperte testantur carm. 15, 16 et 17, l. I. Libro uero Iu, cap. 10, exstat pema, quod ipse scripsit in funus eiusdem Leontii, in quo ipsius generis nobilitati, ac uirtuti, et in gregem suum sedulitati, tum apud reges auctoritati et gratie refert egregium testimonium.

65. Quid uero de Euphronio dicam, antistite Turonensi?  quid de Nicetio, episcopo Treuirensi, aut, qui illum excepit, Magnerico? ad quos singulos exstant scripte Fortunati epistole, seu carmina, l. III, capp. 1, 2, 3, 11, 12 et 13. Nec uero pretereundus sanctus Martinus, Gallicie episcopus, ille qui Sueuos, Gallicie incolas, a paterna superstitione ad Christianam religionem amplectendam conuertit, ad quem item Fortunatus epistolam scripsit, plenam amicissimi desiderii, et pema, in quo eiusdem uirtutes, et erga gregem suum merita commendat. Habes illa l. u, c. 1 et 2.

66. Addendus his Auitus, episcopus Aruernensis, a quo Gregor. Turon. ad studium diuinarum rerum se excitatum fuisse ac prouocatum commemorat in libro de uitis Patrum, cap. 2. Is igitur in primis dilexit  Fortunatum, uti iam coniuncta utrique cum Gregorio necessitudo efflagitare uidebatur. Porro cum Auitus, sacro Pentecostes die, plusquam quingentos Hebreos ad Christum conuertisset, hoc eius factum, prolixo carmine, prosecutus est Fortunatus, Gregorii hortatu.

67. Sed ne singulos commemorem, qui Fortunatum beneuolentia et officiis humanitatis complexi fuisse deprehenduntur, sit unus pro omnibus is, de quo supra mentionem fecimus, Gregorius, Turonensis antistes, uir cum sede ac loco, tum pietate ac doctrina clarissimus. Quam uero ipse diligeret Fortunatum, ac quanta inter utrosque amicitia ac familiaritas intercederet, tam multe et crebre ad illum scripte huiusce littere seu carmina declarant in quibus  is haud secus quam in parentem se affectum esse ostendit, ac uicissim illius precipuum erga se studium et beneuolentiam contestatur. Cum autem, regionum interuallo seiunctus, minus quam uellet ipsi adesse et eius presentia frui posset, desiderium suum litterarum frequentia compensabat. Ut enim ipse de se profitetur, l. u, c. 14, scribens ad eumdem Gregorium:

Iugiter opto libens, sacer amplectende Gregori,
   Cernere uos oculis, querere litterulis.
Dulce uidere mihi, ac si desit copia cerni,
   Spes erit oranti uel dare uerba Patri.

68. Huius suasu plura scripsit aut edidit Fortunatus, que, nisi eius hortatus et impulsus accessisset, fortasse perpetuis in tenebris ac obliuione posteritatis  iacuissent. Quanti uero Gregorius faceret scripta Fortunati, ac quanti interesse arbitraretur eadem publicam in lucem proferri, inde intelligi potest, quod non leuiter cum ipso agendo, sed obtestando et adiurando ab eo contenderit, quo carmina sua et alia Opuscula in unum uolumen colligata euulgaret. Id ex ipsius Fortunati testimonio discimus, ita scribentis ad Greg., lib. I, cap. 1: Unde, uir apostolice, predicande papa Gregori, quia uiriliter flagitas ut quedam ex opusculis imperitie mee tibi transferenda proferrem, mearum nugarum admiror te amore seduci; ac rursus: Sed quoniam humilem impulsum, alacriter acrius renitentem, sub testificatione diuini mysterii, et splendore uirtutum beatissimi Martini, coniurans, hortaris sedulo ut contra pudorem  meum deducar in publicum, etc. Libro uero u, cap. 5, se item ab eo ad scribendum incitatum scribit iis uerbis: Instigas, Pater optime, seria curiositate, sincera tamen dulcedine, carmine elinguem proloqui, et currere pinguem uersu pedestri. Eadem fere scribit, l. IX, c. 6.

69. Atque hec inter carmina que tunc edidit Fortunatus plura sunt que ad Gregorium ipsum scripta fuerunt, atque eius uirtutum laudem et commendationem complectuntur. Ac inter cetera illud eminet in primis, quod exstat lib. u, cap. 3, scriptum ad ciues Turonenses, quo iisdem uenantius gratulatur, quod Gregorius Ecclesie illius episcopus creatus fuisset, ac bona iis omnia ex pontificis sui aduentu ac presentia ominatur.

 70. Qua uero in se munificentia ac liberalitate idem Gregorius esset, passim suis in carminibus declarat, atque ut de ceteris taceam, lib. uIII, cap. 25, memorat sibi ab illo agellum prestitum fuisse ad alimoniam ac ceteros sumptus, in quo munificentiam eiusdem confert cum liberalitate sancti Martini, cum hic de parte chlamydis sue nudum et egentem contexit, his uersibus:

Munifici reparans Martini gesta, Gregori,
   Texit ut ille habitu, nos alis ipse cibo.
Ut chlamydem ille prius, sic tu partiris agellum;
   Ille tegendo potens, tuque fouendo decens.
Cuius quidem agelli situm et amenitatem describens, c. 24 eiusdem libri, hec ait:

In qua sorte loci facta est collatio doni,
   Qua uigenna procax littore frangit aquas.
 Lapsibus et tumidis dum fertur nauta carinis;
   Iugera culta uidet, quando celeuma canit.

71. Eiusdem uero in se collata munera ac beneficia summatim complectens, l. uIII, c. 23, eorum magnitudinem ac numerum exprimit, inquiens:

Gurgitis in morem si lingua fluenta rigaret,
   Turbine torrentis uel raperetur aquis,
Ad tua precipue preconia summa, Gregori,
   Dum non explerem flumine, gutta forem.
Munificumque Patrem equaret nec Musa Maronis,
   Fers bona quanta mihi, quis ualet ore loqui!

72. Quid autem reliquos enumerem quos sui amicos ac patronos habuit in Gallis Fortunatus? Reges dico ac principes uiros, quibus tam acceptum atque omni tempore iucundum et charum eumdem fuisse, permagnum, meo quidem iudicio, cum ingenii eius et doctrine, tum uite integritatis, atque etiam cuiusdam  in familiari consuetudine urbanitatis ac festiuitatis, est testimonium. Supra iam diximus quam is Sigiberto, regi Austrasie, gratus esset et iucundus: cui addendi eiusdem fratres, Charibertus, Guntramnus, Chilpericus, et Sigiberti filius , Childebertus, cum reginis suis Brunichilde, Gelesuintha, Fredegunde, ac regiis familiis, apud quos Fortunatum in honore ac pretio fuisse, tot de his atque ad ipsos scripta pemata passim testantur.

73. Iam uero preter Gogonem, Lupum, Magnulphum, Iouinum, et alios de quibus supra mentionem feci, Mummulenus etiam, uir illis temporibus dignitate prestans, et inter suos nobilissimus, amicissimus Fortunati fuit. Hic illum egregie laudat l. uII,  c. 14, ac l. IX, c. 2, scribit ad eumdem consolatoriam epistolam pro morte puelle filie. Item Papulus, uir apud Sigibertum potentissimus, Berulfus, Condo, Gundoarius, Boso, Galactorius, Chrodinus, Mummolus, et alii cum uirtute ac dignitate precellentes uiri, tum apud reges suos honorati et gratiosi, precipua beneuolentia eumdem prosecuti deprehenduntur. Quod autem ad eius commendationem, meo quidem iudicio, ualere plurimum debet, illud est, quod cum illorum quos nominaui plerique uaria fortuna usi interdum sint, ac nonnulli uel in reges ipsos conspirauerint, aut ab iisdem defecerint, alii grauibus de causis suspecti et offensi locum suum et gradum amiserint, et exsilio aut morte multati miserrime interierint, unus pene Fortunatus,  nulla unquam de causa accersitus aut suspectus legitur fuisse, nec eorum quos amicissimos et coniunctissimos habebat calamitas illi qua apud Reges fruebatur gratie offecit aliquando: quod magno indicio est ita eumdem nobilissimorum uirorum amicitias coluisse, ut idem alienis a persona sua et gradu negotiis sese non immisceret, atque, ab omni partium studio alienus, quod suum erat opus persequeretur, pacis atque otii amicus.

74. Spatium uero temporis aliquod habitauit Fortunatus in ea Britannie minoris parte que ad Oceanum posita, eius fluctibus alluitur ac cingitur. Sic enim ipse scribit ad Felicem Namnetensem, l. III, cap. 4: Oscitante me prope finitima pelagi blandimento  naturalis torporis in lecto, et littorali diutius in margine decubante, subito per undifragos uestri fluctus eloquii, quasi scopulis incurrentibus elisa, salis spargine me contigit irrorari. Idem scribens ad Druconem Diac., lib. III, cap. 33, hec ait:

Nos maris Oceani tumidum circumfluit equor,
   Te quoque Parisius, chare sodalis, habet.
Sequana te retinet, nos unda Britannica cingit.
   Diuisos terris, alligat unus amor.
Non furor hic Pelagi uultum mihi subtrahit illum,
   Nec Boreas aufert nomen, amice, tuum.

75. Querendum autem uidetur quanam maxime de causa idem in oras illas ac littora secessisset? Qua in re si licet coniicere aliquid, illud primum animaduerto, solemne tunc temporis plerisque uiris religiosissimis  fuisse ut per annum, ac sacro maxime quadragesimali tempore, in locum quempiam ab hominum frequentia remotum secederent, in quo precibus soli ac ieiuniis uacarent. Ita de sancto Senoch narrat Greg. Tur., lib. de uitis Patrum, cap. 15, quod a die sancti Martini, usque ad Natalem Christi diem, et rursus quadraginta ante Pascha diebus cellula uiuebat inclusus; itemque de Berecundo [a 1Kb] , pontifice Ambianensi narrat auctor Gregorio ceuus, quod secretum in locum recedebat, ut sacro quadragesimali tempore diuinarum rerum contemplationi uacaret impensius.

76. Porro eam ad rem aptissime occurrebant insule, que, mari undique circumfuse, frequentiores hominum arcebant accessus. Hinc de Palladio, Santonensi  episcopo, narrat Gregorius, lib. uIII Hist. Franc., cap. 43, quod ipse Quadragesime tempore in insulam maris, orationis causa, secessisset. Sanctus Marculfus etiam, abbas Nantensis, in quamdam insulam quotannis confugiebat, quatenus ibi super illud sacrum tempus quadragenarium corpus rigidius solito maceraret, et quo ab hominum conspectu esset remotior, eo ad uigilias, orationem, ieiuniaque exercenda aptior, atque expeditior esset, ut legitur in eiusdem uita, n. 12, que relata est sec. I Bened., pag. 128. Porro uel etate diui Ambrosii quam frequentari insule solerent ab his qui, pietatis causa, sola ac secreta in loca cupiebant secedere, indicat ipse Ambrosius in Hexam. l. III, c. 5, iis uerbis: Quid enumerem insulas . . . in quibus ii qui se abdicant intemperantie  secularis illecebris, fide continentie proposito, eligunt mundo latere, et uite huius declinare dubios anfractus? Mare est ergo secretum temperantie, exercitium continentie, grauitatis secessus, portus securitatis, tranquillitas seculi, mundi huius sobrietas, tum fidelibus uiris atque deuotis incentiuum deuotionis, ut cum undarum leniter alluentium sono certent cantus psallentium, plaudant insule tranquillo fluctuum sanctorum choro, hymnis sanctorum personent.

77. Que cum ita sint, adducor ut credam uel Fortunatum in quampiam insulam secedere aliquando consueuisse, idque forte sacro Quadragesime tempore, in qua, ab hominum turba remotus, atque omnibus uacuus negotiis, ieiuniis ac precibus studiosius  instaret. Quod enim ipse in aliqua insula uixerit, ex eiusdem uerbis intelligi potest, quibus ad Placidinam scribit, lib. I, cap. 17, hoc modo:

Munera parua nimis, pia, suscipe, queso, libenter,
   Que magis ipsa decens, munus in orbe micas.
Fluctibus e mediis hec ut daret insula uobis,
   Oceanus tumidis murmure prestat aquis.

78. Quanquam uel ea fortasse fuit causa cur Fortunatus insulas, siue alia maritima loca, peteret aliquando, quod is sanctissimorum hominum, qui illis in regionibus habitauerant, ac rerum ab iisdem gestarum monumenta quereret, quibus cum ad pietatem accenderetur, et acueretur ad imitationem similitudine exemplorum, tum actas ab iisdem uitas conscriberet. Quod in primis solemne eidem fuisse,  cum tot ab ipso elucubrate uite sanctorum testantur, tum hec eius uerba confirmant, quibus ipse de se profitetur, lib. II, cap. 12:

Laudibus humanis reliquorum corda resultent,
   At mihi de iustis commemorare placet.
Nam pietatis opus, uictores texere libris,
   Admonet ingenium res ratione duplex.
Una quod est habilis de magnis magna fateri,
   Nam bona qui reticet criminis auctor erit.
Altera causa monet, quoniam successus amatur,
   Et meliora cupit qui sua facta legit.

79. Ac sane non obscurum eius rei indicium ipse nobis prestat Fortunatus, l. I, c. 17, ad Placidinam scribens hisce uerbis:

Que loca dum uolui properans agnoscere ponti,
   A Borea ueniens, reppulit unda furens.
Prosperitas ut uestra tamen se plena probaret,
   Obtulit in terris quod peteretur aquis.
 Quibus postremis uersibus id mihi maxime indicasse uidetur, quod cum eo consilio nauigaret ut relicta quibusdam maritimis in locis a piissimis uiris pietatis sue ac sanctimonie uestigia cognosceret, inde reiectus tempestate, et ad Placidinam delatus, in eius persona ac uite ordine id expressum repererit quod aliis in locis nauigando querebat.

80. P. Browerus  arbitratur Radegundem secutam Fortunatum fuisse, ac in eadem cum ipso aut certe proxima insula interea habitasse. Ea uero ratione ducitur, quod scribens Fortunatus ad Felicem, episcopum Namnetensem, in eadem epistola, in qua dicit se oscitari prope finitima pelagi, refert ipsius Felicis uerba, quibus antea ad sese scripserat: Ipsum Radegundis  muro caritatis inclusum uiuere.

81. Sed id mihi tanti esse non uidetur quamobrem credamus Radegundem, eius regule ad quam mores suos conformauerat ac sui propositi oblitam, unquam e monasterio egressam esse, ut alio concederet. Ipsa siquidem regulam sancti Cesarii Arelatensis episcopi sequebatur, in qua, art. 5 recapit., diserte cautum fuerat: Ut nulla ex uobis  usque ad mortem suam de monasterio egredi permittatur, aut per se ipsam presumat exire. Hinc de Radegunde scribit Baudoniuia in eius uita, num. 28, quod instituerat ut nulla uiuens foras monasterii ianuam egrederetur. Quin ipsamet Radegundis, in epistola ad episcopos Gallie , implorat eorum auctoritatem aduersus  moniales illas que extra regulam exinde  egredi tentauissent. Postremo eadem in libro de Excidio Thoringie sic a Fortunato loquens ad Hamalefredum, patruelem suum, inducitur:

Sacra monasterii si me non claustra tenerent,
   Improuisa aderam, qua regione sedes.
Nullo itaque modo credibile est Radegundem unquam a monasterio recessisse, quo Fortunatum sequeretur, siue religionis ac pietatis gratia, siue ulla alia de causa loca maritima petentem.

82. Porro ex illa que Radegundem inter ac Fortunatum interfuit necessitudine, Browerus coniicit eumdem monasticem amplexum fuisse, ac fortasse regulam sancti Cesarii, episcopi Arelatensis, secutum esse, in quam precipuum exstitisse Radegundis studium  testatur idem Fortunatus, de illa scribens, lib. uIII, cap. 6:

Concipiente fide Christi Radegundes amore,
   Cesarii lambit regula quidquid habet.
Cuius pontificis refluentia pectore mella,
   Colligit, et riuos insatiata bibit.

83. Addit Browerus eumdem, more ueterum anachoretarum, fiscellas texere solitum, e quibus unam mittens ad Radegundem et Agnetem, l. XI, c. 13, sic eas alloquitur:

Ista meis manibus fiscella est uimine texta,
   Credite, mi chare, mater et alma soror.
Item eodem in libro, c. 17, aliud operis, suis manibus confectum, ad easdem mittit his uerbis:

Composui manibus propriis hoc munus amoris,
   Sed tibi, uel domine sit, rogo, dulce mee.
Quis autem ignorat id maxime monachorum proprium  fuisse, ut manibus suis quotidiano operi instarent, ac fiscellas, uel id genus alia, elaborarent atque contexerent?

84. Atque his Broweri coniecturis uel illud addere placet, quod a cl. Ruinart animaduersum est in pref. ad Op. Greg. Tur., n. 35, inquiente: Monasticus ordo, iam tempore Gregorii, ita erat clericatui coniunctus, ut idem fuerit monachum esse ac clericum. Aliquam etiam ex eo coniecturam facere possumus, quod, cum is, lib. Iu uite sancti Martini, de Paulo, Aquileiensi episcopo, scribat:

Qui me primeuis conuerti optabat ab annis,
innuere uidetur, se, etsi non prime uis ab annis, postea tamen conuersum fuisse, id est, monasticen fuisse amplexum, ut ostendimus supra, num 13.

 85. Sane Radegundis preter illud suum monasterium mulierum, quod Agneti regendum tradiderat, et in quo ipsa uiuebat, aliud uirorum apud Turonos exstruxerat. Quin et Pictauis basilice sancte Radegundis aliud monasterium uirorum adiunctum fuisse constat ex Baudoniuia, lib. uite sancte Radeg., num. 19 et 31, in quo credibile est Fortunatum etiam, siue exemplo ac imitatione, siue incitamento et hortatu Radegundis, monachum egisse ut et illi presto esset, si quid eius consilio et opera indigeret, et uite consuetudine ac instituto ad eius uite similitudinem propius accederet.

86. Quamuis autem plurima exstiterint Fortunati officia in Agnetem ac Radegundem, quibus nunquam  eius diligentia ac sollicitudo uidetur defuisse, non minora tamen pietatis ac sedulitatis officia Ecclesie Pictauiensi, cuius clero  ascriptus fuerat, prestitisse dicendus est. Neque uero sine preclaris illam in Ecclesiam meritis uir, presertim aduena, supremam ipsius Ecclesie sedem aliquando adipisci potuisset.

87. Mirandum est autem nonnullos exstitisse qui inficiati sint uenantium Fortunatum episcopum fuisse unquam, aut alium Fortunatum comminiscantur, ad quem munus illud delatum fuisse asserant, a nostro plane diuersum. Qui ea maxime ratione ducuntur, quod Gregorius Turonensis, quoties eius mentionem facit nonnisi presbyterum illum nominet. At duo grauissima ac certissima monumenta euincunt  Fortunatum nostrum episcopum, et quidem Pictauiensem fuisse. Nam primo Baudoniuia, monialis monasterii Pictauiensis, ceua Fortunato, sic de ipso scribit in prolog. uite sancte Radegundis: Non ea que uir apostolicus, Fortunatus episcopus, de beate uita composuit iteramus. Quis autem asserat uitam beate Radegundis, que alteri scripte a Baudoniuia solet prefigi, a nostro uenantio Fortunato non fuisse conscriptam? Deinde Paulus Diac., lib. II Hist. Long., cap. 13, sic de ipso scribit: Nouissimeque in eadem ciuitate  primum presbyter, deinde episcopus ordinatus est. Iam uero Paulus diaconus a Carolo Magno, postquam hic Longobardorum regnum in Italia exstinxerat, abductus in Gallias, cum et Pictauum ad tumulum Fortunati uenisset,  ex certis monumentis rem omnem discere potuit.

88. Quod uero Greg. Turonensis nonnisi presbyterum eum appellet, nichil negotii ea res facit, cum Fortunatus nonnisi extremo uite sue tempore, ut infra dicemus, Pictauiensis episcopus creatus sit, quo tempore Gregorius non solum ediderat libros suos, sed etiam uita functus fuerat, ut suo loco ostendemus. Atque isthec fuit causa cur eius opera Gregorio Turon. nuncupata presbyteri Italici, non episcopi Pictauiensis, nomen preferant.

89. Quo uero anno Fortunatus sedem Pictauiensem conscenderit, difficile est definire [a 1Kb] . Quo scilicet tempore decessit Radegundis  Pictauiensem Ecclesiam adhuc regebat Mauroueus,  ex testimonio ipsius Gregorii, qui cap. 106 lib. de Gloria conf., testatur se, Mauroueo absente, curasse funus ac sepulturam beate Radegundis. Mauroueum excepit Plato an. 592, qui ad illam sedem euectus est, adhuc superstite Gregorio, cuius fuerat discipulus. Hinc quo die Plato Pictauiensis episcopus constitutus est, sic de illo cecinit Fortunatus lib. 10, cap. 18.

Gaudia leta paret presentia sancta Gregori,
   Et geminas urbes adiuuet una fides.
Qui modo discipulo Platone, antistite summo,
   Solemnem Ecclesie hic dedit esse diem.
Sunt qui huic Platoni Placidum suffectum fuisse asserunt in sede Pictauiensi; sed hic non alius fuit a Platone ipso, ut adnotat cl. Ruin., ad Op. Greg. Turon.,  lib. Iu de Mir. sancti Martini, cap. 32. Platoni itaque uita functo, non alius successit quam Fortunatus; cumque obitus Platonis referatur ad annum circiter 599, eodem ferme tempore Fortunatus episcopus Pictauiensis creatus fuisse dicendus est, cum Greg. Tur. ad an. 595 diem suum iam obiisset.

90. Exstat lib. Iu Op. Fort., cap. 25, pema scriptum ab eo in funus Theodechildis regine, que ad an. 598 fato exstincta est, ut ostendit cl. Pagius, ad illum annum, num. 4. Non multo itaque postquam illud epithaphium scripsit, renuntiatus est episcopus Pictauiensis, iam inclinata ad senectutem etate. Cum enim is annos circiter triginta sex natus uenerit  in Gallias, ac triginta quatuor alios exegerit in hoc regno, antequam episcopus fieret, constat ad illum peruenisse dignitatis gradum, cum iam deuexus esset ad senectutem.

91. Locum illum adeptus Fortunatus, cum uite innocentia et uirtutum exemplo, tum doctrina plurimum, gregi suo profuit. Exstant iam eiusdem Expositiones in Symbolum et Orationem Dominicam , quas ille ad eum finem elucubrasse uidetur, ut eas plebi sue recitaret, quarum in altera hec ait inter cetera: Inde retinentes eius  mysteria, et quam multa sint in breuitate collata, propter edificationem Ecclesie, paucis docemur explicare, quia tunc nobis melius placebunt auditu, cum patuerint intellectu. Itaque ad ipsum ueniamus  sancte Orationis sermonem, etc. Quibus in uerbis Pastoris gregem suum instituentis persona satis ostenditur.

92. Non multos uero annos Pictauiensi Ecclesie prefuit Fortunatus, cum eidem iam demortuo successerit Caregisilus, et hunc Ennoaldus exceperit, qui ad an. 615 Pictauiensem Ecclesiam regebat, de quo legendus Cointius ad hunc annum, num. 27. Fortunatus itaque, septimo ineunte seculo, e uita excessisse dicendus est; ac Pictauis in basilica sancti Hilarii  digno tumulatus honore quiescit. Cuius ad tumulum cum idem Paulus, uenerationis ac pietatis causa, accessisset, sequens epithaphium, rogatu Apri, eius loci abbatis  scribendum contexuit:

 Ingenio clarus, sensu celer, ore suauis,
   Cuius dulce melos pagina multa canit.
Fortunatus apex uatum, uenerabilis actu,
   Ausonia genitus, hac tumulatur humo.
Huius ab ore sacro sanctorum gesta priorum
   Discimus: hec monstrant carpere lucis iter.
Felix, que tantis decoraris, Gallia, gemmis,
   Lumine de quarum nox tibi tetra fugit.
Hos modicos prompsi plebeio carmine uersus,
   Ne tuus in populis, sancte, lateret honor.
Redde uicem misero, ne iudice spernar ab equo,
   Eximiis meritis posce, beate, precor.

93. Porro Fortunatus cum ob pietatem ac sanctimoniam, tum ob ornamenta ingenii atque doctrine, commendari plurimum consueuit, ut tot pene habuerit uirtutis sue precones, ac testes, quot de illo scripsere. Certe tot in Gallia Germaniaque clarissimi  sanctitate uiri, inter quos celeberrimi illius etatis episcopi, cum Fortunato intima amicitia ac familiaritate coniuncti, in primis uero Radegundis et Agnetis, que tam singularis pietatis laude illis temporibus floruerunt, tanta cum Fortunato necessitudo et caritas, satis declarant qua is existimatione esset in Galliis, queque de eiusdem uirtute esset omnium opinio.

94. Itaque mirandum non sit Baudoniuiam apostolicum illum uirum appellasse: Paulum Diaconum, cum uenisset in Gallias, eiusdem tumulum, ut ipse de se profitetur, orationis causa inuisisse, atque eumdem sanctum et beatum in illo carmine quod ad eius sepulcrum elucubrauit nominasse, ac implorasse  ut sibi apud equum iudicem eximiis meritis patrocinaretur. Ex quibus intelligi potest eam que tunc de Fortunati sanctitate opinio in Galliis fuit, uel ad posteriores etates, perpetua hominum consensione, peruenisse.

95. Ipsum deinde Fortunatum inter imagines sanctorum Augustanorum relatum legimus iis uerbis: Sanctus Fortunatus ex presbytero Italico, episcopus Pictauiensis; quem honorem eidem tributum censent nonnulli, quod eam ad urbem, in suo illo per Germaniam itinere, accesserit, ut cineres sancte Afre ibi conditos ueneraretur; ac forte, spatium temporis aliquod ea in ciuitate commoratus, egregie uirtutis specimen aliquod dederit . Idem inuocatur in litaniis sancti Cypriani extra muros  Pictauienses, ut ex illius Ecclesie sacris monumentis ostendit Andreas Suassaius ad calcem Martyrologii Gallicani. Qua de re legendus Cointius, ad an. 599, num. 28, et Pagius, ad an. 568, num. 4. In uetustissimis etiam precibus, seu litaniis, solitis a Carolo Caluo recitari, inter ceteros sanctos episcopos uel Fortunati nomen expressum reperitur his uerbis: Sancte Fortunate, ora pro nobis, uti apparet ex antiquissimo Ms., quod edidit Stephanus Balutius in app. ad Cap. Regum Franc., cap. 94. Postremo eiusdem Festum in Ecclesia Pictauiensi sub ritu duplici celebratur ad diem 14 Decembris, ut referunt Sammarthani in Gall. Christ., t. II, p. 1151. Legendus et Suassaius in Mart. Gall. II, p. 13, Kal. Ian.

 96. Atque hec externa sunt de pietate ac religione Fortunati testimonia. Si autem eius scripta, siue prosa, siue uersu, elucubrata, legantur, nichil fere aliud illa quam egregiam in Deum ac beatam Mariam, Diuosque omnes, pietatem et reuerentiam pre se ferunt, tum in uirtutibus hominum ac preclaris meritis celebrandis alienum ab omni inuidentia singulare studium ac sedulitatem. In iisdem ubique digna Christiano homine, ingenuitas ac morum simplicitas apparet, in colendis amicitiis singularis innocentia ac fides, tum precipuus equitatis honestatisque amor ubique expressus perspicitur. De se quoties loquitur, non modo uerbis non effert ea ornamenta que alii in ipso admirabantur, sed etiam totus est in eisdem occultandis, aut extenuandis, idem in ceteris ornandis,  quos ulla uirtutis laude prestare cognouerat facilis ac liberalis ostenditur.

97. Eiusdem uero in scribendo pietatem Ecclesia testimonio suo ac facto comprobauit, cum plures hymnos ab ipso concinnatos ad diuina officia et sanctorum festa celebranda adhibuerit, et usu suo consecrarit, quos permultos fuisse  ex Paulo Diac. et Ioanne Trithemio discere possumus, quorum alter hymnos singularum festiuitatum compositos a Fortunato fuisse refert, alter hymnos ab eodem elucubratos septuaginta septem enumerat, quorum primus ille statuitur, qui incipit: Agnoscat omne seculum, etc., qui exstat lib. uIII, cap. 3, Op. Fort.

 98. Quod uero attinet ad ingenium et doctrinam Fortunati, etsi illud dem, eiusdem pemata iis leporibus ac uenustatibus lita sepe non apparere quas delicatuli nonnulli persequi ac desiderare consueuerunt, imo et quamdam interdum barbariem, ex temporum indole, pre se ferre concedam, idem tamen illud affirmo, cum aptis concinnisque sententiis tota fere illa contexta esse , tum ne rude quidem, saltem in locis pluribus, aut impolitum dicendi genus ab eo adhiberi, quinimo tale quod interdum uel delicatiores aures delectare possit. Idem in affectionibus animi, pro temporum ac personarum natura, exprimendis  maxime antecellit; nec  salis quidem et leporis expers, cum locus expostulat, deprehenditur.

99. Quod si quis forte id desiderat, ut elegantior interdum ac diligentior esset, idem meminerit oportet, ea in tempora illum incidisse, quibus diutinis bellis ac frequentibus Barbarorum incursionibus non solum Italia, in qua doctus et educatus fuerat, sed etiam, in qua deinceps uixit, Gallia uexata et afflicta sepius fuit, ut mirandum potius sit, si quid, ea etate, cum ceteris in rebus, tum in Musis ac litteris, barbariem ac feritatem non redoleret. Si quid uero aliud, Muse certe quietem et otium desiderant, ac quamdam uacuitatem ab angoribus. Quocirca quid tandem festiuum, ac letum, et suis absolutum numeris, canere is poterat, qui, anxius ac sollicitus,  illud sepe quereret:

Si grauis arma tenens, Italas terit hospes arenas?
quique ab Italia diu exsul, secum illud et cum aliis conquerebatur:

Cur mihi tam ualidas innectis cura querelas?
Tristius erro nimis, patriis uagus exsul ab oris,
   Quam sit Apolloniis naufragus hospes aquis.

100. Hisce adde quod is pleraque carminum non domi scripsit otiose, ut eadem seria cura ac diligentia elucubrare, ac, si quid minus commode exciderat, refingere ac limare subtilius posset, sed in itinere, aut nauigans, aut equitans, fere effudit, aut inter barbaros homines, inuitatus ad conuiuia, ex tempore profudit. Ut enim ipse de sese scribit ad Gregor. Turon., lib. I, cap. 1: Presertim, inquit, cum ego  imperitus de Rauenna progrediens Padum, Athesim, etc., tranans, pendulus montanis anfractibus, Pyreneis occurrens, Iulio mense niuosis, pene aut equitando, aut dormitando conscripserim. Ubi inter Barbaros longo tractu gradiens, aut uia fessus, aut crapula brumali, aut frigore, Musa hortante, nescio gelida magis an ebria, nouus Orpheus Lyricus, silue uoces dabam, silua reddebat. Quibus propterea se excusat ad Gregorium, quominus carmina sua ederet. Item in alia epistola ad eumdem Gregor., que prefixa est quatuor libris de uita sancti Martini, suum quoddam pema ad eumdem dicit mittere: quod in opere messium, id est, in ipsa messe, ait, ut presens explicare portitor poterit, nec expedire licuit, nec tentare singula. Et addit: Totum illud opus  uersu intra hoc bimestre spatium, audax magis quam loquax, nec efficax, cursim et impolite, inter friuolas occupationes, sulcaui. Idem ueniam rogat ad extremum, quod magnam lituram, in messe scribenti, pluuia superfudisset. Item prolixum pema, quod exstat lib. u, cap. 5, scriptum rogatu eiusdem Gregorii in laudem Auiti, pontificis Aruernensis, intra duos nec integros dies, se absoluisse scribit, cum instans portitor  per uerba, sigillatim hianti fauce cadentia, quasi grauis exactor, non in me tam fenera soluere cogeret, quam pensare.

101. Ex quibus facile perspici potest Fortunatum, dum aliis fere negotiis distineretur, aut cum premeretur temporis angustia, pemata sua fudisse. Quocirca hinc quisque facile coniecturam facere debet  qualis et quantus peta exstitisset, si melioribus temporibus fuisset natus, ac uacuus negotiis Musas domi colere otiose potuisset, cum in tanta barbarie uitaque tam occupata non modo non uulgaris, aut mediocris, sed plane bonus peta ac sua etate facile princeps euaserit.

102. Quid autem ueteres senserint de ingenio doctrinaque Fortunati, ex corum testimoniis intelligi potest, que suo loco a nobis ponenda sunt. Hic solum eiusdem amicissimi et equalis Gregorii Turonensis testimonium liceat afferre, qui in epistola, quam pretexit quatuor libris de uirtutibus sancti Martini, cum tanto operi quod aggressus fuerat perficiendo semet imparem dixisset: Utinam, ait, Seuerus aut  Paulinus uiuerent, aut certe Fortunatus adesset, qui ista describerent. Idem Fortunatum adiurauit sub testificatione diuini mysterii, et splendore uirtutum beatissimi Martini, ut pemata sua in unum collecta uolumen ederet, utique plurimi interesse existimans ne diutius in silentio ac tenebris laterent, sed in communem fructum proferrentur. Eidem addendus Felix Namuetensis episcopus, qui scripserat ad Fortunatum eius uocem nec acclamatione laudum superatam in ultimo orbis angulo personasse. Quibus ex uerbis intelligi potest quenam in tota Gallia esset de ingenio eius ac litteris communis fama et existimatio.

103. Neque uero eiusdem opera in carminibus pangendis tantummodo aut sanctorum uitis describendis prestitit, sed idem ne a theologicis quidem studiis  alienus fuit. Sane eiusdem in Orationem Dominicam explanatio pre ceteris declarat quo is sensu ac iudicio esse theologicis in rebus. Item carmen 7 lib. uIII, quod . . . laudem sancte Marie uirginis et Matris  Domini scriptum est, satis ostendit quam is uersatus esset in theologicis disciplinis. Is tamen uidetur huiusce scientie laudem a se remouere, scribens ad Martinum Gallicie episcopum, lib. u, cap. 1, his uerbis: Plato, Aristoteles, Chrysippus, uel Pittacus, cum mihi uix opinione noti sunt, nec legenti Hilarius, Gregorius, Ambrosius, Augustinus, quos, si uel in uisione noti fierent dormitanti, nec ego uere cognoscerem. Sed quid mirandum est hominem laudes suas occultandi sagacissimum hec scripsisse ad Martinum, qui in sua quadam ad eumdem epistola scripserat de Fortunato quod post stoicam peripateticamque censuram theologie ac theorie studio mancipatus fuisset? Certe is presbyter primum, deinde uel episcopus renuntiatus, diutius illa scientia carere non potuit ad  quam sibi comparandam uel exemplo Radegundis incendi poterat, de qua, ut refert Baudoniuia in eius uita, num. 9, assidua rerum diuinarum in meditatione assiduaque lectione diu noctuque uersabatur.

104. Idem etiam  Grecarum litterarum expers non fuit quas forte Rauenne, in illo scientiarum omnium Lyceo, didicerat, ac in Galliam deportarat. Eius uero rei argumentum ab ipso profertur, quod is scribens ad Felicem, Episcopum Namnetensem, cuius eloquentie admiratione se perculsum fuisse narrat, hec dicat: Credebam quasi sono Pindarico compactos tetrastrophos pedestri glutine suggilatos . Ac profecto is qui, scribens ad Gregor. Turon.,  sic exorditur epistolam: Apud pietatis animum, quod opere minus inscribitur, dilectionis intuitu dilatatur. Nam et reliqua cratoribus et dialecticis permittantur, etc., haud uidetur Grecarum litterarum ignarus fuisse. Postremo, quod meo iudicio maxime facit ad rem, plura sunt in eius scriptis que Grecum dicendi leporem ac modum passim referant. Merito itaque reprehendendus Hilduinus abbas, qui, in epistola ad Ludouicum Pium, idcirco illum de natione Dionysii Areopagite, de quo hymnum pulcherrimum scripserat, et ordinatione episcopatus mentionem non fecisse narrat, quia Grece lingue penitus expers fuit. Atque hec de pietate, tum scientia Fortunati et ingenio, satis a me dicta existimo.

 Ut autem illa que in eius uita retulimus, uel hominum doctissimorum qui de Fortunato, omni fere etate, aliquid scripserunt auctoritate ac testimoniis comprobentur, placet hic elenchum eorum subiicere.





TESTIMONIA uIRORUM ILLUSTRIUM DE uENANTIO FORTUNATO.


Greg. Tur., lib. u Hist. Franc., cap. 8.


Si quis strenuus uirtutes illius , quas in corpore fecit, sollicite uult inquirere, librum uite illius, qui a Fortunato presbytero compositus est, legens, cuncta reperiet.


Idem lib. I de Glor. martyr., cap. 42, agens de templo sancti Laurentii apud Brionas, et de trabe que per miraculum creuerat, etc, qua frusta excidebantur ad morbos curandos:


 »Quod, ait, Fortunatus presbyter his uersibus prosecutus est: Laurentii merito, etc., multo plures exinde scripsit uersiculos, quos ego pretermisi, hos tantum pro testimonio ueri scribens, etc.«


Idem in epistola prefixa lib. quatuor de uirtutibus sancti Martini.


Utinam, inquit, Seuerus, aut Paulinus uiuerent, aut certe Fortunatus adesset, qui ista describerent, etc.


De eodem Fortunato uel aliis in locis mentionem facit. Baudoniuia sanctimonialis, in prologo ad uitam sancte Radegundis.

Non ea, que uir apostolicus Fortunatus episcopus de beate uita composuit, iteramus, etc.


Paulus Diaconus, de Gestis Longobar., lib. II, cap. 13.

Sane quia huius Felicis fecimus mentionem, libet quoque pauca nos de uenerabili et sapientissimo uiro Fortunato retexere, qui hunc Felicem suum asseuerat socium fuisse. Denique hic, de quo loquimur, Fortunatus, natus quidem in loco qui Duplauilis dicitur,  fuit: qui locus haud longe a Cenitensi castro, uel Taruisiana distat ciuitate; sed tamen Rauenne nutritus et doctus, in arte grammatica, siue rhetorica, siue etiam metrica, clarissimus exstitit. Hic cum oculorum dolorem uehementissimum pateretur, et nichilominus Felix iste, ipsius socius, pari modo oculos doleret, uterque ad basilicam beatorum Pauli atque Ioannis, que intra eamdem urbem sita est, perrexerunt in qua etiam altarium in honorem beati Martini confessoris constructum propinquam habet fenestram, in qua lucerna ad exhibendum lumen est constituta, de cuius oleo mox sibi isti, Fortunatus scilicet et Felix, dolentia lumina tetigerunt: illico dolore fugato, sanitatem, quam optabant, adepti sunt. Qua de causa Fortunatus in tantum beatum  Martinum ueneratus est, ut, relicta patria, paulo antequam Longobardi Italiam inuaderent, Turonis ad eiusdem beati uiri sepulcrum properaret. Qui sibi, ut in suis ipse carminibus refert, illuc properanti per fluentilia menti, et Rounam, perque Osopum, et Alpem Iuliam, perque Aguntum castrum, Drauumque, et Byrrum fluuios, ac Briones, et Augustam ciuitatem, quam uirdo et Lech fluentant, iter fuisse describit. Qui postquam Turonum, iuxta uotum proprium, aduenit, Pictauis pertransiens, illic habitauit, et multorum ibidem sanctorum gesta, partim prosa, partim metrali oratione, conscripsit; nouissimeque in eadem ciuitate primum presbyter, deinde episcopus ordinatus est, atque in eodem loco digno tumulatus honore quiescit. Hic beati Martini uitam, quatuor  in libris, heroico in uersu, contexuit, et multa alia, maximeque hymnos singularum festiuitatum, et precipue ad singulos amicos uersiculos, nulli petarum secundus, suaui et diserto sermone composuit. Ad cuius ego tumulum, cum illuc, orationis gratia, aduentassem, hoc epitaphium, rogatus ab Apro, eiusdem loci abbate, scribendum contexui etc. 


Hilduinus abbas, in epistola ad Ludouicum Pium, apud Surium, die 9 Octob.

Ceterum parcendum est simplicitati uiri religiosi Gregorii Turonensis episcopi, qui multa aliter quam se ueritas habeat, estimans, non calliditatis astu, sed benignitatis ac simplicitatis uoto, litteris commendauit. Patenter et quidem noscere possumus, non  adeo quedam solerter eum inuestigasse, cum ei contemporalis, existens uir prudens et scholasticissimus Fortunatus, qui plura et frequenter ad eum scripserat, Hymnum rythmice compositionis pulcherrimum de isto gloriosissimo martyre composuerit. In quo commemorat eum a beato Clemente destinatum, sicut in Latinorum paginis didicit. De natione autem eius et ordinatione episcopatus mentionem non facit, quia lingue Grece penitus expers fuit.


Hincmarus, in uita sancti Remigii episcopi Rhemensis in pref., num. 2.

Egidius, post beatum Remigium, quartus istius ciuitatis episcopus quemdam uirum religiosum, nomine Fortunatum, metricis uersibus insignem, quia multis potentibus et honorabilibus uiris, in his Gallicis  et Belgicis regionibus, per diuersa loca, tunc uite ac scientie sue merito inuitabatur, petiit de eodem libro, cothurno Gallicano dictato, aperto sermone aliqua miracula, que in populo recitarentur, excipere, etc.


Inter inscriptiones beati Flacci Alcuini in quodam monasterio  sequens carmen habetur inscriptum:


EPITAPHIUM FORTUNATI PeTAE CHRISTIANI.

Hec quoque presenti presul requiescit in aula,
   Fortunatus enim uir, decus Ecclesie;
Plurima qui fecit sanctorum carmina metro,
   Concelebrans sanctos laudibus hymnidicis -
Qui sermone fuit nitidus, sensuque fidelis
   Ingenio calidus, promptus et ore suo.

 Ita reperitur allatum pema in Edit. Ratisb., an. 1777, adornata per illustrissimum et reuerendissimum uirum Frobenium S. R. I. principem, et ab. ad sanctum Emmeramum.


Flodoardus, Hist. Rhem. Eccl., l. II, c. 2.

Fortunatus Italicus apud Gallias in metrica insignis habebatur.


Aimoinus, l. III Hist. Franc., c. 13.

Fortunatus, qui in rhetorica metricaque arte famosus habebatur, ab Hesperia in Gallias transiens, Pictauis episcopus ordinatur. Hic multorum uitas passionesue sanctorum, partim prosa, partim metro, composuit, ad amicos quoque singula disticha elegans orator conscripsit. Unde Sigiberto regi elegiacum  misit carmen, congratulans ei in nuptiis Brunichildis. Quem cum sors librum, ad diuersos ab eo sibi familiares conscriptum, manibus intulisset meis, in eo fecunditatem uiri, dulcemque affabilitatem satis admiratus sum.


Regino, in Chron., l. I.

Fortunatus peta in Galliis insignis habetur.


Sigibertus, in Chron., ad an. 575.

Fortunatus peta ueniens ab Italia claret in Gallia.


Idem, de Script. Eccl., c. 45.

Fortunatus, natione Italus, liberalibus artibus eruditus, a dolore oculorum uirtute Martini Turonensis episcopi sanatus, et pro hac causa ad Turones uenit; et ad Pictauos progressus, primo ibi presbyter, deinde episcopus consecratus est. Scripsit metrice  Hodepericum suum; scripsit metrice quatuor libros de uita sancti Martini, et multa alia, et maxime hymnos singularum festiuitatum. Ad singulos amicos composuit uersus suaui et diserto sermone.


uincent., Spec. lib. XXII, c. 126, ex Hug. Floriac.

Fortunatus uir egregius,

Ingenio clarus, sensu celer, ore suauis

Qui ab Italia Turonos adueniens, actus beati Martini Iu libris, heroico contexuit metro. uerum inde assumptus, Pictauorum ordinatus est episcopus. Scripsit autem etiam uitam beati Hilarii Pictauiensis, et uitam beati Maurilii Andegauensis. Huius est illa sententia breuis et utilis:


Pauper in angusto regnat habendo Deum. 


Petrus de Natalibus, in catal. Sanct., lib. IX, cap. 65.


Fortunatus, episcopus Pictauiensis, claruit tempore Iustini imperatoris iunioris. Qui natione Italus, primo peta, deinde in prefate urbis episcopatum sublimatus, uir egregius, ingenio clarus, sensu celer, ore suauis.


Platina, in uita Ioannis Tertii pape.

Fortunatus, uir singularis litterature et eloquentie, Gallos ad mitiorem cultum redegit scriptis et exemplo. Ad Sigibertum enim eorum regem libellum de gubernando regno perscripsit, ac beati Martini uitam eleganter composuit.


Ioannes Trithemius, lib. de Scriptor. Ecclesiasticis.

Fortunatus episcopus Pictauiensis, natione Italus,  uir in diuinis Scripturis doctus, et in secularibus litteris eruditissimus, ingenio subtilis, eloquio disertus et nitidus, carmine et prosa excellens, inter cunctos sue etatis doctores non minus sanctitate conuersationis quam scientia eruditionis clarus effulsit. Hic uirtute sancti Martini a dolore oculorum liberatus pro agenda gratiarum actione, Turonem ad eius sepulcrum uenit, et, Pictauos progressus, primo presbyter, deinde episcopus ibidem ordinatus, magna doctrina et religione claruit. Scripsit eleganti carmine multa utilia et deuota opuscula, de quibus ego tantum uidi subiecta.

Ad sanctam Radegundem, regis Thuringorum ultimi filiam, et regis Francorum captiuam, postea Pictauiensis cenobii abbatissam, uersu hexametro:  Excidium Regni Thuringorum, l. I: Conditio belli tristis. Ad Iouinum de Radegunde, l. I: Aonias auido, qui lamb. Ad Iustinum iuniorem, l. I: Gloria summa Patris, Natique. Ad Sophiam Augustam, lib. I: Cui meritis compar. In persona Radegundis, l. I: Post patrie cineres. In laudem Martini episcopi, l. I: Lumen apostolicum. De Leontio uenerabili episcopo, l. I: Inter quos genuit. De eodem laudis, l. I: Agnoscat omne seculum. Hymnorum septuaginta septem, l. I: Agnoscat omne seculum. De miraculis sancti Martini, l. Iu. uita sancti Hilarii Pictauiensis, l. I. Hodeporicum uie sue, l. I. uita sancti Maurilii episcopi, l. I. Epist. ad diuersos, l. I. Carminum ad amicos l. I: Rex regionis apex, etc. Alia quoque multa composuit, que cum breuia sint, sub librorum nomine  nolui consignare. Plura enim epitaphia et uersus breues scripsit, quos uidi. Claruit sub Iustino iuniore Aug., an. Domini 570.


Petrus Crinitus, libro quinto de Petis Latinis.

uenantius Honorius Fortunatus inter Christianos petas relatus est; et cum ingenio, atque moribus longe prestaret, Rauenne eruditus traditur, magnaque diligentia in Latinis litteris institutus. De hoc Fortunato referuntur permulta apud eos auctores qui de gestis Gallorum annales composuerunt. Neque desunt qui scribant illum diu uersatum in Gallia, et ob egregiam eruditionem optimumque ingenium pontificem Pictauorum factum. Plura ac uaria opera edidit, quibus ingenii facilitatem, minimeque imparem doctrinam, demonstrat. Leguntur adhuc eius  pemata et hymni complures, qui magnopere commendati sunt a nostris grammaticis. Sed et libros quatuor fecit de gestis diui Martini uersibus hexametris, prefatus tali opere se imitari Christianos petas, ut Alchimum, Prudentium, Iuuencum, Paulinum, et alios plures. Idem Fortunatus maximo affectu, singularique beneuolentia prosecutus est Gregorium pontificem, Euphronium, atque Felicem, ut alios omittamus. In peruetustis exemplaribus additum est nomen Clementiani, quod ab his probari poterit, qui paulo accuratius antiquitatem perscrutari uoluerint.


Hieronymus Bologni, in electis elegiacis ex libro XII promiscuorum, num. 23.


Fortunate, tibi uallis Duplabilis ortum
   In Taruisina est que regione, dedit.
 Nascenti Muse riserunt, risit Apollo;
   Ingenio addentes munera digna tuo.
Nec mora, Pindaricos superis celestibus hymnos
   Scripsisti, et uariis mystica sacra modis.
Scripta quoque est uersu Martini uita beati
   Cum tibi Turonos uisere cura fuit;
Pictaui didicere pios, te presule, mores,
   Qua tandem positus rite quiescis humo.
Sese Aponus stella aut Flacco ne iactet alumnis
   Urbs adeo fastu quo Patauina tumet.
Tu neque predones, audaci classe furentes,
   Nec ueneris feda probra pudenda canis.
Per te, sed quanto prestant diuina profanis!
   Taruisio maior gloria parta tuo est.


Orlendius, Orbis sacri et profani illustrati part. II, uol. I.


uiros prestantissimos  genuit, atque in iis maxime excelluerunt . . . . uenantius Fortunatus, episcopus Pictauiensis, Christiane peseos nobile decus, qui se Taruisio oriundum hisce carminibus indicat:

Qua mea Zaruisus residet, si molliter intras, etc.


Ioannes Antonius Oliua, Taruisinus Bononie artistarum rector, in oratione de laudibus patrie recitata an. 1537, ex Ms. quo usus est doctissimus et eruditissimus uir Rambaldus de Azzoniis, Taruisine Ecclesie canonicus, a quo hoc testimonium accepimus.

Haud est silentio inuoluendus Fortunatus Taruisinus, ipsius Felicis socius, quem merito Fortunatum censemus. Pythagoras enim, ille primus philosophie  nuncupator, inter plurima que humano generi saluberrima documenta precepit, presertim monet, Deum religione colendum esse, animum disciplinis excolendum, que duo sociali nodo connexe, procul dubio fient beatitudinis effectrices, quippe religio, uitiorum expultrix, Deo nos conciliat, et uinculo pulcherrimo connectit. Doctrina uero, uirtutis indagatrix, imo ipsa uirtus animos nostros exornat, et alit, uenustat, fouet, ac moderatur. Hic utriusque admirabilis cultor ita religioni deditus fuit, quod eo episcopo Pictauorum gens in Gallia, iure optimo, gloriatur; ita etiam doctrina decoratur, quod inter eloquentissimos oratores suauissimosque petas non postremus habeatur.


Card. Baronius, ad an. 825.


Sed quam male gloriantur de maiorum consuetudine , sat erit si testificatione sanctissimi uiri Martini, et assertione uenantii Fortunati, uiri quidem sancti, doctique Pictauiensis episcopi, qui ambo Gallicanam Ecclesiam, illustrarunt, perspicue demonstremus receptum antiquitus Deoque gratum esse cultum sanctarum imaginum, etc.


Gaspar Barthius, in aduersariis Comment., l. u, c. 12.

Is peta, uenantium dico, mirifico et admirabili ingenio fuit, temporibus et gentibus eloquentie iniquissimis editus, ut fere fit, magnitudine ingenii sermonem etiam peius corrupit quam unus et alter non pari felicitate nature editi. Multa tamen habet uariam  lectionem arguentia, et non mediocrem eruditionem, quare non plane nobis insuper habendus uidetur . . . . . . . . . . . . . De eruditione autem huius presulis, quod dixi, facile auctores probant, quos nominatim citat: Homerus, Menander, Aratus, Cato, Pythagoras, Chrysippus, Plato, Cleantes, Ouidius, uirgilius, Horatius, Cicero, Pindarus, Sappho; denique quicunque celebriores inter Grecos, Latinosque Patres, quorum tam gentilium quam Christianorum non solum nomina ponit, sed phrasim sepius exprimit, doctrinamque numeris concludit. Adde non uulgarem historie et geographie eo tempore notitiam; adde physices non infelix studium, ut ex herbarum, gemmarum, arborum, aromatum speciebus constat, de quibus commode et erudite loquitur, etc.


Idem lib. XLuI, cap. 3.


Qui uenantium Fortunatum ediderunt, multum gratie promeruerunt ab omnibus etatum Christianarum lectoribus. Infinita enim sunt ad clarorum uirorum, urbium, populorum, morum et historie illustrationem, utilissima in illo maximi ingenii uate, nec infeliciter ab iisdem ex parte enarrata atque exposita. Tamen non sine nota properati nimis operis, que ad intellectum eius pertinent quoad genera dicendi et stylum ipsum, etiam loca mendis inquinata parum eidem contulerunt. Atque talis qui in hunc petam notas elaborauerit, non solum ipsum, sed omne ipsius seculum, cum uniuersis sequentibus adiuuerit. Ad hunc enim Fortunatum, uelutad Calliopium quemdam  magistrum, et corypheum musicorum modulaminum, respexit omnis sequentium petarum chorus.


Card. Bellarminus, in lib. de Script. eccl., ad an. 570.

uenantius Fortunatus episcopus Pictauiensis floruit doctrina et sanctitate tempore Iustini iunioris, etc.


Antonius Godeau, Hist. Eccl. t. Iu, lib. II, postquam Fortunati patriam retulit, et eius iter in Gallias, hec subdit:

Sa principale profession dans les premieres années de sa uie fut la pesie latine, et si on considère la barbarie de son temps, il est digne de quelche loüange; il est uray, que l'on accuse d'auoir loüè Fredegonde, Brunehaud, e d'autres Princes, qui etaient plûtot dignes de censure, que d'éloge. Mais il faut l'excuser uiuant alors dans leur Cour, ou il  ne subsistoit, que par sa plume.


uossius, de Hist. Lat., lib. XI, cap. 22.

Fortunatus peta, prout tempora illa erant, nobilis fuit.


Andreas de Saussay, in Martyr. Gall., part. II, XIII Kal. Ianuar.

Beatus uenantius Fortunatus Pictauiensis episcopus, uir in quo ambigitur magis ne doctrina et pulchritudo ingenii quam uite sanctitas precelluerit, ut qui encomiastes sanctorum suo euo precipuus, eorumdemque studiosus imitator, ac omnipotentie superne maiestatis preco perelegans, operumque Dei in sanctis mirabilium enarrator grauissimus, exacta in omni pietatis studio et actu etate, senio  non tam quam sanctis exercitationibus fractus, quam cum in assidua sacri muneris exsecutione, tum in Christiane sapientie cultu et egregiorum operum exaratione subiit, fine beato consummatur, atque ad lauream celestem progreditur, ab amicis illis eterna in tabernacula excipiendus quos sibi non de iniquitatis mammona, sed ex doni scientie penu, gratieque ac pietatis fenore iustissimo comparauit . . . quo titulo sancti, et si minime recensetur in Hagiologio Romane Ecclesie, merito tamen dudum inter sanctos connumeratum solertissimi sanctorum indagatores testantur. Et reuera pridem in Aquitania honoribus sanctis qui beatis deferuntur celebratus est.


Cointius, ad an. 599.

 Fortunatus ut eruditione, ita pietate emicuit, inuocaturque in litaniis monasterii sancti Cypriani extra muros Pictauienses, ut ex sacris Ecclesie Pictauiensis monumentis refert Andreas Suassaius ad calcem Martyr. Gall.


Dupinius, in noua Bibliotheca auctorum eccl., t. u.

Fortunat a passè en son temps pour un excellent Orateur et pour un bon Pete: et ce n'est pas sans raison: car non seulement il surpasse tous les autres Petes de son siecle, mais il approche de ceux d'un meilleur non pas a la ueritè par la purete des expressions, ni par la beaute des uers, mais par le tour petique, et la facilitè merueilleuse auec la quelle il escrit en uers.


Muratorius, Anecdotorum Latinorum t. II.


Fortunatus hic memoratus alius a Fortunato non est, quem infule Pictauiensis Ecclesie, quem Christiane petices ornamenta, eternitate donarunt: plura ab eo profecta ingenii ac eruditionis monumenta ad nostram usque etatem seruata sunt non sine magna illius commendatione, quod barbaris  omnino temporibus equales alios scriptores superauerit.


Gulielmus Caue, in Historia litteraria Scriptorum ecclesiasticorum, Colonie, Allobrog., in sec. Eutychiano.

Multa conscripsit  partim petica, partim historica. uim illius peticam sic dilaudat Barthius, Adu. l. Iu, c. 3. Maximi ingenii uates, etc.



uENANTII HON. CLEM. FORTUNATI PICTAuIENSIS EPISCOPI OPERUM OMNIUM PARS PRIMA, BROWERIANAM EDITIONEM COMPLECTENS.





MISCELLANEA. *



Prologus.


DOMNO [a 1Kb] SANCTO ET DOTE MERITORUM SACRIS ALTARIBUS ASCITO PARITER, ET EDUCTO, GREGORIO PAPAE [b 3Kb] FORTUNATUS.
[1Kb]

 Acuminum suorum luculenta ueteris etatis ingenia eorum [c 1Kb] qui, natura feruidi, curatura fulgidi, usu [d 1Kb] attriti, ausu securi, ore facundi, more festiui, preclaris  [e 1Kb] operibus celebratura, ac posteris stupore laudanda, reliquere uestigia: certe illi inuentione prouidi, partitione serii, distributione librati, epilogorum  calce iucundi, cole [a 1Kb] fonte proflui, commate succiso uenusti, tropis, paradigmis, [b 1Kb] periodis, epicherematibus coronati pariter et [c 1Kb] cothurnati, tale sui canentes dederunt specimen, ut adhuc nostro tempore quasi sibi posthumi uiuere credantur, et si non carne, uel carmine. Quibus [d 1Kb] licet sors [mors] finem tulerit, tamen cum dicta [e 1Kb] permanent, uiuacis memorie de mortuis aliquid mors reliquit, nec totum usquequaque sepeliuit in tumulo, cui restat liberum ut uel lingua uiuat in mundo, hoc nesciens auara mors auferre cum funere, quod per ora uiuentium defunctum [f 1Kb] uidet [g 1Kb] currere si non pede, pemate. In hoc tamen melius superata mors inuida, si sermone senserit, et mercede se bis uictam. Sed sicut hi quos clara lingue iactitat lux illustres, quorum  dicta celari fuerat aperte damnum [h 1Kb] pati, et qui pompose facundie florulenta germina nisi misissent in publicum, fecerant peculatum [i 1Kb] , merito fame radios per queque traxerunt, ut peragrantes omnia, quecunque magis [i 1Kb] carmine loca innotescerent, laus augeretur, ita fit eis consultius, si occulantur taciti, qui fastidiri poterunt [k 1Kb] reuelati. Nec tantum [tam] exprobrabile est nesciri, quod horreat, quam patere [l 1Kb] quod urat; minorisque dispendii celata uideatur inscitia quam prolata, quia illic obstat pudor, ne prodatur notitia, hic audacia proditur, ut ingerat notam. Unde, uir apostolice predicande papa Gregori, quia [m 1Kb]  uiriliter flagitas, ut quedam ex opusculis imperitie mee tibi transferenda proferrem, nugarum mearum admiror te amore seduci. Que cum prolate fuerint, nec mirari poterunt, nec amari. Presertim quod ego imperitus [n 1Kb] de Rauenna progrediens Padum, Athesim [o 1Kb] , Brintam, Plauem [p 1Kb] , Liquentiam [q 1Kb] , Tiliamentumque [r 1Kb] tranans per Alpem [s 1Kb] Iuliam pendulus, montanis anfractibus, Drauum [t 1Kb] , Norico; Oenum [u 1Kb] Breonis, Liccam [u 1Kb] Boioaria, Danubium, Alemania, Rhenum, Germania transiens, ac post Musellam [x 1Kb] , Mosam [y 1Kb] , Axonam [z 1Kb] , et Sequanam [aa 1Kb] , Ligerim, et Garomnam, Aquitanie maxima fluenta, transmittens, Pyreneis occurrens, Iulio mense niuosis, pene aut equitando, aut dormitando conscripserim. Ubi, inter Barbaros longo tractu gradiens, aut uia fessus,  aut crapula brumali sub frigore, Musa hortante, nescio gelida magis, an ebria, nouus Orpheus lyricus silue uoces dabam, silua reddebat [bb 1Kb] . Quid inter hec extensa uiatica consulte dici potuerit, censor ipse mensura, ubi non urgebat [cc 1Kb] uel metus ex iudice, uel probabat usus ex lege, nec inuitabat fauor ex comite, nec emendabat lector ex arte? ubi mihi tantumdem ualebat raucum gemere, quod cantare, apud quos nichil dispar [dd 1Kb] erat aut stridor anseris, aut canor oloris; sola sepe bombicans, barbaros leudos [ee 1Kb] harpa relidebat [ff 1Kb] ut inter illos egomet non musicus peta, sed muricus, deroso [a 1Kb] flore carminis,  pema non canerem, sed garrirem, quo residentes auditores, inter acernea pocula salute bibentes insana, Baccho iudice, debaccharent. Quid ibi affabre [b 1Kb] dictum sit, ubi quis sanus uix creditur, nisi secum pariter [c 1Kb] insanitur? quo gratulari magis est, si uiuere licet, post bibere; de quo conuiuam thyrsicum, non fatidicum licet exire, sed fatuum, cum quantum ad mei sensus intelligentiam pertinet, quia se pigram non explicat brute anime, ipsa ieiunia sunt ebria. Hinc est quod latens opusculum, et si minus uidetur [d 1Kb] famosum [e 1Kb] , plus est liberum, quia de examinatione [f 1Kb] non habet quod tam trepidet priuatum quam publicum; unde necessarie angusti  sensus ingenium se mensuret censore, quod est mittendum sub iudice. Sed quoniam humilem impulsum alacriter acrius retinentem sub testificatione diuini mysterii, et splendore uirtutum beatissimi Martini coniurans hortaris sedulo ut contra pudorem meum deducar in publicum, me in meis friuolis arbitro [g 1Kb] , scabrosi operis ignorantiam confitente [h 1Kb] , quod aliis poscentibus patefacere distuli, obediendo cedo uirtuti, hanc saltem obtemperandi uicissitudinem [i 1Kb] repensurus, ut quia hec fauore magis delegantur [i 1Kb] , quam iudice, aut tibi tantum [k 1Kb] innotescentia relegas, aut intimorum auribus amicaliter [l 1Kb] , queso, collatura [m 1Kb] committas [n 1Kb] .



LIBER PRIMUS.



CAPUT PRIMUM. Ad uitalem [a 1Kb] episcopum Rauennensem.
 [1Kb]

Antistes domini, meritis in secula uiuens,
   Gaudia qui Christi de grege pastor habes,
Cum te uitalem uoluit uocitare uetustas,
   Nouerat eternum te meruisse diem.
Dignus apostolica prefulgens mente sacerdos,
   Qui sacer Andree tam pia templa locas.
Quam bene pro meritis domini [b 1Kb] consedit in aula,
   Per quem digna Deo est edificata domus.
 Sumpsisti a Domino culmen, cui culmina condis,
   Qui tibi digna dedit, reddis honore uicem.
 Emicat aula potens, solido perfecta metallo,
   Quo sine nocte manet continuata dies.
Inuitat locus ipse Deum, sub luce perenni,
   Gressibus ut placidis intret amando lares.
Qui loca das populis, Dominum quo semper adorent,
   Ut capiant ueniam, tu facis [c 1Kb] esse [ipse] uiam.
Gratia, mens, animus, bonitas, dilectio plebis,
   Et gradus, et pietas te dedit esse patrem.
Prosperitas [d 1Kb] se uestra probat, que gaudia supplens,
   Intulit egregios ad tua uota uiros.
Dux [e 2Kb] nitet hinc armis, prefectus legibus illinc;
   uenerunt per quos crescere festa solent.
 Ne tibi desit honor, populum Deus auxit opimum,
   Qui uidit sensum hoc uoluisse tuum.
Mysterium fidei compleuit uota petendi,
   Felix, cui dominus, que cupis, ipsa uehit.
Plurima diuino celebres solemnia dono,
   Atque Dei florens templa locando colas [a 1Kb] .



CAPUT II. De templo [b 1Kb] domni Andree, quoa edificauit uitalis Episcopus Rauennas [Rauennensis].
[1Kb]

Quisquis ad hec sancti concurris limina templi,
   Si uenias supplex, hic prece sumis opem.
 Quam sacer antistes uitalis condidit arcem,
   Culmine que celo [c 1Kb] est tempore ducta breui.
Fundauit, struxit, dotauit; deinde dicauit,
   Et meruit templi soluere uota sui.
 Quo ueneranda pii requiescunt uiscera Petri,
   Qui meruit solus claue ligare polos.
Paulus apostolica simul hac retinetur in aula,
   Seductor quondam, qui modo doctor ouat.
Hanc sacer Andreas propriam sibi uindicat arcem,
   Et cum fratre pio participata regit.
Hec sua tecta replet Laurentius igne sereno,
   Cui pia flamma dedit luce perenne diem.
uitali domus ista placet, qui uiuus arenis
   Defossus meruit perdere mortis iter.
Sunt loca Martini, qui texit ueste tonantem,
   Ne magis algeret, se spoliare dedit.
Ecce uigili arx est, quem rustica turba peremit:
   Unde mori uoluit, mors magis ipsa fugit.
Incolit hec pariter Maturius [d 1Kb] atque Sisennus:
    Quos genus atque fides, et tenet una salus.
Sanctus Alexander felixque Cecilia pollent:
   Quos meritis omnes una corona manet.
[e 5Kb] Hec bonus antistes, [f 1Kb] uitali urgente, Ioannes,
 Condidit egregio uiscera sancta loco.
   O nimium felix, eternum in lumen iture,
Cuius uita suo proficit ista Deo [in studio].



CAPUT III. De basilica domni Stephani.
[1Kb]

Gloria celsa pios Domini circumdat amicos,
   Quorum diffusum uiuit in orbe decus.
Pertulit hic martyr pro Christo orientis in axe,
   Ecce sub occasu templa beatus habet.
Fundatus uirtute Dei, de morte triumphans
   Excepit lapides, cui petra Christus erat.
 Gens Iudea ferox, Stephanum, quem perdere credis,
   Et si carne, tamen nescit honore mori.
Ille tenet palmam meritis, tu crimine penam,
   Possidet ille polos, tu magis ima petis.
Hec sacra Palladius [a 2Kb] Leuite templa locauit
   Unde sibi sciat [b 1Kb] non peritura domus.



CAPUT Iu. De basilica sancti Martini.
[1Kb]

Emicat aula decens, uenerando in culmine ducta,
   Nomine Martini sanctificata Deo.
Cui uite merito fiducia tanta coruscat,
   Ut populis tribuat quod pia uota rogant.
Extulit hanc Faustus [c 1Kb] deuoto corde sacerdos;
    Reddidit et Domino prospera dona suo [d 1Kb] .



CAPUT u. In cellulam sancti Martini, ubi pauperem uestiuit, rogante Gregorio episcopo.
[1Kb]

Qui celerare paras, iter huc deflecte uiator,
   Hic locus orantem cautius ire docet.
 Exsul enim terris, celi incola sepe solebat
   Clausus Martinus hinc aperire polos.
Aede sub hac habitans, eremi secreta tenebat,
   Per medios populos anachoreta potens.
Hic, [e 1Kb] se nudato, tunica uestiuit egenum,
   Dum tegit algentem, plus calet ipse fide.
Tum uili tunica uestitur et ipse sacerdos;
   Processitque inopi tegmine summus honor.
Qui tamen altaris sacra dum mysteria tractat,
   Signando calicem, signa beata dedit.
Namque uiri sacro de uertice flamma refulsit;
   Ignis et innocui surgit ad astra globus.
Ac breuibus manicis, fieret ne iniuria dextre,
   Texerunt gemme, qua caro nuda fuit.
Brachia nobilium lapidum fulgore coruscant,
    Inque loco tunice pulchra smaragdus erat.
Quam bene mercatur, qui, dum uestiuit egenum,
   Tegmine pro tunice brachia gemma tegit.
Tu quoque, qui celis habitas, Martine precator,
   Pro Fortunato fer pia uerba Deo.
Imperiis parere [f 1Kb] tuis, pie, chare sacerdos,
   Quantum posse ualet, plus mihi uelle placet.



CAPUT uI. De basilica sancti Martini.
[1Kb]

Qui cupit eterna sociari [g 1Kb] in sede beatis,
    Hos sibi participes per pia uota facit.
Nec patitur differre diu, quod oportet agendo,
   Cum bona que dederit hec sua lucra putet.
Condidit ergo aruis delubra Leontius [h 1Kb] alma,
   Talibus officiis, intret ut ipse polos.
Martini meritis et nomine fulta coruscant;
   Quem certum est terris signa dedisse poli.
Qui lepre maculas [i 1Kb] medicata per oscula purgans,
   Pacis ab amplexu morbida bella tulit.
Hec tamen ingenio sunt edificata perito,
    Quo [a 1Kb] nichil egregius gloria laudis eget.
Additur ad specimen locus [b 2Kb] ipse, quod eminet aruis,
   Elatoque iugo, colle tumente, patet:
Altius educto sub se tenet omnia dorso,
   Et quacunque petit, deliciosa uidet:
A longe ueniens, [c 1Kb] oculo uicinus habetur,
   Iungitur aspectu, dissociante loco.
Quo fessus rapitur, uisu inuitante, uiator,
   Si pede defecerit [d 1Kb] , lumine tractus adit.
Que Placidina [e 1Kb] sacris ornauit culmina uelis,
   Atque [f 1Kb] simul certant, hic facit, illa colit.



CAPUT uII. In honorem basilice sancti Martini, quam edificauerunt Basilius et Baudegundes [Baudegundis].
[1Kb]

Discite, [g 1Kb] mortales, terris nichil esse quod obstet
   Cum sacra templa Dei, flumine fixa manent.
 Pulchra per angustos ut surgeret aula meatus,
   Et si mons uetuit, prebuit unda locum.
Ut famularetur Domui uaga limpha superne,
   Cursibus antiquas ars noua subdit aquas;
Cum Baudegunde quo mente Basilius [h 3Kb] una
   Hoc renouans, priscum reddit, et auget opus.
Sic, Martine, tuus honor amplus ubique meretur,
   Ut loca nulla negent, quo [i 1Kb] tibi festa sonant.
Talibus officiis pacatus, opime sacerdos,
   Quorum [i 1Kb] uota uides, redde benigne uicem.



CAPUT uIII. De basilica sancti uincentii [k 1Kb] apud Garumnam [l 1Kb] .
[1Kb]

Tempore uita breuis, meritis fit longior almis
   Angustosque dies tendit honore fides.
 Post finem sine fine manet mens dedita [a 1Kb] Christo,
   Linquens turbam hominum, stat sociata Deo.
Hac ope suffultus uincentius exstat in euum,
   Gloria martyrii cuius opima uiret.
uertice succiso, rapuit qui ex morte triumphum,
   Et noua de terris proles ad astra uolat.
Credidit unde necem, sancto dedit hostis honorem,
   Percussorque magis morte perenne iacet.
uicerat [b 1Kb] ille miser, hunc si iugulare nequisset;
   Nam abstulit unde caput, contulit inde polum,
Huius amore nouo pia uota Leontius explens,
   Quo [c 1Kb] sacra membra iacent, stannea tecta dedit.
Et licet eniteat meritis uenerabile templum,
   Attamen ornatum prebuit iste suum.
Premia succedant operanti longa salutis,
    Huius ut obsequiis culmina sancta micent.



CAPUT IX. De basilica sancti uincentii uernemetis [uirnimetis] [d 1Kb] .
[1Kb]

Cultoris Domini toto sonus exiit orbe,
   Nec locus est ubi se gloria celsa neget.
Sed cuius meritum scimus percurrere mundum,
   Huius ubique uiri surgere templa decet.
Ecce beata nitent uincenti culmina summi,
   Munere martyrii qui colit astra poli.
Promptus amore pio, que papa Leontius olim
   Condidit, eximio consolidata loco.
Nomine uernemetis uoluit uocitare uetustas,
    Quod quasi fanum [e 1Kb] ingens Gallica lingua refert.
Auspicii premissa fides erat ante [f 1Kb] futura,
   Ut modo celsa domus staret honore Dei.
Hic etiam sanctus, Domini suffultus amore,
   uirtutis summe signa tremenda dedit.
 Nam cum templa Dei presul de more dicauit,
   Martyris aduentu demonis ira fugit.
Redditur incolumis quidam de parte [g 1Kb] maligna,
   Cui uidisse pii templa, medella fuit.
Emicat aula potens, diuino plena sereno,
   Ut merito placeat hic habitare Deo.
Nunc specie suadente loci, ac uirtutis honore,
   Euocat [h 1Kb] hic populos, hinc decus, inde salus.
Qui plebem accendit uenerande conditor arcis.
   Talibus officiis premia iusta metit [i 1Kb] .



CAPUT X. De domno Nazario [i 1Kb] martyre Christi.
[1Kb]

 Culmina conspicui radiant ueneranda Nazari,
   Cuius membra polum, spiritus astra tenet.
Semine terrigeno, terrenis usibus exsors,
   Immortale bonum, puluere natus homo.
Nil carnale uolens, sed Christi premia poscens.
   Sanguine de proprio uictima digna Deo.
Hec tibi templa sacer deuota Leontius offert,
   Maioremque suam hinc cupit esse domum.
Hic prius angusto fabricata est machina gyro,
   Quo neque tunc poterat plebs ueneranda cap.
Deiectamque solo rursus fundauit ab imo,
   Et dedit hec, que nunc amplificata placent.



CAPUT XI. De basilica domni Dionysii [k 1Kb] .
[1Kb]

 Qui cupis egregii structorem noscere templi.
   Tam pia non patiar uota latere tibi.
 Longius hinc olim sacra cum delubra fuissent,
   Et plebs ob spatium sepe timeret iter,
Exiguam dederat hic presul Amelius [a 4Kb] arcem,
   Christicolam populum nec capiente loco;
Quo uite claudente diem, dehinc prole graduque
   uenit ad heredem hoc opus atque locus.
Fundauitque piam hanc papa Leontius [b 1Kb] aulam,
   Obtulit et domino splendida dona suo.
Quam uenerandus habet propriam Dionysius edem,
   Nomine sub cuius sanctificata nitet.
Qui feruente fide, Christi solidatus amore,
   uertice supposito colla secanda dedit.
Membrorum contemptor erat, cupiendo coronam,
   uile putans quidquid ferret amore Dei.
Ut moritura caro donum immortale pararet,
    uulnera dilexit, sed caritura nece.
Hostili occurrens gladio, se misit Olympo;
   Unde mori uoluit, uota salutis habet.
 Nec angusta [c 1Kb] prius subtraxit fana sacerdos,
   Hec nisi perficeret, que modo culta [facta] placent
Assidue in prisco peragens cerimonia templo,
   Donec rite sequens consolidasset opus.



CAPUT XII. De basilica [d 1Kb] sancti Bibiani.
[1Kb]

Digna sacerdotis Bibiani [e 1Kb] templa coruscant,
   Quo, si iusta petis, dat pia uota [f 1Kb] fides.
Que presul fundauit ouans Eusebius [g 1Kb] olim;
    Ne tamen expleret, raptus ab orbe fuit.
Cui mox Emerius [h 1Kb] successit in arce sacerdos,
   Sed ceptum [i 1Kb] ut strueret, ferre recusat onus.
 Qui precibus commisit opus tibi, papa Leonti,
   Cuius ad hoc uotum iugiter instat amor.
Ultro tale decus tibi se seruauit agendum,
   Nec nisi tu fueras, qui loca sacra dares.
O meritum iusti, mansurum in luce perenni,
   Per quem se cupiunt templa uerenda coli.
Sacra sepulcra tegunt Bibiani argentea tecta,
   Unanimis tecum que Placidina dedit.
Quo super effusum rutilans intermicat aurum,
   Et spargunt radios pura metalla suos.
Ingenio perfecta nouo, tabulata coruscant,
   Artificemque [a 84Kb] putes [b 1Kb] hic animasse feras.
Sed cui uos animo donaria tanta dedistis,
   Hic agat, ut uobis stet diuturna salus.
Nec dubitent, qui digna ferunt, sibi magna rependi.
    Premia dum propriis [c 1Kb] reddat [d 1Kb] opima Deus.



CAPUT XIII. De basilica sancti Eutropii [e 1Kb] .
 [1Kb]

Quantus amor Domini maneat tibi, papa Leonti,
   Quem sibi iam sancti templa nouare [f 3Kb] mouent [g 1Kb] !
Eutropii [Eutropis] [h 1Kb] illa etenim uenerandi antistitis aula,
   Corruat [i 1Kb] et senio dilacerata suo.
Nudatasque trabes paries uacuatus habebat,
   Pondere non tecti, sed male pressus aquis.
Nocte sopore leui cuidam ueniente ministro [i 1Kb] ,
   Instauratorem te docet esse suum.
 Pro mercede tui meruit magis ille moneri;
   O Felix, de quo fit pia cura Deo.
 Nunc meliore uia uiruit renouata uetustas,
   Et lasse fabrice flos rediuiuus adit.
Aetas accessit, tamen [a 1Kb] hec iuuenescit honore,
   Unde senex fieret, iunior inde redit.
Hic scalpte [Ms., sculpte] camere decus interrasile pendet,
   Quos pictura solet, ligna dedere iocos.
Sumpsit imagineas parles simulando figuras,
   Que neque tecta prius, hec modo picta nitent.
Urbis Sanctonice primus fuit iste sacerdos,
   Et tibi qui reparas, iure priora [b 1Kb] dedit.
Cum sua templa tenet sanctus, habitando quiete,
   Instauratori reddit honore [c 1Kb] uicem.



CAPUT XIu. De calice [d 1Kb] Leontii episcopi.
 [1Kb]

Summus in arce Dei pia dona Leontius offert,
   uotis iuncta sacris, et Placidina simul.
Felices, quorum [e 1Kb] labor est altaribus aptus,
   Tempore qui paruo non peritura ferunt.



CAPUT Xu. De Leontio [f 1Kb] episcopo.
[1Kb]

 Inter quos genuit radians Aquitanicus [g 1Kb] axis,
   Egregiis meritis culmina prima tenes,
Ciuibus ex [et] Gallis supereminet alta potestas,
   Tu potior reliquis, et tibi nemo prior.
Precedis multos, nulli minor, atque secundus,
   Nec superest aliquid, quod dare possit honor.
Qui cum se primum [h 1Kb] uestiuit flore iuuentus,
   Paruus eras annis, et grauitate senex [i 1Kb] .
uersus ad Hispanas acies cum rege sereno [i 1Kb] ,
   Militie creuit palma secunda tue.
Cuius primitie tanto placuere relatu,
   Ut meritis esset debitus iste gradus.
 Nec poterant subito tibi culmina celsa parari,
   Hec nisi digna tuum promeruisset opus
Nobilitate potens precellis, papa Leonti,
   Clarus ab antiquis, si numerentur aui.
Nam genus, et proaui, uel quidquid in ordine dicam,
   Per proceres celsos currit origo uetus.
Tempora diffugiunt, et stat tamen aula parentum;
   Nec patitur lapsum, te reparante, domus.
Nobilitas longos non inclinauit in annos;
   Cui magis ascensum proles opima dedit.
Inclyta progenies ornauit luce priores,
   Heredis radio splendet origo patrum.
De radice sua uestita est flore uetustas;
   Quam merito uestre laudis obumbrat honor.
Quamuis non aliquis potior modo possit haberi,
    Tu tibi precedis, amplificando patres
Emicat altus apex, generosa stemmata pandens,
   Cuius apud reges unica palma patet.
Ecclesie nunc iura regis, uenerande sacerdos,
   Altera nobilitas additur inde tibi.
Pontificalis apex quamuis sit celsus in urbe [orbe],
   Postquam te meruit, creuit adeptus honor.
Aula Dei, et pastor, uicibus sibi premia reddunt,
   Illi tu ornatum, spem dedit illa tibi.
Munere diuino pariter floretis utrique,
   Tu mercede places, illa decore nitet.
Tertius a decimo huic urbi antistes haberis,
   Sed primus meritis enumerandus eris.
Templa uetusta Dei reuocasti in culmine prisco,
   Postque suum lapsum nunc meliora placent.
 Flore iuuentutis, senio fugiente, coruscant,
   Et tibi leta fauent, quo renouante uirent.
Ut tu plus ageres, incendia tecta cremarunt,
   Et nunc laude tua pulchrius illa micant.
Nullaque flammicreme senserunt damna ruine,
   Que modo post ignes [k 1Kb] lumine plena nitent.
Credo quod ex sese uoluissent ipsa cremari,
   Ut labor ille tuus hec meliora daret
Post cineres consumpta suos, tenuesque fauillas,
   Sic solet et Phenix [l 1Kb] se renouare senex.
Instaurata etiam sacri est baptismatis aula [m 1Kb] ,
   Quo maculas ueteres fons lauat unus aquis.
 Ecce beata sacre fundasti templa Marie,
   Nox ubi uicta fugit, semper habendo diem.
Lumine plena micans, imitata est aula Mariam,
   Illa utero lucem clausit, et ista diem [a 1Kb] .
Nec solum hic, sed ubique [b 1Kb] micant tua templa, sacerdos.
   Inter que plaudens Sanctonus illa docet [c 1Kb] .
Qui loca das populis, ubi Christum iugiter orent,
   Unde salus ueniat, te facis esse uiam.
Ecclesieque domus crescente cacumine pollet,
   Et probat esse tuum, quod modo culta placet.
Fecisti ut libeat cunctos huc currere ciues,
   Et domus una uocet, quidquid in urbe manet.
Ornasti patriam, cui dona perennia prestas,
   Tu quoque dicendus, Burdegalense decus.
 Quantum inter reliquas caput hec [d 1Kb] super extulit urbes,
   Tantum Pontifices uincis honore gradus.
Inferiora uelut sunt flumina cuncta Garumne [e 1Kb] ,
   Non aliter uobis subiacet omnis apex.
Rhenus ab Alpe means neque tantis spumat habenis arenis,
   Fortior Adriacas nec Padus intrat aquas;
Danubius par est, qui longius egerat [f 1Kb] undas.
   Hec ego transcendi; iudico nota mihi.
Muneribusque piis dotasti altaria Christi,
   Cum tua uasa ferunt uiscera sancta Dei.
Nam cruor, et corpus Domini libamina summi,
   Rite ministerio [ministerium], te tribuente, uenit.
O felix, cuius ditat pia templa facultas,
    Cui res ista magis non peritura manet.
Non erugo teret [g 1Kb] mordaci dente talentum,
   Nec contra hec fures arma dolosa mouent.
Et data res uiuit, facit et bene uiuere dantem
   Cum moritur terris, ducitur inde polis.
 Hec possessor habet, quidquid transmiserit ante,
   Sola tenet [h 1Kb] secum, que prius ire facit.
Hec tibi templa dabunt, et uasa sacrata, sacerdos,
   Et quidquid reliquum, nec numerare queo
Ecclesie columen [culmen] per tempora longa gubernes,
   Et mercede pia fructus ubique mices.
Cogor amore etiam Placidine pauca referre,
   Que tibi tunc coniux, est modo chara soror [i 1Kb] .
Lumen ab Arcadio ueniens genitore refulget,
   Quo manet augustum germen, Auite, tuum:
Imperii [i 1Kb] fastus [fasces] toto qui rexit in orbe;
   Cuius adhuc pollens iura senatus habet.
Humani generis si culmina prima requiras,
   Semine Cesareo [k 2Kb] nil superesse potest.
 Sed genus ipsa suum sensus moderamine uicit;
   Cuius ab eloquio dulcia mella fluunt.
Chara, serena, decens, solers, pia, mitis, opima,
   Que bona cuncta gerit, quidquid honore placet.
Moribus, ingenio, meritorum luce coruscans,
   Ornauit sexum mens pretiosa suum.
Plurima cur referam, quantis sit predita rebus,
   Que potuit uotis nupta placere tuis.
Augeat hec uobis uitam, cui templa dedistis,
   Culminibusque suis culmina uestra tegat.



CAPUT XuI. Hymnus de Leontio episcopo.
[1Kb]


 Agnoscat [a 1Kb] omne seculum
   Antistitem Leontium,
   Burdegalense premium,
   Dono superno redditum.

Bilinguis ore callido
   Crimen fouebat inuidum,
   Ferens acerbum nuntium,
   Hunc iam sepulcro conditum.

Celare se non pertulit,
   Qui triste funus edidit.
   Etsi nocere desiit,
   Insana uota prodidit.

 Deceptus arte noxia,
   Cassata [b 1Kb] deflet crimina,
   Dum que putabat tristia,
   Conuersa sunt in gaudia.

Exempla seua protulit,
   Calcanda cuncto tempore,
   Ut iam sibi conscriberet
   Decreta, uiuo antistite.

Fucata [c 1Kb] res hec contigit,
   uitanda casto pectore,
   Superstite ut presumeret,
   Post fata quod uix debuit [defuit].

Grauat sacerdos ordinem,
   Qui episcopatum sic petit,
    Precepta qui complectitur,
   Fugit honoris ambitum.

Hoc si cui [d 1Kb] sit debitum,
   Coactus ascendat gradum,
   Non se petente callide,
   Sed dante Christi munere.

Ineptus est quis [e 1Kb] ipse se
   Preferre uult Ecclesie;
   Nam rem sacratam sumere,
   Eclectio diuina sit.

Katus [f 1Kb] sacerdos ordinem
   Hilarius non ambiit,
   Martinus illud effugit,
   Gregorius uix sustulit.

Leges refutant ambitum,
    Inuasor omnis pellitur:
   Quod respuunt pretoria,
   uitet [g 1Kb] nefas Ecclesia.

Maligna erant [h 1Kb] certamina
   De sede non tamen sua,
    Que nec pati desiderat,
   Non infert mens improba.

Nec longiore tempore
   uersantur in hoc murmure;
   Dum cogitant succedere,
   Redit sacerdos qui fuit.

Orante plebe, protinus
   Dum nemo credit, redditur.
   Que confluunt per [i 1Kb] tristia.
   Maiora sunt hec gaudia.

Plausu fauebat ciuitas,
   Cui redit felicitas,
   Orbata, quem defleuerat,
   Patrem recepit anxia.

 Quem uix putabat redditum,
   Preuenta uoto prospero,
   Res mira quando cernitur,
   Solet stupere uisio.

Recolligit [i 1Kb] rector gregem;
   Errore captum suscipit [k 1Kb] ;
   Pastoris arce cognita,
   Gauisa sunt ouilia.

Sumpsit gradum quo tempore,
   Regressus est eo die.
   Quis non superno munere
   Hoc contigisse predicet?

Tantum nec ante premium
   Plebi fuit, cum factus est;
    Letata quantum tunc fuit,
   Quando recepit presulem.

uenite, ciues, plaudite,
   Et uota uotis addite,
   Quo facta sunt miracula,
   Seruent cum celestia.

Xristus sereno lumine
   Circumuolet, quem reddidit,
   Ut trina crescat gratia,
   Mercede, uita, gloria.

Ymnum canendo concrepet,
   Quisquis Deo non inuidet,
   Laus eius est, qui presulem
   De mortis ore retrahit.

 Zelante fido pectore,
   Tam uera dici non pudet:
   Hec parua nobilissimo
   Pape damus Leontio.



CAPUT XuII. Ad Placidinam, matrem [a 1Kb] Leontii episcopi.
 [1Kb]

Munera parua nimis, pia, suscipe, queso, libenter,
   Que magis ipsa decens munus in orbe micas.
Fluctibus e mediis hec [b 1Kb] ut daret insula uobis,
   Oceanus [c 1Kb] tumidis murmure prestat aquis.
Que loca dum uolui properans agnoscere ponti,
   A Borea ueniens reppulit unda furens.
Prosperitas ut uestra, [d 1Kb] tamen se plena probaret,
   Obtulit in terris quod peteretur aquis.



CAPUT XuIII. De Bissono [Bissonno] uilla Burdigalensi.
 [1Kb]

Est locus [e 1Kb] , estifero quamuis sit tempore feruor,
   Quo uiret assidue flore refectus ager.
Respirant croceis depicta coloribus arua,
   Fragrat odoriferis blandior herba comis.
Incola Bissonum uocat hunc de nomine prisco,
   Millia septem urbs hinc Burdigalensis abest.
Quo possessor amans pretoria [f 1Kb] grata locauit,
   Partibus atque tribus porticus equa subit.
Strauerat ipsa solo, senio rapiente, uetustas,
   Perdiderat uultum forma decora suum.
Hunc [g 1Kb] , meliore uia, reuocat labor ille Leonti,
   Quo presente domus [h 1Kb] nulla ruina premit.
 Nunc quoque prosperius uelut aula sepulta resurgit,
   Et fauet auctori uiuificata suo.
 Reddidit interea prisco noua balnea cultu,
   Quo recreant fessos blanda lauacra uiros.
Hic referunt, [i 1Kb] nutrisse lupos, deserta tenentes
   Intulit hic [i 1Kb] homines, expulit unde [k 1Kb] feras.



CAPUT XIX. De uereginis, uilla Burdegalensi.
[1Kb]

Inter opima ferax qua uoluitur unda Garomne,
   uereginis ripis uernat amenus ager.
Hic breuis ascensus leni subit aggere cliuum,
   Carpit et obliqua mole [l 1Kb] uiator iter.
Altior a planis aruis minor eminet altis;
   Necue [m 1Kb] , humilis nimium, necque superbit apex,
 Colle sedet medio domus edificata decenter,
   Cuius utrumque latus hinc iacet, inde tumet.
Machina celsa case triplici suspenditur arcu,
   Quo Pelagi pictas currere credis aquas.
Exsilit unda latens, uiuo generata metallo,
   Dulcis et irriguo fonte perennis aque.
Quo super accumbens celebrat conuiuia pastor,
   Inclusoque lacu, pisce [n 2Kb] natante, bibit.
Nunc [o 1Kb] renouanda uenit pape mercede Leonti,
   Quem Dominum longo tempore culta cupit [p 1Kb] .



CAPUT XX. De Premiaco, uilla Burdegalensi.
[1Kb]

 Quamuis instet iter, [q 1Kb] retrahatque uolumine cure,
   Ad te pauca ferens carmina [r 1Kb] , flecto uiam.
 Captus amore tui, nunquam memoranda tacebo,
   Te neque pretereo, pretereundo locum.
Qui [a 1Kb] cum digna loquar, si syllaba quarta recedat,
   Premiacum pollens, premia nomen habes.
Deliciis obsessus ager uiridantibus aruis
   Et naturalis gratia ruris inest.
Condita quo domus est, planus tumor exit in altum,
   Nec satis elato uertice regnat apex.
Qua super incumbens locus est, deuexus in amnem.
   Florea gemmato gramine prata uirent.
Leniter appulsus quoties insibilat Eurus,
   Flexa supinatis fluctuat herba comis.
Hinc alia de parte seges flauescit aristis,
   Pinguis et altricem palmes opacat humum.
Piscibus innumeris non deficit unda Garomne [b 1Kb] ,
    Etsi desit agris, fruges abundat aquis.
Sed te querebant hec munera tanta, Leonti,
   Solus defueras, qui bona plena dares.
Nam quod pulchra domus, quod grata lauacra nitescunt,
   Consolidatorem te cecinere suum.
Ut tamen acquirant et [c 1Kb] adhuc fabricanda decorem,
   Temporibus longis hec tua dona regas.



CAPUT XXI. De Egircio [d 1Kb] flumine.
[1Kb]

Laus tibi forte minor fuerat, generose [e 1Kb] Garomna,
   Si non exiguas alter haberet aquas.
Lubricat hic quoniam tenuato Aegircius [f 1Kb] haustu,
   Prefert [g 1Kb] diuitias paupere fonte tuas.
 Denique dissimilem si comparet ullus utrumque,
   Hic ubi fit riuus, tu puto, Nilus eris.
Te famulans intrat, sed huc [h 1Kb] tua regna refrenant,
   Gallicus Euphrates tu fluis, iste latet.
Nam quantum Oceanum tumidus tu cursibus auges,
   Iste tuas tantum crescere prestat aquas [i 1Kb] .
Torrida presertim cum terris incubat estas,
   Ac, sitiente solo, tristis anhelat ager,
Cum Titan radiis feruentibus exarat arua,
   Et calor ignifero uomere findit humum.
 Languidus arentes fugiens uix explicat undas,
   Et cum pisce suo palpitat ipse simul.
Flumine subducto uacutaas lambit arenas,
   Sedibus in propriis exsul oberrat aquis.
In limo, migrante lacu, consumitur [i 1Kb] amnis,
   Terraque fit sterilis, quo fuit unda rapax.
Deficiunt usto solatia cuncta rigore,
   Nomine cum proprio tristis, et eger eget.
Forte uiator, iter gradiens, non inuenit haustus,
   Unde alios recreet, qui sitit ipse sibi,
Se cupit infundi fluuius, si porrigis undas,
   Si tamen est fluuius, quem madefactat [k 1Kb] homo.
Gurgitis impressas labens [Ms., lambens] rota signa arenas [l 1Kb]
   Atque resudantes orbita sistit aquas.
 Si uenias equitando uiam [m 1Kb] sub tempore cancri,
   uix tamen insidians [n 1Kb] ungula mergit equi.
uidimus exiguum de limo surgere piscem,
   Qui retinente luto, naufragus errat humo.
Nec fluuius, nec campus adest, nec terra, nec unda
   Piscibus inhabilem nullus arare potest
Sola palude natans querulos dat rana susurros,
   Piscibus exclusis aduena regnat aquis.
At si forte fluat tenuis de nubibus imber,
   uix pluit in terris, iam tumet iste minax.
Ingentes animos parua de nube resumit:
   Fit subito pelagus, qui fuit ante lacus.
Turbidus incedens, undis eget ipse lauari,
   Semper inequalis, cui [o 1Kb] nichil aut satis est.
 Non ripis contentus, agit compendia cursus,
   Quod de monte bibit, per sata plena uomit
uortice torrenti rapitur, quasi morte [p 1Kb] tyranni,
   Indignatus iter, munera uastat agri.
Discurrit seges in fluuium [q 1Kb] stat [Ms., sed] piscis in agro [r 1Kb]
   Ordine peruerso, messe natante, iacet.
Que fuerant ouibus, donantur pascua ranis [s 1Kb] ,
   Prata tenent pisces, et trahit unda pecus.
Obtinet expulsus [t 1Kb] stabulum campestre silurus,
   Plus capitur terris, quam modo piscis aquis.
 Sarcula quos foderent agros, mala [a 1Kb] retia miscent,
   Figitur hic ramus [b 1Kb] quo stetit ante palus.
Sors una est piscis, siccent, aut flumina crescant,
   Nunc residet limo, nunc iacet exsul agro.
Sed cur triste diu loquimur de gurgite paruo?
   Uritur et uerbis, nec recreatur aquis.
 Sufficiat flagrare sibi, cur addo uapores?
   Atque bis estiuum crescere tempus ago?
Unica sed tandem damus hec solatia laudis,
   Quod tribuit pisces euacuatus aquis.



LIBER SECUNDUS.



CAPUT PRIMUM. De cruce [a 1Kb] Domini.
 [1Kb]

 Crux benedicta [b 1Kb] nitet, Dominus qua carne pependit,
   Atque cruore suo uulnera nostra lauat [c 1Kb] .
Mitis amore pio, pro nobis uictima factus,
   Traxit ab ore lupi qua sacer agnus oues.
Transfixis [d 1Kb] palmis ubi mundum a [e 1Kb] clade redemit,
   Atque suo clausit funere mortis iter.
Hic manus illa fuit clauis confixa cruentis,
   Que eripuit Paulum crimine, morte Petrum.
Fertilitate potens, o dulce, et nobile lignum,
   Quando tuis ramis tam noua poma geris!
Cuius odore nouo, defuncta cadauera surgunt,
   Et redeunt uite, qui caruere die.
 Nullum uret estus sub frondibus arboris huius,
   Luna nec in noctem [f 1Kb] , sol neque meridie.
Tu plantata micas, secus est ubi cursus aquarum,
   Spargis et ornatas, flore recente, comas.
Appensa est uitis inter tua brachia, de qua
   Dulcia sanguineo uina rubore fluunt.



CAPUT II. In honorem sancte crucis, hymnus.



   Pange, [g 2Kb] lingua, gloriosi prelium certaminis,
 Et super crucis tropeo dic triumphum nobilem,
Qualiter Redemptor orbis immolatus uicerit.

   De parentis protoplasti fraude facta [h 1Kb] condolens,
Quando pomi noxialis morsu in mortem [i 1Kb] corruit,
Ipse lignum tum [i 1Kb] notauit, damna ligni ut solueret.

   Hoc opus nostre salutis ordo depoposcerat,
Multiformis proditoris [k 1Kb] arte ut artem falleret,
Et medellam ferret inde, hostis unde leserat.

   Quando uenit ergo sacri plenitudo temporis,
Missus est ab arce Patris natus orbis conditor,
Atque uentre uirginali carne factus prodiit.

   uagit infans, inter arcta conditus presepia,
Membra pannis inuoluta uirgo mater alligat,
Et pedes, manusque [l 1Kb] , crura stricta cingit [m 1Kb] fascia.

    Lustra sex qui iam peracta, tempus implens corporis,
Se uolente, natus ad hoc, passioni deditus,
Agnus, in crucis leuatur immolandus stipite.

   Hic acetum, fel, arundo, sputa, claui, lancea,
Mite corpus perforatur, sanguis, unda, profluit.
Terra, pontus, astra, mundus quo lauantur flumine

    Crux fidelis, inter omnes arbor una nobilis,
Nulla talem silua profert, flore, fronde, germine [a 1Kb] .
Dulce lignum, dulces [b 1Kb] clauos, dulce pondus sustinens.

   Flecte ramos arbor alta, tensa laxa uiscera,
Et rigor lentescat ille, quem dedit natiuitas,
Ut superni membra regis miti tendas stipite.

   Sola digna tu fuisti ferre pretium seculi [Ms., secli pretium]
Atque portum preparare nauta mundo naufrago,
Quem sacer cruor perunxit, fusus agni corpore.



CAPUT III. In honorem [c 1Kb] sancte crucis et oratorii [d 1Kb] domus ecclesie apud Turonos.
[1Kb]

uirtus celsa crucis totum recte occupat orbem,
   Hec quoniam [e 1Kb] mundi perdita cuncta refert.
 Quodque ferus serpens infecit felle ueneni,
   Christi sanguis in hac dulce liquore lauat.
Queque lupi fuerant raptoris preda ferocis,
   In cruce restituit uirginis agnus oues.
Tensus in his ramis, cum plantis brachia pendens [pandens],
   Ecclesiam stabilit, pendulus ipse cruce.
Hoc pius [f 1Kb] in ligno reparans deperdita pridem,
   Quod uetiti ligni poma tulere boni.
Addita quin etiam uirtutum flamma coruscat,
   Dona quod obsequiis crux parat ipsa suis.
Denique sancta cruci hec templa Gregorius offert,
   Dum pallas [g 1Kb] coperit, signa [h 16Kb] gerendo crucis.
 Dona repente dedit diuina potentia Christus,
   Mox fuit et uoti causa secuta pii.
Pallia nam meruit, sunt que cruce texile pulchra,
   Obsequiisque suis crux habet alma cruces.
 Serica que niueis sunt agnaua [agnina] [a 1Kb] , blattea [b 1Kb] , telis,
   Et textis crucibus magnificatur opus.
Sic cito Pontifici dedit hec deuota uoluntas,
    Atque dicata cruci condita [c 1Kb] uela placent.
Unde salutifero signo tibi clare sacerdos,
   Hoc cui complacuit, reddere magna ualet.



CAPUT Iu. Item de signaculo sancte crucis.
 [Figure: [Achrostichon] 21Kb] [1Kb]

 Dius apex, carne effingens genitalia limi,
uitali terre compingit sanguine gluten,
Luciferax auras animantes affluit illic;
Conditur enixans Adam factoris ad instar:
Exiluit protoplasma, solo res nobilis usu,
Diues in arbitrio radianti lumine; dehinc
Ex membris Ade uas fit tum uirginis Heue;
 Carne creata uiri dehinc copulatur eidem,
Ut paradissiaco bene letaretur in horto.
Sed de sede pia pepulit temerabile guttur,
Serpentis suasu, pomi suco atra propinans.
Insaciatrici morti fames accidit illinc.
Gauisurus ob hoc celi fluis arce locator.
Nasci pro nobis miseraris, et ulcere claui
In cruce configi: tali malagmate inunctis
Una salus nobis ligno, agni sanguine uenit.
Iucunda species, in te pia brachia Christi
Affixa steterant, et palma piabilis in hac
Cara caro penas inmites sustulit haustu.
Arbor suauis agri, tecum noua uita paratur.
Electa ut uisu, sic e crucis ordine pulchra,
 Lumen, spes, scutum gereris liuoris ab ictu.
Immortale decus, nece iusti, leta parasti.
Una omnem uitam sic crux tua causa rigauit,
Imbre cruenta pio: uelis das nauita portum:
Tristia submerso mundasti uulnera clauo.
Arbor dulcis agri, rorans e cortice nectar.
Ramis de cuius uitalia chrismata fragrant;
Excellens cultu, diua ortu, fulgida fructu,
Deliciosa cibo, et per poma suauis in umbra.
En regis magni gemmans et nobile signum;
Murus, et arma uiris, uirtus, lux, ara precatu.
Pande, benigne, uiam, uiuax, et fertile lumen:
Tum memor adfer opem nobis, e germine Dauid
In cruce refixus iudex cum preerit orbi.


uersus qui constat ex litteris primis singulorum uersuum, hic est:


 Dulce decus signi, uia celi, uita redempti.


Qui uero ex ultimis singulorum uersuum litteris:


In cruce mors Christi curauit mortua mundi.


uersus qui crucem in medio describunt, hi sunt:


Crux pia, deuotas Agnen tege cum Radegunde,
Tu Fortunatum fragilem, crux sancta, tuere:
uera spes nobis ligno, Agni sanguine, clauo,
Arbor suauis agri, tecum noua uita paratur.
[1Kb]


CAPUT u. De sancta cruce.
 [Figure: [Acrostichon] 11Kb]

 Hoc quoque acrostichon, ut superius, primus edidit Browerus, ex Codd. mss. sancti Galli et Treuerico. Habe et hoc resolutum:

Extorquet hoc sorte Dei ueniabile signum,
Rusticolas laudes uiuenti reddere flatu,
In me, qui regit ire lutum plasmabile, Numen
Portio uiuentum, curatio fausta medelle,
Exclusor culpe, Trinitas effusa, creator:
Cuius honor, lumen, ius, gloria, regna ceue.
Ex fidei merito magnum, pie, reddis Abraham:
 Sic Pater, et Genitus, sic Scs Spiritus unus.


uersus a lateribus positi:


Eripe credentes, fidei decus, arma salutis:
Munere Criste, tuo remouetur causa reatus.


uersus qui crucem describunt in medio:


Dulce mihi lignum, pie, maius odore rosetis,
Dumosi colles, lignum generastis honoris,
Ditans templa Dei crux, et uelamen adornans.




CAPUT uI. De sancta cruce.


[Figure: [Acrostichon] 6Kb]


CAPUT uII. Hymnus in honorem sancte crucis.



   uexilla regis prodeunt,
Fulget crucis mysterium,
Quo carne carnis conditor
Suspensus est patibulo.

   Confixa [a 1Kb] clauis uiscera,
Tendens manus uestigia,
Redemptionis gratia.
Hic immolata est hostia.

   Quo [b 1Kb] uulneratus insuper,
Mucrone diro [c 1Kb] lancee,
Ut nos lauaret crimine,
Manauit unda [d 1Kb] sanguine.

   Impleta sunt que concinit
Dauid fideli [e 1Kb] carmine,
 Dicens [f 1Kb] : In nationibus
Regnauit [g 18Kb] a ligno Deus.

   Arbor decora, et fulgida,
Ornata regis purpura,
Electa digno stipite
Tam sancta membra tangere.

   Beata, cuius brachiis,
Pretium pependit seculi,
Statera facta est corporis
Predam [h 1Kb] tulitque Tartari.

   Fundis aroma [i 1Kb] cortice,
uincis sapore [i 1Kb] nectare,
Iucunda fructu fertili,
Plaudis triumpho [k 1Kb] nobili.

   Salue ara, salue uictima
 De passionis gloria [l 1Kb] ,
Qua [m 1Kb] uita mortem pertulit,
Et morte uitam reddidit.



CAPUT uIII. In sacrum baptismum.



   Tibi [n 1Kb] laus perennis, auctor
Baptismatis sacrator,
Qui sorte passionis
Das premium salutis

   Nox clara plus, et alma,
Quam luna, sol, et astra,
Que luminum corona
Reddis diem per umbram. Tibi.

    Dulcis, sacrata, blanda,
Electa, pura, pulchra,
Sudans honore mella.
Rigans odore chrisma. Tibi.

   In qua Redemptor orbis,
De morte uiuus exit,
Et quos catena uinxit,
Sepultus ille soluit. Tibi.

   Quam Christus aperuit
Ad gentium salutem
Cuius salubri cura,
Redit nouata plasma. Tibi.

   Accedite ergo digni
Ad gratiam lauacri,
Quo fonte recreati
 Refulgeatis agni Tibi.

   Hic gurges est fideles
Purgans liquore mentes.
Dum rore corpus sudat,
Peccata tergit unda. Tibi.

   Gaudete candidati,
Electa uasa regni,
In morte consepulti,
Christi fide renati. Tibi.



CAPUT IX. In laudem chrismatis.


O Redemptor [a 3Kb] sume carmen temet alta concinnentium.
Audi iudex mortuorum, una spes mortalium,
 Audi uoces proferentum
Donum pacis preuium. O Red.

   Arbor feta alma luce,
Hoc sacrandum protulit,
Fert hec prona presens turba
Saluator seculi. O Red.

   Stans ad aram imo supplex
Infulatus pontifex,
Debitum persoluit omne
Consecrato chrismate. O Red.

   Consecrare tu dignare,
Rex perennis patrie,
Hoc oliuum, signum uiuum.
Iura contra demonum. O Red.

   Ut nouetur sexus omnis
 Unctione chrismatis,
Ut sanetur sauciata
Dignitatis gloria. O Red.

   Lota mente sacro fonte,
 Aufugantur crimina;
Uncta fonte, sacrosancta
Influunt chrismata. O Red.

   Corde natus ex parentis
Aluum implens uirginis,
Presta lucem, claude mortem
Chrismatis consortibus. O Red.

   Sit hec dies festa nobis
Seculorum seculis;
Sit sacrata digna laude,
Nec senescat tempore. O Red.



CAPUT X. Hymnus [b 2Kb] in sanctum Dionysium.



   Fortem fidelem militem,
Celi secutum principem,
 Dionysium martyrem
Plebs corde, uoce personet.

   Clemente [c 1Kb] Roma presule
Ab Urbe missus adfuit,
uerbi superni seminis
Ut fructus esset Gallie.

   Opus sacratum construit
Fidem docet baptismatis;
Sed audientium cecitas
Munus repellit seminis.

   Instante sacro antistite,
Errore plebem soluere,
Dum spem salutis ingerit,
Tormenta mortis incidit.

   Tenetur a gentilibus
 Christi placens altaribus:
Amore tante glorie,
Penas libenter excipit.

   Unum quod illi defuit,
 Pro Rege colla tradidit:
Dilectionem pectoris,
Ceruice cesa, prodidit.

   Magnus sacerdos, qui dabat
Templi sacrata munera.
Fuso beato sanguine,
Est factus ipse uictima.

   Felix pio de uulnere,
Que pena palmam prebuit!
Qui morte mortem conteris,
Nunc regna celi possides.

   Gloria sit Deo Patri,
Gloria Unigenito,
Una cum sancto Spiritu,
In sempiterna secula.



CAPUT XI. De domno Saturnino [a 1Kb] .
 [1Kb]

Ianua celsa poli, terra pulsante, patescit,
   Et recipit natos, quos generauit humus.
Admiranda [b 1Kb] hec est occasio facta salutis,
   Ut de morte sua premia lucis emant.
Saturninus enim cupiens se nectere Christo,
   Carnali in habitu noluit esse diu.
uincula corporei dissoluere [dissolui] carceris optans,
   Plenius ut Domino se sociaret homo.
Tempore maturo cum iam spes esset adulta,
   Sumpserunt pretium uota beata suum.
Dumque sacerdotio frueretur in urbe Tolosa,
    Et populis Christum panderet esse Deum,
Ostendens uerbis, addens miracula factis,
   Ut quod sermo daret, consequeretur opus.
Gentiles animas rapiens de fauce tyranni,
   Subdebat regi, qui dedit arma sibi.
Sed uitiata malis, et plebs infecta uenenis,
   Curari effugiens, egra iacere uolens.
Comprendit [c 1Kb] male sana uirum; ad capitolia duxit,
   Atque suo medico uulnera plura dedit.
Pro pietate [d 1Kb] dolum, pro melle uenena rependens,
   Contra tutorem noxia bella mouet.
Subligat [e 1Kb] indomiti sanctum et [f 1Kb] uestigia tauri,
   Et stimulat, fieret ne fuga tarda feri
 Pessima mens hominum, diri noua bestia monstri,
   Nec tauri indomiti sufficit ira tibi.
Nature rabide feritatem adiungere nosti;
   Quod per se nescit, te stimulante, furit [g 1Kb]
Turba cruenta, nocens, huius te uulnere perdis [h 1Kb] ,
   Et si non illi, parcere disce tibi.
Hic [i 1Kb] ferus, impatiens, mox curua per auia raptus
   Passim membra pii fundit in urbe uiri.
Tum mulier collegit ouans, et condidit artus,
   Sola [i 1Kb] una famula [miracula] participante sibi.
Hec fuit insigni rapiende causa corone,
   Gloria martyrii sic celebrata [k 1Kb] nitet.
Ante sepulcra pii dantur modo dona salutis,
   Et corpus lacerum corpora multa fouet.
Dic, ubi, mors inimica, iaces? ubi uicta recumbis,
    Quando uides sancti funere uota dari?
Quem [l 1Kb] male credebas obitu finire salutem,
   Dat uitam multis, et tenet ipse suam.
Huc [m 1Kb] captiua cubas, que te regnare putabas,
   Inuadendo peris, teque furendo necas.
Te tua pena premit, tua te fera uincula torquent,
   Quos dare uis gemitus, ipsa ferendo gemis.
Martyr ouans celos retinet, tu liuida, tristis,
   Mors, inimica tibi Tartara nigra colis.
Florigera nunc sede manet sine fine beatus,
   Inter odoratos [n 1Kb] thure calente [thura adoletque] choros.
Non aliquas metuit placato iudice causas,
   Premia sed miles uictor habenda petit.
Digna triumphantem, que restat palma, sequetur,
    Pro te, Christe, mori est gloria, uita, quies.



CAPUT XII De Launebode qui edificauit templum sancti Saturnini.
[1Kb]

Laudibus humanis reliquorum corda resultent,
   At mihi de iustis commemorare uacet [o 1Kb] ,
 Nam pietatis opus, uictores texere libris,
   Admonet ingenium, res ratione duplex.
Una quod est habilis [a 1Kb] , de magnis magna fateri,
   Nam bona qui reticet, criminis auctor erit.
Altera causa monet, quoniam successus [b 1Kb] amatur,
   Et meliora cupit, qui sua facta legit.
Saturninus enim martyr uenerabilis orbi;
   Nec latet egregii palma beata uiri.
Qui cum Romana properasset ab urbe Tolosam,
   Et pia Christicoli semina ferret agri [c 1Kb] ,
Tunc uesana cohors, Domini comprehendit amicum,
   Instituitque pii membra terenda trahi,
Implicitus tauri pede posteriore pependit,
   Tractus in obliquum dilaceratus obit.
Hac ope de terris animam transmisit Olympo;
    O felix cuius funere mors moritur.
Sed locus ille quidem, quo sanctus uincula sumpsit.
   Nullius templi fultus honore fuit.
Launebodes enim post secula longa, ducatum
   Dum gerit, instruxit culmina sancta loci.
Quod nullus ueniens Romana gente fabriuit,
   Hoc uir barbarica [d 1Kb] prole peregit opus.
Coniuge cum propria Berethrude [e 1Kb] , clara decore,
   Pectore que blando clarior ipsa nitet.
Cui genus egregium fulget de stirpe potentum,
   Addidit ornatum uir, uenerando Deum.
Que manibus propriis alimonia digna ministrat,
   Pauperibus tribuens se satiare cupit.
Indefessa [f 1Kb] spem [fidem] Christi per templa requirit,
   Iugiter excurrens ad pietatis opus.
 Nudos ueste tegit, sitienti pocula profert,
   Se magis eterno femina fonte replet.
Proficit hoc etiam, quidquid gerit illa marito,
   Anxia pro cuius uota salute facit.
Dux meritis in gente sua qui pollet opimis,
   Celsus ubique, micans nobilitatis ope.
Sed quamuis altum teneat de stirpe cacumen.
   Moribus ipse suos amplificauit auos.
Ergo pari uoto maneant in secula iuncti,
   Et micet ambobus consolidatus amor.



CAPUT XIII. Ad clerum Parisiacum.
 [1Kb]

Cetus honorifici decus et gradus ordinis ampli,
   Quos colo corde, fide, religione patres,
Iam dudum obliti desueto carmine plectri,
   Cogitis antiquam me renouare lyram.
En stupidis digitis stimulatis [simulastis] tangere [chordas,
   Cum mihi non solito currat in arte manus.
Scabrida nunc resonat mea lingua rubigine uerba.
    Exit et incompto raucus ab ore fragor.
uix dabit in ueteri ferrugine cotis acumen,
   Aut fumo infecto splendet in ere color.
Sed quia dulcedo pulsans quasi malleus instat,
   Et uelut incude [g 1Kb] cura relisa terit.
Pectoris atque mei succenditis igne caminum [h 1Kb] ,
   Unde ministratur cordis in arce uapor;
Obsequor hinc, qui me ueluti fornace recocto,
   Artis ad officium uester adegit amor.
Celsa Parisiaci cleri [i 1Kb] reuerentia pollens,
   Ecclesie genium [i 1Kb] gloria, munus, honor.
Carmine Dauidico diuina pemata pangens,
   Cursibus assiduis dulce reuoluit [k 1Kb] opus.
Inde sacerdotes, Leuiticus hinc micat ordo,
    Illos canities, hos stola pulchra tegit.
Illis pallor inest, rubor his in uultibus errat.
   Et candent rutilis lilia mista rosis
Illi iam senio, sed et hi bene uestibus albent,
   Ut placeat summo picta corona Deo.
In medio Germanus adest [l 1Kb] antistes honore,
   Qui regit hinc iuuenes, subrigit inde senes [m 1Kb] .
Leuite preeunt; sequitur grauis ordo ducatum [canentum],
   Hos gradiendo mouet, hos moderando trahit.
Ipse tamen sensim incedit, uelut alter Aaron,
   Non de ueste nitens, sed pietate placens.
Non lapides [n 1Kb] coccus cidarim, aurum, purpura, byssus,
   Exornant humeros, sed micat alma fides.
 Iste satis melior ueteri quam lege sacerdos,
   Hic quia uera colit, quod prius umbra fuit.
Magna futura putans, presentia cuncta refellens,
   Antea carne carens, quam caro fine ruens.
Sollicitus, quemquam ne deuoret ira luporum,
   Colligit ad caulas pastor opimus oues.
Assiduis monitis ad pascua salsa [a 1Kb] uocatus,
   Grex uocem agnoscens, currit amore sequax,
Miles ad arma celer, signum mox tinnit in aures,
   Erigit excusso membra [b 1Kb] sopore toro.
Aduolat ante alios, mysteria sacra requirens,
   Undique quisque suo templa petenda loco.
Flagranti studio populum domus irrigat omnem [c 1Kb]
   Certatimque monent, quis prior ire ualet.
Peruigiles noctes ad prima crepuscula iungens
    Construit angelicos turba uerenda choros.
Gressibus exertis in opus uenerabile constans,
   uim factura polo, cantibus arma mouet.
Stamina psalterii lyrico modulamine texens,
   uersibus orditum, carmen amore trahit.
Hinc puer exiguis [d 2Kb] attemperat organa cannis,
   Inde senex [e 1Kb] largam ructat ab ore tubam.
Cymbalice uoces calamis miscentur acutis,
   Disparibusque tropis fistula dulce sonat.
Tympana rauca senum puerilis tibia mulcet,
   Atque hominum reparant uerba canora lyram.
Leniter iste trahit modulus, rapit alacer ille,
   Sexus et etatis sic uariatur opus
 Triticeas fruges feruens terit area Christi,
   Horrea quando quidem construitura Dei.
uoce Creatoris reminiscens esse beatos,
   Quos dominus uigiles [f 1Kb] , dum redit ipse, uidet.
In quorum meritis, animo, uirtute, fideque,
   Tegmine corporeo lumina quanta latent!
Pontificis monitis clerus, plebs psallit, et infans,
   Unde labore breui fruge replendus erit.
Sub duce Germano felix exercitus hic est,
   Moses [g 1Kb] tende manus, et tua castra iuua



CAPUT XIu. De ecclesia Parisiaca.
[1Kb]

Si Salomoniaci memoretur machina templi.
   Arte licet par sit, pulchrior ista fide.
Nam quecunque illic ueteris uelamine legis,
   Clausa fuere prius, hic reserata patent [h 1Kb] .
Floruit illa quidem uario intertexta metallo,
   Clarius hic [i 1Kb] Christi sanguine tincta nitet,
Illam aurum, lapides ornarunt, cedrina ligna,
   Huic uenerabilior de cruce fulget honor.
Constitit illa uetus, ruituro structa [i 1Kb] talento,
   Hec pretio mundi stat solidata domus.
Splendida [k 5Kb] marmoreis attollitur aula columnis,
   Et quia pura manet, gratia maior inest.
 Prima capit radios uitreis oculata fenestris,
   Artificisque manu [manus] clausit in arce diem.
Cursibus [a 1Kb] aurore uaga lux laquearia complet,
   Atque suis radiis et [b 1Kb] sine sole micat.
Hec [c 1Kb] prius egregio rex Childebertus [d 2Kb] amore,
   Dona suo populo non moritura dedit.
Totus in affectu [e 1Kb] diuini cultus adherens,
   Ecclesie iuges [f 1Kb] amplificauit opes.
Melchisedech noster merito rex atque sacerdos
   Compleuit laicus religionis opus.
Publica iura regens et celsa palatia seruans,
   Unica pontificum gloria, norma fuit.
Hinc abiens, illic meritorum uiuit honore,
   Hic quoque gestorum laude perennis erit.



CAPUT Xu. De baptisterio Moguntie.
 [1Kb]

 Ardua sacrati baptismatis aula [g 1Kb] coruscat,
   Quo delicta Ade Christus in amne lauat.
Hic pastore Deo puris grex mergitur undis,
   Ne maculata diu uellera gestet ouis.
Traxit origo necem de semine, sed pater orbis
   Purgauit medicis crimina mortis aquis.
Hanc tamen antistes Sidonius [h 1Kb] extulit arcem.
   Qui Domini cultum templa nouando fouet.
Struxit Berthoare [i 1Kb] uoto complente sacerdos,
   Que decus Ecclesie, cordis amore placet.
 Catholice fidei splendor, pietate coruscans,
   Templorum cultrix, prodiga pauperibus.
 Seminat, unde metat fruges, spargendo [a 1Kb] recondens.
   Terrenis opibus non moritura parat.
Filia digna patri, te, Theodeberte [b 1Kb] , reformans,
   Rexisti patriam qui pietate patris.
Et comitante fide reuocasti ex hoste [c 1Kb] triumphos,
   Sed capti pretio mox rediere tuo.
Ecclesie fultor, laus regni [d 1Kb] , pastor egentum.
   Cura sacerdotum, promptus ad omne bonum.
Cuius dulce iugum nullus gemuisse fatetur,
   uiuis adhuc meritis rex in amore tuis.



CAPUT XuI. De basilica sancti Georgii.
[1Kb]

 Martyris egregii pollens micat aula Georgi [e 1Kb] ,
   Cuius in hunc mundum spargitur altus honor.
Carcere, cede, fame, uinclis, site, frigore, flammis
   Confessus Christum, duxit ad astra caput.
Qui uirtute potens Orientis in axe sepultus,
   Ecce sub occiduo cardine prebet opem
Ergo memento preces et reddere dona, [f 1Kb] uiator,
   Obtinet hic meritis quod petit alma fides.
Condidit antistes Sidonius ista decenter,
   Proficiant anime que noua templa sue.



CAPUT XuII. De oratorio Trasarici [Trisarici, Traserici].
[1Kb]

Lucida perspicui nituerunt limina templi,
   Quo [g 1Kb] capit haud dubiam spem ueneranda fides.
Hec est aula Petri, celos qui claue catenat,
   Substitit et pelagus [h 1Kb] quo gradiente lapis.
Sedibus his habitat Paulus, tuba gentibus una,
   Et qui predo prius, hic modo preco manet.
Martini domus est, Christum qui uestit egentem,
   Regem tiro tegens, et homo iure Deum.
Ecce sacerdotis sacri micat aula Remedi [i 1Kb] ,
   Qui tenebras mundi liquit, et astra tenet.
Cultor opime Dei, Templum, Trasarice [i 1Kb] , locasti,
   Has cui persoluis, reddit [k 1Kb] amator opes.



CAPUT XuIII. De sanctis Agaunensibus [l 2Kb] .
 [1Kb]

Turbine sub mundi cum persequerentur [m 1Kb] iniqui,
   Christicolasque daret seua procella neci:
Frigore depulso, succendens corda, peregit,
   Rupibus in gelidis feruida bella fides.
Quo, pie Maurici, ductor [n 1Kb] legionis opime,
   Traxisti fortes subdere colla uiros.
Quos [o 1Kb] positis gladiis armarent [p 1Kb] dogmata Pauli,
   Nomine pro Christi dulcius esse mori.
Pectore belligero poterant qui uincere ferro,
   Inuitant iugulis uulnera chara suis.
Hortantes se clade [q 1Kb] sua sic ire sub astra,
   Alter in alterius cede natauit heros [r 1Kb] ;
 Adiuuit [a 1Kb] rapidas Rhodani fons sanguinis undas,
   Tinxit [b 1Kb] et Alpinas ira cruenta niues.
Tali fine polos felix exercitus intrans,
   Iunctus apostolicis plaudit honore choris.
Cingitur [c 1Kb] angelico super astra beata senatu,
   Mors fuit unde prius, lux fouet inde uiros.
Ecce triumphantum ductor [d 1Kb] fortissime tecum,
   Quatuor [e 1Kb] hic procerum pignora sancta iacent [f 1Kb] .
Sub luteo tumulo latitat celeste talentum,
   Diuitiasque Dei uilis arena tegit.
Qui faciunt sacrum paradisi crescere censum,
   Heredes Domini luce perenni dati.
Sidereo chorus iste throno cum carne locandus,
   Cum ueniet iudex, arbiter orbis erit.
Sic pia turba simul, festinans cernere Christum,
    Ut celos peteret, de nece fecit iter.
Fortunatus enim per fulgida dona Tonantis,
   Ne tenebris crucier, queso, feratis opem.



CAPUT XIX. De sancto Hilario.
[1Kb]

Si Hilarium queris quis sit [g 1Kb] , cognoscere, lector,
   Allobroges [h 1Kb] referunt Pictauiis genitum [i 1Kb] .
Cum populum regeret diuina mente sacerdos,
   Seruabat legis federa, sollicitus.
 Improbus ut uidit plebes quod scinderet error,
   Grecorum [i 1Kb] uirus protulit in medium.
uipereo promunt semper qui ex corde uenena,
   Filius ut dicant quia est creatura [k 1Kb] Dei.
Queis magis auxilium prestat sapientia mundi,
   De ingenito genitum que negat esse Deum.
Quam male complexus, cupiens calcare prophetas,
   Arius infelix, cum retinet, crepuit [l 1Kb] .
Egregius doctor, ueterum monimenta secutus,
   Quem Stephanus uidit, comprobat esse Deum.
uinctus [m 1Kb] amore Dei, contempto principe [n 1Kb] mundi,
   Intemerata fides pertulit exsilium.
In Patre [o 1Kb] , qui omnipotens Deus est, cognoscere Natum,
   Diuinis tantum uocibus insinuat.
Perpetuum lumen Christum, Dominumque Deumque,
    Bissenis [p 1Kb] populos edocet esse libris.



CAPUT XX. De sancto Medardo [q 1Kb] episcopo.
[1Kb]

Inter Christicolas, quos actio uexit in astra [r 1Kb] ,
   Pars tibi pro meritis magna, Medarde, patet.
Qui sic uixisti terrenis hospes in oris,
   Ut celum patriam crederis [s 1Kb] esse tuam.
 Exsilium tibi mundus erat, cenosa cauenti,
   Et modo, te gaudet ciue manente polus.
Exutus tenebris, uestitus tegmine lucis,
   Post obitum [a 1Kb] frueris liberiore die.
De tellure satus, factus possessor Olympi,
   Et matrem linquens [b 1Kb] cum patre, leta tenes.
Humani uictor uitii, super astra triumphas,
   Atque cremans carnem, das anime requiem.
Te inter mundanos uepres gradiente, fatemur,
   Calcatis spinis, promeruisse rosas.
Flore refectus [c 1Kb] ager, suaues tibi fundit [d 1Kb] odores,
   Balsama, thura replent, que paradisus habet.
Cauta per angustum figens uestigia callem,
   Sic dedit arcta tibi semita lucis iter.
Lata uoluptatum uia, que submergit Auerno,
    Dulcia carnis alens, mortis amara parat.
Hoc nunquam sacros flexisti tramite gressus,
   Nec potuere tuos praua tenere pedes.
Durum iter ad laudes, grauior [e 1Kb] uia ducit in altum:
   Quo labor est potior, gloria maior erit.
Que prius incipiam sacri miracula facti,
   Cum quidquid facias, omnia prima micent?
Dum fuit [fugit] ad superos humano in corpore uita,
   Ex oculis fugiens lux tibi cordis erat.
Si cecus uenit, rapuit palpando salutem,
   In mediis tenebris fulsit aperta dies.
Qui uoluit furti causas penetrare latentes [f 1Kb] ,
   Te religante, sedet; te reserante fugit.
Fur sine perfecto [g 1Kb] uoto deceptus inani,
   Omnia restituens crimina fraudis habet.
 Nam semel ut molles carpserunt [h 1Kb] palmitis uuas,
   Non ualuere gradus inde referre foras [foris].
Nec potuit raptor pedibus subducere predam,
   Raptori abduxit sed sua preda pedes.
Ergo [i 1Kb] suis laqueis cepit miser esse ligatus,
   uenerat ut caperat, captus at [i 1Kb] ipse fuit.
Nec tetigit mustum, sed iniqua mente rotatur,
   Ante quam biberet, ebria turba iacet.
Incepit seruare magis quam [k 1Kb] ferre racemos,
   Et datus est custos, qui cupit esse rapax.
Donec, sancte, tuis uerbis tu iussisses abire,
   Ut furtum impleret, doctus ab hoste redit.
 Que manet hec animi pietas, sanctissime presul,
   Ledentem auxilio qui facis ire tuo?
Tintinnum [l 1Kb] rapit alter inops, magis improbus ille [m 1Kb] ,
   Qui iumentorum colla tenere solet.
Absconditque sinu, feno precludit hiatum,
   Et tenet ipse manu, ne manifestet opus.
Te ueniente, sacer, causas patefecit opertas,
   Tinnitu incipiens iam quasi furta loqui.
Nil ualet abscondi, nil claudi, nilue teneri,
   Facundo strepitu prodidit omne malum.
Pandebat propriam ueluti sub iudice causam,
   Nil de fure timens liberiore sono.
Indicat, accusat, conuincit, damnat, acerbat:
   Te presente tamen, non licet esse reum.
Absoluis furem, solite [n 1Kb] pietatis amore,
    Addens et monitus, cautus ut intret iter.
Precipiens querulam secum portare rapinam,
   Ne uacua tristis spe remearet inops.
Hinc tamen, ut potero, cum raptus ab urbe [o 1Kb] fuisses,
   Que dederis populis signa uerenda, loquar.
Cum pia composito ueherentur membra feretro,
   Subtractum meruit cecus habere diem.
Anxius ille sacra lumen suscepit ab umbra,
   Et tua mors, illi lucis origo fuit.
Dumque sepulcra darent, oculi rediere sepulti,
   Et sopor ille tuus, hunc uigilare facit.
Cum fugis a mundo, datur illi lumine mundus,
   Te linquente diem, hunc fugiunt tenebre.
Antiqui uultus lucem stupuere modernam,
   Et ueteri fabrice prima fenestra uenit.
 Compedibus [p 1Kb] ualidis, alter, manicisque ligatus,
   Mox tetigit templum [q 1Kb] ferrea uincla cadunt.
Tam graue fragmentum, dolor est uel cernere penam,
   Pondera tot miseros sustinuisse pedes.
Si connexa forent, elephantem [r 1Kb] soluere possent,
   Nec poterat rigidos ipse mouere gradus.
Non minus est illi, que, subuertente procella,
   Littoribus Libycis anchora fracta iacet.
Pena quidem grauior cecidit crescente triumpho;
   uincere rem seuam gloria maior erat.
Non habuit tot uincla pati miser ille, ligatus,
   Sed tua quo uirtus plus mereretur opus.
 Cum solidarentur, non sic strepuere catene,
   Ceu tinniuerunt, cum crepuere fere [a 1Kb] .
Que fuit illa prius nimiis male uincta catenis,
   Iam tibi qui soluis, libera dextra fauet.
Lignea uincla gerens alter confugit ad aulam,
   Que simili merito scissa repente cadunt.
Nec mora, uix tetigit sacrati [b 1Kb] limina templi,
   Fit tonitrus [c 1Kb] celis, arma ferendo tibi.
Grandia diuisi ceciderunt pondera ligni,
   Et qui gessit onus, corruit ipse simul.
Expauit subito de libertate recepta,
   Atque magis timuit, quando solutus erat.
Que ratio fuerit, cecidit cur pronus in aruis,
   Gaudia magna quidem sepe timere solent.
Dum [d 1Kb] stupet, unde salus laceris est reddita plantis.
    Admirante animo, membra soluta fluunt.
Inde uetus mulier, pariter nascente periclo,
   uulnere nature mortua membra tulit.
Inclusos digitos [e 1Kb] , morbo numerante, tenebat,
   Nec poterat ducto [f 1Kb] pollice fila dare.
Secum nata quidem, sed non sua dextra pependit,
   Corpore iuncta suo res aliena fuit.
Tempore sed tardo est, cum iam spes fracta iaceret,
   Ante tuos tumulos [g 1Kb] uiuificata manus.
Sic inopinatum commendat gratia uotum,
   Desperata salus dulcior esse solet.
Mobilis ergo uenit digitis torpentibus humor
   Et dispensatus fluxit in ungue uigor.
 Arida neruorum sese iunctura tetendit,
   Agnouitque suum uena soluta locum.
Apta ministeriis incepit palma moueri,
   Seruitium discens, libera dextra fuit.
Nec tantum profugos pietas tua reddidit artus,
   Reddidit et uictum, pensa trahente manu.
Eripuisti aliam simili de peste puellam,
   Membraque restituens plus anime tribuis.
 Desponsata uiro, mortali lege, iacebat,
   Nunc thalamis [h 1Kb] Christo uirgo dicata micat.
Sponsa quidem radiat cum uirginitate modesta,
   Spe meliore fruens, nupta tenenda polis.
Nec fructus uteri sterilis deperdit honesti [i 1Kb] ,
   Flore pudicitie mater habenda placet.
Acquirit cunctos, natum quoque [i 1Kb] non habet unum,
   Progeniemque sibi gignit amore Dei.
Inde pari morbo deflenda infantia parua [k 1Kb] ,
   In lucem ueniens membra necata trahit,
Mors et origo simul misero [l 1Kb] processit ab aluo,
   Exstinctam generans mater anhela manum.
Commendata tuo rediit medicata sepulcro,
   Quod de matre perit, de tumulo recipit.
Dum iacet alter inops, uisu caligine clauso,
    Cecus, nec misero lumine lumen erat.
Longa nocte [m 1Kb] oculos, quarto iam mense, premebat,
   In luce [n 1Kb] obscurus; uiuus, imago necis.
uocibus hunc medicis [o 1Kb] monuisti tempore somni,
   Tenderet ut uelox ad tua templa gradum.
Mox ueniente die, sed non sibi forfice pressa
   Enituit [p 1Kb] Christi uertice tonsus oues.
Detrahit hic [q 1Kb] crines, nitidos ut haberet ocellos,
   Et mercante coma, munera lucis emat.
Qui titubante gradu, tractus peruenit ad aulam,
   Per biduum recubans ante sepulcra fuit,
Tertia lux rediens nocturnas soluerat umbras,
   Et ceco occurrit sic reuocata dies.
Undique linite [r 1Kb] cecidere a fronte tenebre,
   Sanguinis unda rigat, luminis atra lauat.
 Sicca lucerna nouo flagrante refulsit oliuo,
   Obtinuitque suum lux peregrina locum.
Quid referam [s 1Kb] , mutis qui uerbo, uerba dedisti?
   Quod grauat, eiiciens, quod iuuat, omne locans [t 1Kb] .
Cuncta nec enumero, tua me preconia uincunt,
   Et si non potui, uelle fuisse uide.
En tua templa [u 2Kb] colit nimio Sigebertus, amore [u 1Kb] ,
   Insistens operi, promptus amore tui,
 Culmina [a 1Kb] custodi, qui templum in culmine duxit,
   Protege pro meritis, qui tibi tecta dedit,
Hec, pie [b 1Kb] , pauca ferens ego Fortunatus amore,
   Auxilium posco, da mihi uota, precor.



CAPUT XXI. De sancto Martiali [c 1Kb] episcopo Lemouicino.
[1Kb]

Christe [F. Christus] principium, finis, lux est, uia Christus,
Nomine cuius in almifico, semperque beato,
Martiali [d 1Kb] resonant hic sanctissima gesta.
 Quis hominum digne ualeat doctissimus unquam,
Quanti sit meriti preclarus apostolus iste,
Dicere uel prosa, uel pulchri carmine metri,
Quo saltem modicis decoretur pagina uerbis?
Tullius atque Maro ueniant: sit lingua [e 1Kb] facunda.
uersibus aut currens, aut prose uellera texens [f 1Kb] ,
Non tua, sancte Pater, poterit depromere gesta.
Tellus te Romana, quibus te Gallica tellus
Post Petrum recolunt iuniorem [g 1Kb] parte secunda,
Cum Petro recolunt equalem forte priori.
Beniamita tribus te gessit sanguine claro.
Urbs te sic retinet Lemouica corpore sancto.
Hinc tibi sit, Rex magne Deus, laus, gloria, Christe,
Christe caput, finisque cluens, pax, lux, uia, Christe.



LIBER TERTIUS.



CAPUT PRIMUM. Ad Euphronium [a 1Kb] episcopum Turonensem.
 [1Kb]

Domino sancto et meritis apostolico, domno et duplici Patri, Euphronio pape, Fortunatus.

Ante paucorum dierum uolubilitate [b 1Kb] transcursa,  deferente presentium [c 1Kb] portitore [d 1Kb] uenerabilis oris uestri salutare colloquium, a me [e 1Kb] celesti pro munere significo fuisse preceptum; quod ea auiditate, teste rerum Creatore, complexus sum, qua et uestrum piissimum animum circa meam humilitatem  iugiter approbaui profusum, et me supplicem multis repletum [f 1Kb] beneficiis [g 1Kb] agnosco deuotum. Qui, quamuis in altera commorer ciuitate, nouit Deus quia uobis absens sum tantummodo loco, non animo; et quocunque [ubicunque] fuero, intra me uos clausos  nabebo [a 1Kb] . uere dico, non est illud cor carneum, ubi uestre anime non recipitur miranda dulcedo, sed est marmore durior [b 1Kb] , si tante caritatis non amplectitur blandimento [c 1Kb] . Nam quis de te tam congrua predicet quam mens uere sancta deposcit? Aut quis suo sic satisfacit animo, ut uestrum, sicut te condecet, digne prodat affectum, qui in terra sic humilis es, ut habites erectus in celis; et inclinando ad infima [d 1Kb] , subleuari te facias ad excelsa, ut iam agnoscaris [e 1Kb] , qui Christi humilitatem libenter [f 1Kb] amplecteris, de eius [g 1Kb] regni [h 1Kb] munere quid habebis? Quoniam, sicut ipsius mandata sunt qui se paruulum inter homines uult uideri, magnificum se elatus respiciat [i 1Kb] in supernis unusquisque qualiter desiderat et exponat [i 1Kb] . Ego uero gratulor, in corde domni  Euphronii dilectionem Domini mei sedisse [k 1Kb] Martini; quapropter multiplici me prece apostolatui et sancte caritati uestre commendans, rogo per ipsum domnum Martinum, cuius frueris participato consortio, ut apud eum memorari precipias me famulum et deuotum, quatenus, quid apud eum meritis preualetis in mee [l 1Kb] humilitatis protectione iugiter ostendatis. Ora pro me, domne sancte et Apostolice, peculiaris domne et pater.



CAPUT II. Ad eumdem.
[1Kb]

Somno sancto mihique in Deo [m 1Kb] peculiari patrono Euphronio pape Fortunatus.

Copiosam et superabundantem pectoris ueri dulcedinem, quam circa deuotionem persone mee, uestram beatitudinem, Pater amantissime, fateor impendisse, quis illam, ut dignum [n 1Kb] est, uel corde possit concipere, uel sermone ualeat explicare? Que tanto me sibi uinculo admirande caritatis astrinxit, ut ne unius hore spatio ab illo mihi uidear separari conspectu, quem et si presentem non uideo, attamen intra pectoris habitaculum retineo  conditum et reclusum [o 1Kb] . Quis enim tue pietati [caritati] [p 1Kb] peculiaris non redditur, in qua [quo] tante bonitatis beneficia continentur? aut quem ad tuam dulcedinem non ducas [inducas] inuitum, cuius probauimus animum ineffabili caritate profusum [perfusum]? Qua autem illud admiratione complectar, cum te sic uideo cunctos diligere, ac si unumquemque de proprio uisus sis latere generasse? Quis uero filiorum superbus desideret, ubi te patrem et doctorem tante humilitatis agnoscit? aut quis [q 1Kb] summo nobilitatis [r 1Kb] descendens de culmine, cum te sic respicit supplicem, non se tuis uestigiis in terra prouolutus extendet [ostendet] [s 1Kb] ? uere dico. Si tumidum superbia deiicit, multum est laudabilis humilitas, que uos erigit [t 1Kb] . Quis denique  illic esse possit iracundus, aut turbidus, ubi sacerdos et pontifex tam placidus est inuentus? Scit enim totus sine rapacitate grex uiuere, ubi uiuendi tranquillitas discitur a pastore. Quid de rebus reliquis referam, in quibus te sic impendis in singulis, ut lauderis a cunctis [u 1Kb] ? Que tamen et si imitari non possumus, uel uidisse quod imitari deceat congaudemus. Quapropter dominationi et sanctitati uestre peculiariter me commendans, rogo et obtestor, sic ille domnus meus Martinus sua intercessione obtineat, ut cum ipso, iuxta merita uestra, in luce perpetua uos collocet diuina misericordia, ut pro me humili filio et seruo uestro, ad eius beatum sepulcrum orare digneris [dignemini], ut pro peccatorum meorum remissione pius intercessor  accedas [u 1Kb] . Eos uero qui uestri sunt, omnes domnos et dulces [duces] meos reuerenter saluto: domnum meum per omnia dulcissimum filium uestrum [x 1Kb] Euentium pro me multipliciter supplico salutari. Domno meo Felici [y 1Kb] episcopo si per uos uenit, me benigno animo commendari deposco. Ora pro me.



CAPUT III. Ad eumdem.
[1Kb]

 Quamuis pigra mihi iaceat sine fomite lingua,
   Nec ualeam dignis [a 1Kb] reddere digna uiris,
Attamen, alme Pater, Christi uenerande sacerdos,
   Euphroni, cupio soluere parua tibi.
Debeo multa quidem, sed suscipe pauca libenter,
   Sit ueniale, precor, quod tuus edit amor.
Ecclesie lampas sub te radiante coruscat,
   Lumine pontificis fulget ubique fides.
Gratia precellens sincero in pectore uernat,
   Quo nullus dolus est, Isrelita uir es [uirens.
Immaculata tibi feliciter actio currit,
   Ut penetres celos, hec uia pandit iter.
Dulcia colloquii sine fuco dicta refundis;
   Non sic mella mihi quam tua uerba placent.
Quidquid habet sensus, hoc lingua serena relaxat,
    Pectore sub uestro fraus loca nulla tenet.
Qui sine felle manes in simplicitate columbe,
   Nec serpens in te dira uenena fouet.
Aduena si ueniat, patriam tu reddis amatam,
   Et per te proprias hic habet hospes [b 1Kb] opes.
Si quis iniqua gemit, tristis hinc nemo recedit
   Sed lacrymas remouens letificare facis.
Martinus meritis hac uos in sede locauit;
   Dignus eras heres, qui sua iussa colis.
ille tenet celum, largo dans omnia uoto;
   Christo iunctus [c 1Kb] eris, hunc imitando uirum.
Non perit hic uestrum qui grex ad ouile recurrit,
   Candida nec spinis uellera perdit ouis.
Non lupus ore rapit predam, pastore uigente,
   Sed fugit exclusus non lacerando greges.
 Hec tibi lux maneat longos uenerande, per annos,
   Atque futura dies lucidiora ferat.



CAPUT Iu. Ad Felicem [d 1Kb] episcopum Namneticum.
[1Kb]

 Domno sancto et apostolica sede dignissimo, domno et patri Felici pape, Fortunatus.

Oscitante [e 1Kb] me prope finitima pelagi, blandimento naturalis torporis in lecto [f 1Kb] , et littorali diutius in margine decubante [g 1Kb] , subito per undifragos uestri fluctus eloquii, quasi scopulis incurrentibus, elisa salis spargine, me contigit irrorari, sed ad primos euigilandi [h 1Kb] stimulos, infundi poteram, non tamen excitari, qui adhuc more solito grauiter obdormitans, tandem aliquando inter crepitantia uerborum uestrorum [i 1Kb] tonitrua uix surrexi. Igitur cum considerarem dicta singula, de more tubarum, clangente sermone, prolata, et sidereo quodammodo splendore perfusa,  uelut coruscantium radiorum perspicabili lumine, mea uisi estis lumina perstrinxisse, et soporantes oculos, quos mihi aperuistis tonitruo, clausistis corusco; tantus enim exercitati claritate colloquii uestre lingue iubare [i 1Kb] effulsit, tanta se [k 1Kb] renidentis eloquentie lux uibrauit, ut conuerso ordine mihi uideretur uerbis radiantibus ab occidentali parte [l 1Kb] sol nasci te loquente. Credebam enim quasi sono [m 1Kb] Pindarico, compactos [n 1Kb] tetrastrophos, pedestri [o 1Kb] glutine suggillatos, et ac si enthymematum parturiens catenatum uinculum, fecunda fluxisset oratio, spiris intertexta, sophismate peregrino. Denique quantum ad profunditatem uestre dictionis attinet, feceratis ignorantem per sermonum compita [p 1Kb] uelut inter cautes [q 203Kb] Echinadum oberrare, nisi a uobis ipsis lampas uiatrix [r 1Kb] itineris  occurrisset. Quod uero uestris inseruistis epistolis, uocem meam nec acclamatione laudum superatam, in ultimo orbis angulo personasse, hec ipsa dum relego, cepi me mirari, uestro subito creuisse colloquio; qui fauorem proprio non mererer ornatu, gauisus usque adeo affectu fautoris erigi, qui me recognoscerem ingenii qualitate substerni. O quantum caritas preualet, cum illud lingua laudantis adiicit quod laudanti [s 1Kb] uena subducit! Optandum est siquidem, ut de me humillimo tali testi potius  credatur quam auctori. Non enim Polydeucen [a 209Kb] sue commendasset uene salientis ubertas, nisi Smyrnei fontis fatidico latice fuisset attactus [b 1Kb] . Illud itaque, quod dixistis, in ultimo orbis angulo, quasi uestram habitare presentiam, satis hoc fieri iustum est, ut de uobis mihi credatis, qui de me uobis credi, blandius suadetis. Quoniam loca, quamuis regione ultima, te ciue, sunt prima; nam si persone merito urbes [c 1Kb] sibi uindicant principatum, nulli, per uos, est ille locus inferior [d 1Kb] ubi quidquid de laude requiritur, Felix actibus pontifex est assertor [esse asseritur]. [e 1Kb] Denique non Caucasi niue [f 1Kb] , rabide nec urse situs [sidus] frigoribus intertextus respirat, sed per uos, mutatis sedibus, assiduo fauonii sibilo modulante [g 1Kb] , uernat [h 1Kb] . Hoc etiam, quod  sanctitas uestra conqueritur, me inuento Turonis parua prolixitate potitam se fuisse colloquiis [i 1Kb] , cum me e contra pudeat in breui spatio prodidisse inscitiam et latere tanti gratiam pontificis acquisitam. Tamen, si nostre amicitie [i 1Kb] partes considerare uelitis, quamuis protracto spatio aspectu uestro fruerer, incitari poteram, non expleri. Quis enim suauium [k 1Kb] semel afflatus odore rosarum, uel satiatum quandoque se iudicet, uel patiatur reddere fastidientem? Cum, si diuturnius [l 1Kb] fuissemus cominus [m 1Kb] , tanto magis dilectione succenderer, quanto plus agnoscerem quem amarem. Quod enim intulisti.: »Si Ligerim [n 1Kb] uobiscum ascendissem secundis fluctibus [o 1Kb] , et Namnetis [p 5Kb] occurrissem,« noui quidem, te mihi Canobo, Cheruscis accersentibus myoparonem  prepetem, catus, et arte armonica tutus inter symplegadas se mordentes exiissem; et si res exigeret plausu creperegico [ausu creperico, uel crepero] [a 1Kb] Oetan Thyrinthiam, cum Pindaro spirante, pulsassem. Qua uero auiditate illud me creditis perlegisse quod uos intertexere [b 1Kb] mera caritas imperauit, quod dixistis: »Nec si ulcisci uenissent [c 1Kb] , in solatio me uobis arripere [d 1Kb] ualuissent?« credite, quantum meus animus inspicit, ipsa mihi uix Roma [e 1Kb] tantum dare ad auxilia poterat, quantum prestitistis in uerbo [uerba]; nec apud me plus aliquid est factis impendere quam uota uoluntatis offerre; nam alloquii refluente dulcedine, nichil opus est plus egere [f 1Kb] . Quod uero facetiis addidistis: »Nisi sollicitatus laudibus, rusticus calamus non  tornasset [turnasset] [g 1Kb] ,« licet talis cultor Christicola feracissima iugera sepius exarauit, attamen nuper illum, id est, tuos [h 1Kb] confiteor ludos [i 2Kb] Ithyphallicos, Amphionio barbito reboasse. Hoc quoque quod delectabiliter adiecistis: »Me domne mee Rhadigunde muro caritatis inclusum,« scio quidem [i 1Kb] quia non ex meis meritis, sed ex illius consuetudine, quam circa cunctos nouit impendere, colligatis. Et quantum in mea persona, panegyricum petice tangitis, tantum in eius laudis historiam retulistis. Tamen in uestris [k 1Kb] uerbis illud relegere merui, quod in eius gratia iam percepi, sed qui de me paruo magna depingitis, queso, de magnis maxima predicetis. Quapropter dominationi et sanctitati uestre me humili supplicatione commendans, deprecor per  Dominum Redemptorem animarum nostrarum, qui  uos [l 1Kb] predestinatos sua facturus est in luce consortes, ut me in sanctis orationibus, pietatis intuitu, dignemini memorare. Magnum enim erit spei mee auxilium, a uobis obtinere quod posco.

Si ueniant lingue, pariter Greca atque Latina,
   Pro meritis nequeunt soluere cuncta tuis,
Laudibus obsessus, uotis uenerandus haberis,
   Felix, qui sensus luce perennis eris [m 1Kb] .



CAPUT u. Ad eumdem ex nomine suo.
[1Kb]

Fida salus patrie, Felix spe, nomine, corde.
   Ordo sacerdotum quo radiante micat.
 Restituis terris, quod publica iura petebant,
   Temporibus nostris gaudia prisca ferens.
uox procerum, lumen generis, defensio plebis,
   Naufragium prohibes, hic ubi portus ades.
Auctor apostolicus [n 1Kb] , qui iura Britannica uincens
   Tutus in aduersis, spe crucis, arma fugas.
uiue decus patrie, fidei lux, auctor honoris,
   Splendor pontificum, noster et orbis amor.



CAPUT uI. Ad Felicem episcopum, de dedicatione [o 1Kb] ecclesie sue.
[1Kb]

Cum Salomon coleret generosi encenia templi,
    Isreliticos [p 1Kb] fecit adesse uiros.
 Leuitas, proceres, pueros, iuuenesque, senesque,
   Undique certatim regia pompa trahit.
Mactantur uituli, tauri iugulantur ad aras,
   Et populi in uotis gaudia cedis erant.
Nunc uero assurgit, ritu placitura beato,
   Tempore decurso, iustior ara Deo.
Prospera que populis Felix modo festa ministrat [a 1Kb] .
   Exsuperant [b 1Kb] rebus gesta priora nouis.
Conuocat egregios, sacra ad solemnia patres,
   Quo stat uera salus, et fugit umbra uetus.
Docti claue Petri, celos aperire petenti [c 1Kb] ,
   Ac monitis Pauli noscere clausa poli.
Ne lupus intret oues, nec morbus uulneret [d 1Kb] agnos
   Hinc sunt custodes, inde medella gregis.
Quorum uox refluens, populo, de fonte salutis
    Ut bibat aure fidem, porrigit ore salem.
Inter quos medios, Martini sede sacerdos,
   Euphronius [e 1Kb] fulget metropolita sacer.
Plaudens in sancta fratrum ceunte corona,
   Et sua membra uidens, fortior exstat apex.
Letius inde caput, quia sunt sua uiscera secum,
   Ecclesie iuncto corpore crescit honor.
Domitianus [f 1Kb] , item uictorius [g 1Kb] , ambo [h 1Kb] columne,
   Spes in utrisque manens pro regionis ope.
Domnulus [i 1Kb] hic fulget meritis; Maracarius [i 1Kb] inde,
   Iure [k 1Kb] sacerdotii [sacerdoti] cultor uterque Dei.
En spectat [l 1Kb] , ueniat que nunc [m 1Kb] memoranda per euum,
   uotis plena piis fulget in orbe [n 1Kb] dies.
In qua promeruit sua gaudia cernere pastor,
    Officioque sacro reddere uota Deo.
Tempore qui longo aduentu pendebat in isto,
   Despiciens aliud, hoc erat omnis amor:
Omnia tuta timens suspecto in tramite uite,
   Ne prius iret iter quam daret ista Deo.
 Sepius occultans, suspiria lassa trahebat,
   Cederet ut Dominus hoc properare decus.
Anxius incerto curarum fasce laborans,
   Dum uotum spectat, pondera tempus erant.
Sed iam festus adest, soluatur sarcina cure,
   Letitie cumulus triste repellat onus,
Prospera dans populis, et gaudia larga per urbem,
   Felix felici cum grege pastor age.
Hinc te pontifices circumdant, inde ministri,
   Cingit te totum, hinc honor, inde fauor.
Clerus ecce [o 1Kb] choris resonat, plebs inde choraulis [p 1Kb] ;
   Quisque tuum uotum, qua ualet arte, canit.
Tarda fuere, tibi quia fit mora semper amanti,
   Res sublimis enim tarda, sed ampla uenit.
Nunc Domini laudes inter tua classica canta [q 1Kb] ,
    Et Trinitatis [r 1Kb] opem machina trina [s 1Kb] sonet.
Adde medullata in templis holocausta sacerdos,
   Quo diuturna mices, hostia pura Deo.



CAPUT uII. In honorem eorum quorum ibi reliquie continentur.
[1Kb]

Siderei montes [t 1Kb] , speciosa cacumina Sion,
   A Libano gemini, flore comante cedri.
Celorum porte, lati duo lumina mundi;
   Ore tonat Paulus; fulgurat arce Petrus.
Inter apostolicas radianti luce coronas,
   Doctior hic monitu [u 1Kb] , celsior ille gradu.
 Per hunc corda hominum reserantur, et astra per illum;
   Quos docet iste stylo, suscipit ille polo.
Pandit iter celi hic dogmate; clauibus alter [ille].
   Est uia cui Paulus, ianua fida Petrus.
 Hic petra firma manens, ille architectus habetur,
   Surgit in his templum, quo [a 1Kb] placet ara Deo.
Uno fonte pares, medicata fluenta rigantes,
   Restinguunt auidam, dulce liquore, sitim.
Fortia bella gerens [b 1Kb] , quisquis cupit astra tenere,
   Rex dedit hos proceres militis esse duces.
Gallia, plaude libens, mittit tibi Roma salutem;
   Fulgor apostolicus uisitat Allobrogas:
A facie hostili duo propugnacula presunt,
   Quos fidei turres, urbs, caput orbis, habet.
Hi radiant oculi pretioso in corpore Christi,
   Lumine qui proprio cetera membra regunt [c 1Kb] .
Munere [d 1Kb] Felicis celi cape, Gallia, fruges,
   Pontificisque tui uota beata cole,
Cuius castus amor dedit hanc in honore superno [e 1Kb] ,
    Ecclesie nupte, dote perenne, domum.
uertice sublimi patet aule forma triformis [f 1Kb] ,
   Nomine apostolico, sanctificata Deo.
Quantum inter sanctos meritum supereminet illis.
   Celsius hec tantum culmina culmen habent.
In medium turritus apex super ardua tendit,
   Quadratumque leuans crista rotundat opus.
Altius ut stupeas arce ascendente per arcus,
   Instar montis agens, edis acumen habet.
Illic expositos [g 1Kb] fucis animantibus artus,
   uiuere picturas, arte [h 1Kb] reflante, putes:
Sol uagus ut dederit per stannea [i 1Kb] tecta colorem,
   Lactea lux resilit, cum rubor inde ferit.
 Ire, redire uides, radio crispante, figuras [i 1Kb]
   Atque lacunar agit, quod maris unda sole,
Fulgorem astrorum meditantur tecta metallo;
   Et splendore suo culmina sidus habent.
Luna coronato quoties radiauerit ortu,
   Alter [k 1Kb] ab ede sacra surgit ad astra iubar,
Si nocte inspiciat hanc pretereundo uiator,
   Et terram stellas credet [l 1Kb] habere suas.
Tota capit [m 1Kb] radios, patulis oculata fenestris,
   Et quod mireris hic foris, intus habes.
Tempore quo redeunt tenebre, mihi dicere fas sit,
   Mundus habet noctem, detinet aula diem.
Dextera pars templi meritis [n 1Kb] prefulget Hilari,
   Compare [o 1Kb] Martino consociante, gradum.
Gallia sic proprios dum fundit [p 1Kb] ubique patronos,
    Quos hic terra tegit, lumina mundus habet.
Altera Ferreoli pars est, qui uulnere ferri,
   Munere martyrii gemma superba [q 1Kb] nitet.
Obtulit hec Felix, ut sit magis ipse sacerdos,
   Christe, tuum templum, qui tibi templa dedit,



CAPUT uIII. Ad eumdem, in laudem eius et regionis Armorici [r 1Kb] .
[1Kb]

Illuxit festiua dies, me gaudia cogunt,
   Ut quod plebs poterat, solus amore loquar,
Ultima quamuis sit regio Armoricus in orbe,
   Felicis [s 3Kb] meritis [t 1Kb] cernitur esse prior.
 Miserunt similes Oriens, et Gallia sortes,
   Illa micat radiis solis, et ista tuis.
Nam splendore nouo sua munera quisque ministrat,
   Tu fers Oceano lumen, et ille rubro [a 1Kb] ,
Denique si sensus clara pro lampade fulget,
   Ingenium uestrum luminis instar habet.
Maxima progenies, titulis ornata uetustis,
   Cuius et a proauis gloria celsa tonat.
Nam quicunque potens Aquitanica rura subegit,
   Exstitit ille tuo sanguine, luce, parens.
Germinis antiqui uenerabile culmen in orbe,
   Laudibus in cuius militat omne decus.
Flos generis, tutor patrie, correctio plebis,
   Eloquii flumen, fons salis, unda loquax.
Semita [b 1Kb] doctrine, ius cause, terminus [c 1Kb] ire,
    Cuius in [d 1Kb] ingenium huc [e 1Kb] noua Roma uenit.
Illic quod poterat per plures illa docere,
   Te contenta suo Gallia ciue placet.
Ornamenta geris, gemino fulgentia dono,
   Et te concelebrant hinc opus, inde genus.
Sed qui terrena de nobilitate nitebas,
   Ecclesiam nunc spe nobiliore [f 1Kb] regis.
Cuius ad aratrum [odoratum] [g 1Kb] bone cultor iugiter instas,
   Ut iam multa Deo splendida dona dares.
Nupsisti Ecclesie, felicia uota iugasti,
   Hanc qui matronam dote potente [h 1Kb] reples.
Cuius in amplexu ducis sine crimine uitam,
   Altera nec mulier corde recepta fuit.
Hanc oculis, animo retines, et corde pudico,
   Unde tibi nupsit, castior inde manet.
 Illa tibi prolem peperit, sed corpore uirgo,
   Et populum gremio fudit [fundit] amata tuo.
Ecce tuos natos, diuina ex coniuge sumptos,
   Et modo te gaudent, quos patris umbra tegit.
Proque salute gregis pastor per compita curris,
   Exclusoque lupo, tota [i 1Kb] tenetur ouis.
Insidiatores remoues, uigil arte Britannos [i 1Kb] ;
   Nullius arma ualent, quod tua lingua facit.
Tu quoque ieiunis cibus es [k 1Kb] , tu panis egenti,
   Que [l 1Kb] sibi quisque cupit, hic sua uota uidet.
Diuitias proprias in pauperis ore recondis,
   Largas mendici uentre reponis opes.
Tempore quo ueniet Christus, tunc omnia uobis
   Iudicis in facie sacculus iste refert.
Sit tibi fixa salus, numerosos ampla per annos,
    [m 1Kb] Perpetuus felix nomine, mente, fide.



CAPUT IX. Ad Felicem episcopum, de Paschate resurrectionis Domini.
[1Kb]

Tempora [n 2Kb] florigero rutilant distincta sereno,
   Et maiore poli lumine porta patet.
Altius igniuomum solem celi orbita ducit,
   Qua [o 1Kb] uagus Oceanus exit, et intrat aquas.
 Armatus radiis, elementa liquentia lustrans,
   Adhuc nocte breui tendit in orbe diem.
Splendida sincerum producunt ethera uultum,
   Letitiamque suam sidera clara probant.
Terra fauens, uario fundit munuscula fetu;
   Cum bene uernales [a 1Kb] reddidit annus opes.
Mollia purpureum pingunt uiolaria campum,
   Prata uirent herbis, et micat herba comis.
Paulatim subeunt stillantia lumina [b 1Kb] florum,
   Arridentque [c 1Kb] oculis gramina tincta suis.
Semine deposito, lactans [d 1Kb] seges exilit aruis,
   Spondens agricole uincere posse famem.
Caudice desecto [e 1Kb] lacrymat sua gaudia palmes,
   Unde merum tribuat, dat modo uitis aquam.
Cortice de matris, tenera lanugine, surgens,
    Preparat ad partum turgida gemma sinum.
Tempore [f 1Kb] sub hiemis foliorum crine reuulso [g 1Kb] ,
   Iam reparat uiridans frondea tecta nemus.
Myrta [h 1Kb] , salix, abies, corylus, siler, ulmus, acer [i 1Kb] nux,
   Plaudit queque suis arbor amena comis.
Constructura [i 1Kb] fauos, apis [k 1Kb] hinc aluearia linquens,
   Floribus instrepitans [l 1Kb] poplite mella rapit.
Ad cantus reuocatur aues [m 1Kb] , que carmine clauso,
   Pigrior hiberno frigore muta fuit.
Hinc philomela suis attemperat organa cannis,
   Fitque repercusso dulcior aura melo.
Ecce renascentis testatur gratia mundi,
   Omnia cum Domino dona redisse suo.
Namque triumphanti post tristia tartara Christo
   Undique fronde nemus, gramina flore fauent.
 Legibus inferni oppressis, super astra meantem,
   Laudant rite Deum lux, polus, arua, fretum.
Qui crucifixus erat Deus, ecce per omnia regnat,
   Dantque Creatori cuncta creata precem.
 Salue festa dies, toto uenerabilis euo;
   Qua Deus infernum uicit, et astra tenet.
Nobilitas [n 1Kb] anni, mensium decus, alma dierum,
   Horarum splendor, scrupula [o 13Kb] puncta fouens.
Hinc tibi silua comis, hinc [p 1Kb] plaudit campus aristis,
   Hinc grates, tacito palmite, uitis agit.
Si [q 1Kb] tibi nunc auium resonant uirgulta susurro,
   Has inter minimus passer, amore cano.
Christe salus rerum, bone conditor, atque redemptor,
   Unica progenies ex deitate Patris.
Irrecitabiliter manans de corde Parentis,
   uerbum subsistens, et penetrare [r 1Kb] potens.
Aequalis, concors [s 1Kb] , socius, cum Patre ceuus,
   Quo sumpsit mundus principe principium.
 Aethera suspendis, sola congeris, equora fundis,
   Queque locis habitant quo [t 1Kb] moderante uigent.
Qui genus humanum cernens mersum [u 1Kb] esse profundo,
   Ut hominem eriperes, es quoque factus homo
Nec uoluisti [u 1Kb] etenim tantum te corpore nasci,
   Sed caro que nasci pertulit atque mori.
Funeris exsequias pateris uite auctor, et orbis,
   Intrans mortis iter, dando salutis opem.
Tristia cesserunt [x 1Kb] inferne uincula legis,
   Expauitque chaos luminis ore premi.
Depereunt tenebre Christi fulgore fugate,
   Et terre [y 1Kb] noctis pallia crassa cadunt,
Pollicitam [z 1Kb] sed redde fidem, precor, alma potestas,
   Tertia lux rediit, surge, sepulte meus.
 Non decet, ut humili [aa 1Kb] tumulo tua membra tegantur,
   Neu [bb 1Kb] precium mundi uilia saxa premant.
Indignum est, cuius clauduntur cuncta pugillo,
   Ut tegat inclusum, rupe uetante, lapis.
 Lintea tolle, precor, sudaria linque sepulcro,
   Tu satis es nobis, et sine te nichil est.
Solue catenatas inferni carceris umbras,
   Et reuocata sursum, quidquid ad ima ruit.
Redde tuam faciem, uideant ut secula lumen,
   Redde diem, qui nos, te moriente, fugit.
Sed plane implesti remeans, pie uictor, ad orbem [a 1Kb] ,
   Tartara pressa iacent, nec sua iura tenent.
Inferus insaturabiliter caua guttura pandens,
   Qui rapuit [b 1Kb] semper, fit tua preda, Deus.
Eripis innumerum populum de carcere mortis,
   Et sequitur liber, quo suus auctor adit [c 1Kb] .
Euomit absorptam trepide fera bellua plebem [d 1Kb] ,
   Et de fauce lupi subtrahit agnus oues.
Hinc tumulum repetens, post tartara, carne resumpta.
    Belliger ad celos ampla tropea refers.
Quos habuit penale chaos, iam reddidit in te [e 1Kb] ,
   Et quos mors peteret, hos noua uita tenet.
Rex sacer, ecce tui radiat pars magna triumphi [f 1Kb] ,
   Cum puras animas sacra lauacra beant.
Candidus egreditur nitidis exercitus undis,
   Atque uetus uitium purgat in amne nouo.
Fulgentes animas uestis quoque candida signat,
   Et grege de niueo gaudia pastor habet.
Additur ac [hac] Felix [g 1Kb] consors mercede sacerdos.
   Qui dare uult Domino dupla talenta suo.
Ad meliora trahens gentili errore uagantes,
   Bestia ne rapiat [raperet], munit ouile Dei,
Quos prius Eua [Heua] nocens infecerat, hos modo reddit.
    Ecclesie pastos ubere, lacte, sinu.
Mitibus alloquiis agrestia corda colendo,
   Munere Felicis, de uepre nata seges.
Aspera [h 1Kb] gens Saxo, uiuens quasi more ferino,
   Te medicante, sacer, bellua reddit ouem.
Centeno reditu tecum mansure per euum,
   Messis abundantis horrea fruge reples.
Immaculata tuis plebs hec uegetetur [i 1Kb] in ulnis,
   Atque Deo purum pignus ad astra feras.
Una corona tibi de te tribuatur ab alto,
   Altera de populo uernet adepta tuo.



CAPUT X. De domno Felice Namnetico, cum fluuium [i 1Kb] alibi detorqueret.
 [1Kb]

Cedant antiqui, quidquid meminere pete,
   uincuntur rebus facta uetusta nouis.
Includi fluuios si tunc spectasset Homerus,
   Inde suum potius dulce replesset opus.
Cuncti Felicem legerent modo, nullus Achillem,
   Nomine sub cuius cresceret artis honor.
Qui probus ingenio, mutans meliore rotatu,
   Currere prisca facis flumina lege noua.
 Aggere composito, remouens in gurgite lapsum.
   Quo natura negat, cogis habere uiam.
Erigis hic [k 1Kb] uallem, subdens ad concaua montem,
   Et uice conuersa, hec tumet, ille iacet.
Alter in alterius migrauit imagine formam,
   Mons in ualle sedet, uallis ad alta subit.
Quo fuit unda fugax, creuit pigro obice terra,
   Et quo prora prius, huc [l 1Kb] modo plaustra meant.
Collibus [m 1Kb] aduersis flexas super inuehis undas,
   Et fluuium docilem, monte uetante, trahis.
Quo [n 1Kb] rapidus [fluuius] flueret, ueniens celer amnis adhesit [o 1Kb] .
   Et subito, nato colle, retorsit iter.
Que prius in preceps, ueluti sine fruge, rigabant [p 1Kb] .
   Ad uictum plebis nunc famulantur aque.
 Altera de fluuio metitur seges orta uirorum,
   Cum per te populo parturit unda cibum.
Qualiter incertos hominum scis flectere motus,
   Qui rapidos fontes ad tua frena regis?
Stet sine labe tibi, Felix, pia uita per euum,
   Cuius ad imperium transtulit unda locum.



CAPUT XI. De Nicetio [q 2Kb] episcopo Treuerensi.
[1Kb]

 Splendor, apex fidei, uenerabile [a 1Kb] mente Niceti,
   Totius orbis amor, pontificumque [b 1Kb] caput.
Summus apostolico precellens pastor ouili,
   Auxisti meritis, quidquid honoris habes.
Diuino insistens operi, terrena relinquis,
   Cui moritur mundus, non moriture manes.
uita breuis cunctis, sed non breuis illa beatis,
   Cum bona non pereant, iure perennis eris [c 1Kb] .
Dum tibi restrictus maneas, et largus egenis,
   Quod facis in minimis, te dare crede Deo.
Captiuus quicunque redit, sua limina cernens,
   Ille lares patrios, tu capis inde polos
Hic habet exsul opem, ieiunans inuenit escas,
    Qui uenit esuriens, hinc satiatus abit.
Tristibus imponis curas purgando querelas,
   Et sanat cunctos una medela uiros.
Pauperis hinc lacrymas desiccas, gaudia prestans,
   Qui prius ingemuit, uota salutis habet.
Te pascente greges, nunquam lupus abripit agnos,
   Sunt bene securi, quos tua caula tegit.
Templa uetusta Dei reuocasti in culmine [d 1Kb] prisco,
   Et floret senior, te reparante, domus.
Hinc [hic] populis longos tribuas pia uota per annos,
   Et maneas pastor, ne lacerentur oues.



CAPUT XII. De Castello [e 1Kb] eiusdem super Mosellam.
[1Kb]

Mons in precipiti suspensa mole tumescit,
   Et leuat excelsum saxea ripa caput.
 Rupibus expositis, intonsa cacumina tollit,
   Tutus [f 1Kb] et elato uertice regnat apex.
Proficiunt colli, que uallibus arua recedunt,
   Undique terra minor uergit, et iste subit
Quem Mosella tumens, Rhodanus [g 1Kb] quoque paruulus ambit,
   Certanturque [h 1Kb] suo pascere pisce locum.
Diripiunt dulces alibi uaga flumina fruges,
   Hec tibi parturiunt, Mediolane [i 1Kb] , dapes.
Quantum crescit aquis [i 1Kb] pisces uicinius offert,
   Exhibet hinc epulas, unde rapina uenit.
Cernit frugiferos congaudens incola sulcos,
   uota ferens segeti, fertilitate graui.
Agricole pascunt oculos de messe futura,
   Ante metit uisu, quam ferat annus opem
 Ridet amenus ager, tectus uiridantibus herbis,
   Oblectant animos mollia prata uagos.
Hec [k 1Kb] uir apostolicus Nicetius arua [l 1Kb] peragrans,
   Condidit optatum pastor ouile gregi.
Turribus incinxit terdenis undique collem
   Prebuit hic fabricam, quo nemus ante fuit.
uertice de summo demittunt brachia murum,
   Dum Mosella suis terminus exstet aquis.
Aula [m 1Kb] tamen nituit constructa cacumine rupis,
   Et monti imposito mons erat ipsa domus.
Complacuit latum muro concludere campum,
   Et prope castellum hec casa sola facit.
Ardua [n 1Kb] marmoreis suspenditur aula columnis,
   Qua super estiuitas cernit in amne rates.
Ordinibus ternis extensaque machina creuit,
    Ut postquam ascendas, iugera [o 1Kb] tecta putes,
Turris ab aduerso que constitit obuia cliuo,
   Sanctorum [p 1Kb] locus est, arma tenenda [q 1Kb] uiris.
 Illic est etiam gemino [a 1Kb] ballista uolatu,
   Que post se mortem linquit, et ipsa fugit.
Ducitur in rigidis sinuosa canalibus unda,
   Ex qua fert populo hic mola rapta cibum.
Blandifluas stupidis induxit collibus uuas,
   uinea culta uiret, quo fuit ante frutex.
Insita pomorum passim plantaria surgunt.
   Et pascunt uario floris odore locum.
Hec tibi proficiunt, quidquid laudamus in illis,
   Qui bona tot tribuis, pastor, opima gregi [b 1Kb] .



CAPUT XIII. De Magnerico Treuerensi episcopo.
[1Kb]

Culmen [c 1Kb] honorificum, Patrum Pater, archisacerdos,
   Pontificale decus proficiente gradu.
Quem fidei titulus meritis erexit in altum,
   Ecclesieque caput, distribuente Deo.
Discipule egregii bone Magnerice [d 1Kb] Niceti,
   Nominis auspicio Magne canende tui.
Clare sacro merito, tanto [e 1Kb] informate magistro,
   Quem reparas operum fructificante loco.
Cuius, opime, sequax, sancta et uestigia seruans,
   Rite minister agens, ecce magister ades.
Auctorisque pii successor dignus haberis,
   Heredisque sui frugiparensque manet.
Creuit post obitum pater, et te crescere fecit,
    Dum capit ille polum, tu capis arce locum.
Grex alitur pro te, uice precessoris, alumne;
   Nec sua damna dolet, dum tua lucra tenet.
Fratribus optandus, iucundus honore ministris,
   Charius et populis pastor amore places.
Te panem esuriens, tectum hospes, nudus amictum,
   Te fessus requiem, spem peregrinus habet.
 Hec faciens intende magis, uenerande sacerdos,
   Ut commissa tibi dupla talenta feras.
Pro Fortunato exorans quoque dulcis amator,
   Spem mihi dans uenie, fit tibi palma, Pater.



CAPUT XIu. Ad uillicum [f 1Kb] episcopum Mettensem.
[1Kb]

Gurgite ceruleo pelagus Mosella relaxat,
   Et mouet ingentes molliter amnis aquas.
Lambit odoriferas uernanti gramine ripas,
   Et lauat herbarum leniter unda comas.
Hinc dextra de parte fluit, qua Salia [g 1Kb] fertur,
    Flumine sed fluctus pauperiore trahit [h 1Kb] .
Hic ubi perspicuis Mosellam cursibus intrat,
   Alterius uires implet, et ipse perit.
Hoc Mettis [i 1Kb] fundata loco speciosa, coruscans,
   Piscibus obsessum gaudet utrumque latus.
Deliciosus ager ridet uernantibus aruis,
   Hinc sata culta uides, cernis et inde rosas.
Prospicis umbroso uestitos palmite colles,
   Certatur uaria fertilitate locus.
Urbs munita nimis, quam cingit murus et amnis,
   Pontificis meritis [i 1Kb] stas ualitura magis.
uillicus ethereis qui sic bene militat armis,
   Stratus humi genibus, te leuat ille suis.
Unde humilis terris te proiicis, alme sacerdos,
   Orando hinc patrie ducis ad astra caput.
 Fletibus assiduis acquiris gaudia plebi.
   Pastoris lacrymis letificantur oues.
Ictibus inualidis quamuis minitetur iniquus.
   Tu [k 1Kb] quibus es murus, uulnera nulla timent.
Et licet incluso lupus insidietur ouili,
   Te custode gregis, nil tibi [l 1Kb] predo nocet.
 Oblectas populos uultu sine nube sereno,
   Cunctorumque animos gratia blanda fouet.
Si poscat nouus hospes opem, tu porrigis escas,
   Inuenit et proprios ad tua tecta lares.
Dum satias querulum, magis obliuiscitur illas,
   Quas habet in patriis finibus exsul opes.
Qui sua damna refert, gemitus subducis [a 1Kb] ab ore;
   Gaudia restituens tristia cuncta fugas.
Protegis hinc nudos, illinc tu pascis egentes,
   Nil tibi reddit inops, reddit amore Deus
Horrea premittis, melius tua condita seruans,
   Quas sic diffundis, dat paradisus opes.
Culmina templorum renouasti, uillice cultor,
   Cum ueniet Dominus, stat labor ecce tuus;
Commissum uideo non suffodisse talentum,
    Sed magis optatum multiplicatur opus
Longius extentos [b 1Kb] peragas tam digna per annos,
   Et maneat semper nomen, opime, tuum.



CAPUT Xu. Ad eumdem.


Pastor [c 1Kb] opime gregis, cunctis tua pabula prosunt [d 1Kb] ,
   Qui satias animas, quam bene membra foues?
Sic auidos reddis conuiuas nectare lactis,
   Ut scutella leuet, quod cocleare solet.



CAPUT XuI. Ad eumdem.


Currit ouis, repetens a te sua pascua, pastor,
   Qui cibus esse soles, da mihi panis opem.



CAPUT XuII. De pictura uitis, in mensa eius dictum.
 [1Kb]

uitibus intextis ales sub palmite uernat,
   Et leuiter pictas carpit ab ore dapes.
Multiplices epulas meruit conuiua tenere,
   Aspicit hinc uuas, inde falerna bibit.



CAPUT XuIII. De piscibus in mensa eius.
 [1Kb]

Retia uestra, pater [e 1Kb] , oneroso pisce redundant,
   Apparet [f 1Kb] Petri uos meruisse uices.



CAPUT XIX. Ad Charentinum episcopum Colonie.
[1Kb]

Charentine [g 1Kb] , decus fidei, Deitatis amice,
   Nomine de proprio chare perennis amor.
 Pontificem pollens Agrippina [h 1Kb] Colonia prefert.
   Frugiferis agris digne colone Dei.
Si uideas [i 1Kb] aliquos quacunque ex gente creatos,
   Quamuis ignotos, mox facis esse tuos.
Quos semel affectu astringis pietate paterna,
   Ulterius nunquam dissociare potes.
Nec subito ueniens ueluti fugitiua recedit,
   Sed concessa cito gratia, fixa manet,
uerba Dei complens, sicut te diligis ipsum.
   A te ita diligitur proximus omnis homo.
uocis apostolice sectator dignus haberis,
   Que charos animos preposuit [i 1Kb] fidei.
Tranquillus, placidus, mitis, [k 1Kb] sine nube serenus,
   Cui rabies mundi nil dominare potest.
Pectora cunctorum reficis dulcedine uerbi
    Letificas uultu tristia corda tuo.
Pauperibus cibus es, sed esurientibus esca, [l 1Kb]
   Rite pater populi, dando salutis opem.
Aurea [m 1Kb] templa nouas pretioso [specioso] fulta decore,
   Tu nites, unde Dei fulget honore domus.
Maioris numeri quo templa capacia constent,
   Alter in excelso pendulus ordo datur.
 Sollicitat pia cura gregis, te pastor opime,
   Nil lupus a stabulis quo uigilante rapit
Tempora longeuo teneas felicia tractu,
   Et per te Domini multiplicentur oues.



CAPUT XX. De Igidio [Ms.; Egidio] episcopo Rhemensi [Ms., Rhemorum].
[1Kb]

Actibus egregiis, uenerabile culmen Igidi [a 1Kb] ,
   Ex cuius meritis creuit honore gradus.
Subtrahor ingenio, compellor amore parato,
   Laudibus in uestris prodere pauca fauens.
 Namque reus uideor tantis existere causis,
   Si solus taceam, quidquid ubique sonat.
Sed quamuis nequeam digno sermone fateri,
   Da ueniam, uoto me uoluisse loqui.
Exiit in mundum [b 1Kb] gestorum fama tuorum,
   Et meritis propriis sidus in orbe micas.
Clarior effulges quam lucifer ore sereno,
   Ille suis radiis, tu pietate nites.
Nil lupus insidiis cauto subducit ouili,
   Te pastore sacro peruigilante gregem.
Facundo eloquio celestia dogmata fundis,
   Ecclesie creuit [c 1Kb] , te monitore, domus.
Pontificis studio correctio plebis haberis [d 1Kb] ,
   Ne tenebre noceant, semita lucis ades.
Cunctorum recreas animos dulcedine uerbi,
   Qui satias epulis, pascis et ore greges.
 Precepta implentur, non solo pane cibamur,
   Delicias capimus, quas tua uerba ferunt.
Ut gaudet corpus, cui mitior esca paratur,
   Sic anime gaudent, si tua lingua sonet.
Heresis, ira cadit, forti te milite Christi,
   Acquiris regi, qui dedit arma tibi.
Qui purgas spinis agros, sermone colente,
   Et mundata Deo surgit ubique seges.
Qui uenit huc exsul, tristis, defessus, egenus,
   Hic recipit patriam, te refouente, suam
 Qui [e 1Kb] doluit, tollis gemitus in gaudia uertens,
   Exsilium remoues, reddis amore Lares [f 1Kb] .
Pauper habere cibum, meruit quoque nudus amictum,
   Inuenit hic semper, que bona quisque cupit.
Consultum tribuis generaliter omnibus unum,
   Qui populi pater es, tot pia rite regis [geris].
Hec tibi uita diu, domino tribuente, supersit,
   Atque futura micet lucidiore die.



CAPUT XXI. Ad Hilarium [g 1Kb] episcopum.
[1Kb]

Lux sincera animi, mihi semper [h 1Kb] dulcis Hilari,
   Quamuis absentem quem mea cura uidet.
 Cuius honestus amor tantum mea corda repleuit,
   Ut sine te nunquam mente uacante loquar.
uersibus exiguis mandamus uota salutis;
   Que dedit affectus, sint tibi chara [grata], precor.



CAPUT XXII. Ad Bertechramnum [i 1Kb] episcopum, cum eleuaretur in currum.
[1Kb]

Curriculi genus est, memorat quod Gallia rhedam,
   Molliter incedens orbita sulcat humum.
Exsiliens duplici [i 1Kb] biiugo uolat axe citato,
   Atque mouet rapidas iuncta quadriga rotas.
 Huc ego dum famulans comitatu iungor eodem,
   Et mea membra cito dum ueherentur equo,
Pontificisque sacri Bertechramni actus honore,
   Comprendente manu raptus in axe leuor.
Qualiter implumes fetus pia mater hirundo,
   Confouet, et placide pennula tensa tegit.
Sic bonitate potens, affectu diues opimo,
   In proprium pastor molle sedile locat.
Nec solum amplectens pia mens, sed diligit omnes,
   Unde magis populis unicus [k 1Kb] exstet amor.



CAPUT XXIII. Ad eumdem de opusculis suis [eius].
 [1Kb]

Ardua suscepi missis epigrammata chartis,
   Atque cothurnato uerba rotata sopho [a 6Kb] .
Percurrens tumido spumantia carmina uersu,
   Credidi in undoso me dare uela freto.
Plana procellosos ructauit pagina fluctus,
   Et uelut Oceanus [b 1Kb] fonte refudit aquas.
uix modo tam nitido pomposa pemata cultu
   Audit Traiano [c 1Kb] Roma uerenda [d 2Kb] foro.
Quid si tale decus recitasset in aure senatus?
    Strauissent plantis [e 1Kb] aurea fila tuis.
Per loca, per populos, per compita cuncta uideres,
   Currere uersiculos, plebe fauente, tuos.
Sed tamen in uestro quedam sermone notaui,
   Carmine de ueteri furta nouella loqui.
Ex quibus in paucis superaddita syllaba fregit,
   Et pede lesa suo musica clauda [f 1Kb] iacet.
Nunc, uenerande Pater, prece, uoto, uoce, saluto,
   Commendans animum supplice corde meum,
Sit tua uita diu, cuius modulante camena
   Cogimur optatis reddere uerba iocis.



CAPUT XXIu. Ad Agricolam episcopum [g 2Kb] .
 [1Kb]

Presul, honoris apex, generis fideique cacumen,
   Cultor agri pollens, pastor opime gregis,
Cum mea terra manu meruit genitoris arari,
   Reddatur nati uomere culta sui.
Nam pater effectu, dulci memorabilis orbi,
   Me uobiscum uno fouit amore duos.
Corde parens, pastu nutrix, bonus ore magister,
   Dilexit, coluit, rexit, honesta dedit.
Ille pio studio sulcata noualia seuit,
   Quod pater effudit hoc mihi semen ale



CAPUT XXu. Ad Felicem [h 1Kb] episcopum Biturigensem, scriptum in turrem [turre] eius.
 [1Kb]

Quam bene iuncta decent, sacrati ut corporis agni
   Margaritum [i 12Kb] ingens aurea dona ferant.
Cedant chrysolitis Salomonia uasa metallis,
   Ista placere magis ars [arx] facit, atque fides.
 Que data, Christe, tibi Felicis munera sic sint.
   Qualia tunc tribuit de grege pastor Abel.
Et cuius tu corda uides, pietate cequas [a 1Kb]
   Sarapte [b 1Kb] merito, que dedit era duo.



CAPUT XXuI. Domno sancto, atque apostolicis actibus predicando [c 1Kb] domno, pio, et peculiariter dulci in Christo Patri Auito pape [d 1Kb] .
[1Kb]

Officiis intente piis, Pater orbis, Auite [e 1Kb] ;
   Gloria pontificum, noster et altus amor.
Per quem plebs, regio, peregrinus [f 1Kb] et hospes aluntur,
    In quo cuncta capit, que sibi quisque cupit.
Ex opere immeritus merui pia dona patroni,
   Ne minimam pascens immemor esses ouem.
Qui trahis ore greges eterna ad pabula Christi,
   Qualiter hinc uiuant, est quoque cura tua [g 1Kb]
Semper et absentes presens tua protegit ala,
   Quo pede non curris, munere totus ades [h 1Kb]
Muneribus uestris aut Agnes, aut Rhadegundes,
   Multiplici orantes fomite uocis agunt.
In [i 1Kb] celos penetranda seras [i 1Kb] , Pater alte, talenta,
   Que centena suo tempore culta metas.
Per dominum regemque bonum, precor, aulice [k 1Kb] presul.
   Ut Fortunati sis memor, alme, tui.



CAPUT XXuII. Eiusdem ad eumdem.
 [1Kb]

 Paruimus iussis, sacer ac uenerande sacerdos,
   Et Pater, imperiis, dulcis Auite, tuis.
Garrulitate leui potius stridente cicuta,
   Quam placeat liquido nostra camena melo.
Sed tamen, ut ueniam tribuas, pietatis amator.
   Intende obsequio [l 1Kb] , nec trutinato sophum.
Munere pro magno modicus hec paruula soluo,
   Pensetur uotis, est quia [m 1Kb] lingua rudis.



CAPUT XXuIII. Ad eumdem.
[1Kb]

 uirtutum quid celsa fides mereatur honoris,
   Summe sacerdotum, dulcis Auite, probas.
Qui nectens animos cunctorum in amore beato,
   Post te, chare Pater, pectora capta trahis.
Sed tamen inter eos, tua quos dulcedo repleuit,
   Promptus in affectu portio maior agor.
Lumen dulce meum, patrie uigor, altor egentum,
   Spes peregrinorum, ductor honorque patrum.
Si mea uox iugi resonaret acumine carmen,
   Laude minor loquerer, maior amore, Pater.
Maxima sed nostri datur hec occasio uoti,
   uel memorare tuum nomen, opime, sacrum.
 Commendantur item uestre pietatis amori,
   Agnes uoce humili cum Radegunde pari.
Larga salutiferos uigeat tibi uita per annos,
   Nam tua que fuerit, fit mea, chare, salus.



CAPUT XXIX. De domno Agerico [Ad Angericum] [a 1Kb] episcopo uereduni [b 1Kb] .
 [1Kb]

Urbs uereduna [c 1Kb] breui quamuis claudaris in orbe,
   Pontificis meritis amplificata, places.
Maior in angusto prefulget gratia gyro,
   Agerice, tuus quam magis auxit honor.
Plurima magnarum fudisti semina laudum,
   Que matura operis fertilitate metis [d 1Kb] .
Tempore presenti uictum largiris egenis,
   Unde futura dies centuplicabit opes.
Dogmatis arcani reseras penetralia, pastor,
    Nec solum dapibus, pascis et ore greges.
Templa uetusta [e 1Kb] nouas, pretiosius et noua condis,
   Cultior est Domini, te famulante, domus.
Egregios [f 1Kb] fontes sacri baptismatis exples,
   Tam pia diuino fonte repletus agis.
Candida sincero radiat hec aula sereno,
   Et si sol fugiat, hic manet arte dies.
Ad noua templa auide concurrunt undique plebes.
   Et tribuis populis plus in amore Deum.
Te solamen inops meruit, te nudus amictum,
   Et solus cunctis potus, et esca manes.
Felix, qui meritis eterne lucis amator,
   Tempore tam modico non moritura paras.



CAPUT XXX De Agerico episcopo ueroduni.
 [1Kb]

Phebus ut elatum suspendit in ethera currum,
   Purus et igniferum spargit ubique iubar;
Effusis radiis totum sibi uendicat orbem,
   Montes, plana replens, ima uel alta tenet.
Sic presul splendore animi cum sole coruscas.
   Ille suis radiis fulget, et ipse tuis.
Agerice sacer, cuius [g 1Kb] sermone colente,
   Ecclesie segetis [h 1Kb] fertilitate placent.
Terrenis sterilis rebus, fecunde supernis,
   Humana [i 1Kb] spernens, diues iture polis [polos].
 Illecebris mundi mundus, lasciua repellens:
   Nil cui surripuit carnis amarus amor.
Lubrica culpa perit; neque mors de crimine gaudet.
   Cum tua delictis libera membra uides,
In templis habitando piis, sic purus haberis,
   Ut tua corda, Pater, sint pia templa Dei
Eligit in tali Christus se uase recondi,
   Quam sibi purgauit, possidet ipse domum.
Non dolus in labiis, nec sunt fera nubila mentis,
   Sinceris animis uernat in ore dies.
Doctiloquum flumen salienti fonte refundis,
   Et sensus steriles, uoce rigante, foues.
Ardua celorum pandis mysteria terris:
   Per quem plus Dominum scit, timet, orat, amat.
Dogmate diuino, presul facunde, triumphas,
    Dans pastor monitus [i 1Kb] , ne premat error oues.
Deliciis reficis, quas celum, arua, unda ministrat,
   Et satiat populos hinc cibus, inde fides.
Sumit pauper opem, tristis spem, nudus amictum,
   Omnia quidquid habes, omnibus esse facis.
Hic tibi longa salus maneat, licet [k 1Kb] inde futura,
   Atque diu, pastor, pro grege uota feras.



CAPUT XXXI. Ad uirum uenerabilem Amphionem presbyterum.
[1Kb]

uir pietate calens, blanda dulcedine uernans,
   Cuius in aspectu mens pretiosa micat.
Amphion, mihi chare Pater, uenerande sacerdos,
    Atque meo semper corde tenendus amor.
Quem [l 1Kb] prius ut merui cognoscere lumine uultus,
   Conspexi sensus lumen inesse tibi.
Qui, quemcunque nouum uideas, facis esse propinquum,
   Si genus ignores, fit tibi mente parens.
Prouocat alloquium [m 1Kb] cunctos iucunda uoluptas [n 1Kb] ,
   Cogis et unanimes iugiter esse tuos,
Ingenio uiuax, sensus moderamine firmus,
   Pondere consilii fixus ubique manens.
Qui bene cauta geris [o 1Kb] mature frena senecte,
   Cui quem prestet [p 1Kb] honor, scis moderare gradum.
Promptus ad omne decus, larga bonitate redundas,
   Cui se coniungit quisquis in orbe uenit.
 Profluis [a 1Kb] humane, frugem uenientibus offers,
   Et tua fit populis omnibus una domus
uerbis quippe suis quem papa Leontius [b 1Kb] effert,
   Iudicio [c 1Kb] tanti credimus ista uiri.



CAPUT XXXII. Ad Paternum [d 1Kb] abbatem, de Codicis emendatione.
[1Kb]

Paruimus tandem iussis, uenerande sacerdos,
   Nominis officium iure, Paterne, geris [e 1Kb] .
Qui propriis meritis ornans altaria Christi,
   Tam prece, quam uoto, das placitura Deo.
Supplico, cede tamen, si quid me forte fefellit;
   Nam solet iste meas error habere manus.
Obtineat supplex modo pagina missa salutis [f 1Kb] ,
   Hec quoque cum relegis, me memorare uelis.



CAPUT XXXIII. Ad Druconem [g 1Kb] diaconum.
[1Kb]

Altaris Domini pollens, bone Druco, minister,
   Hinc tibi festinus mando salutis opus.
Nos maris Oceani tumidum circumfluit equor,
   Te quoque Parisius, chare sodalis, habet.
Sequana [h 1Kb] te retinet; nos unda Britannica cingit,
   Diuisos terris alligat unus amor.
 Non furor hic pelagi uultum mihi subtrahit illum,
   Nec Boreas aufert nomen, amice, tuum.
Pectore sub nostro tam sepe recurris amator,
   Tempore sub hiemis quam solet unda maris.
Ut quatitur Pelagus, quoties proflauerit Eurus,
   Stat neque sic animus te sine, chare, meus.
Blanda serenato tempestas pectore feruet,
   Atque ad te uaria mobilitate trahit.
Sed memor esto mei, uotumque repende petenti,
   Ut pariter paribus det sua dona Deus.
Humanam mentem Christi quo gratia ditet,
   Ac domino nostro [i 1Kb] sensus et ora uacent.



CAPUT XXXIu. Ad archidiaconum Meldensem [i 1Kb] .
 [1Kb]

Si mihi uel uestros licuisset cernere uultus,
   Munere pro tanto plurima uerba darem.
Direxit nobis mustum tua chara uoluntas,
   Et dulces animos dulcia dona probant.
Quem non uidisti, promptus satiare parasti:
   Quid facias illi, qui tibi notus adest?
Det tibi larga Deus, qui curam mente fideli,
   De grege pontificis, magne minister, habes.



CAPUT XXXu. Ad Ioannem Diaconum.
[1Kb]

Pignus amicitie semper memorabile nostre.
   uersibus exiguis, chare Ioannes [k 1Kb] , habe.
Ut cum me rapiunt loca unde incognita forsan,
   Non animo uidear dulcis abesse tuo.
Anthemium patrem per te, uenerande, saluto,
   Cuius in affectu consolidatus agor.
Hilarium pariter [l 1Kb] nobis in amore tenacem,
   Insero carminibus, quem mea corda colunt.
Perpetuo maneas meritis felicibus euo;
   Hec quoque cum relegis, me memorare uelis.



CAPUT XXXuI. Ad Anthemium diaconum.
[1Kb]

Suscipe uersiculos, Anthemi, pignus amantis,
   Quos tibi sincero pectore fudit amor [m 1Kb] .
Cum tua blanditus retineret lumina somnus,
   Lassaque fecisset membra iacere thoro.
Dum dubito, pecco, nolens uexare quietum,
   Sic mea culpa, tui causa soporis erit.
Discedo tacitus, ueluti fur, indice nullo;
   Nec dixi amplectens [n 1Kb] : Frater amate, uale.
Non licuit mandata animo committere charo,
   Nec tenuit uerbis hora uel una tuis.
 Testificor Dominum mihi fortiter esse molestum.
   Quod sic discedo [a 1Kb] , nec tua dicta fero.
Sed cui plura uolens poteram tunc dicere presens,
   Nunc faciat paucis pagina missa loqui.
Hec tamen ante Deum, rogo te, mihi munera prestes,
   Omnibus ut semper charus ubique mices.
Nemo mihi uestem, donaria [b 1Kb] nemo ministret,
   Quod dulcedo monet, hoc mihi nemo neget.



CAPUT XXXuII. Ad Sindulphum diaconum
[1Kb]

Frater [c 1Kb] amore Dei, digno memorabilis actu,
    Pectore fixe [fote] meo frater [d 12Kb] amore Dei.
Carpe libenter iter, quod ducit ad etheris aulam,
   Altius ut surgas, carpe libenter iter,
 Fer patienter onus ne te pia sarcina lasset,
   Unde manet requies, fer patienter onus.
Subdere colla decet, quia sunt iuga dulcia Christi,
   Quo mereamur opem, subdere colla decet.
Qui sua rura colit, solet horrea plena tenere,
   Nec ieiunus erit, qui sua rura colit.
Per mare nauta uolat, quo multa pecunia crescat.
   Mercibus ut placeat, per mare nauta uolat.
Non timet ille necem, rabie turbante procelle,
   Ut lucretur opes, non timet ille necem.
Miles ad arma uenit, querens per uulnera palmam,
   Ut redeat uictor, miles ad arma uenit.
[e 1Kb] Premia sume libens, mihi tu quoque, chare sodalis,
   Unde triumphus erit, prelia sume libens.
Quisquis amore uenit, nescit se ferre laborem,
    Nemo labore iacet, quisquis amore uenit.
Carmina parua ferens, tibi debita reddo salutis,
   Des meliora, precor, carmina parua ferens.



LIBER QUARTUS



CAPUT PRIMUM. Epitaphium Euemeri [Eumerii, Eumeri] [a 1Kb] episcopi ciuitatis Namnetice.
[1Kb]

Quamuis cuncta auido rapiantur ab orbe uolatu,
   Attamen extendit uita beata diem.
Nec damnum de fine capit, cui gloria uiuit:
   Aeternumque locum missus ad astra tenet.
Hoc igitur tumulo requiescit Euemerus [b 1Kb] almo.
   Per quem pontificum surgit opimus honor.
 Stemmate [c 1Kb] deductum fulget [d 1Kb] ab origine culmen,
   Et meritis priscos crescere fecit auos.
Emicuit populis geminum memorabile donum,
   Inde gradu iudex, hinc pietate pater.
 Dulcis in eloquio, placidus moderamine sacro,
   In cuius sensu perdidit ira locum.
Alterius motus patienti pectore uicit,
   Ut leuitas lesit, hoc grauitate tulit.
Si quis ab externis [e 1Kb] properauit sedibus hospes,
   Mox apud hunc proprios sensit habere lares.
Hic habitare [f 1Kb] uolens patriis rudis exsul ab oris,
   Oblitus ueterem, huius amore, patrem.
Gaudet et arrisit; probat is se cernere flentem,
   Alterius lacrymas mox facit esse suas.
 Partitus cum uentre uices [a 1Kb] pietate magistra.
   Unde tulit luctus, mox ibi uota dedit.
Pauperibus diues, censum transfudit egenis,
   Ante bonus tribuit, quam paterentur [b 1Kb] opem.
Semina iactauit centeno pinguia fructu,
   Cui modo de reditu messis adulta placet.
Unica cura fuit cunctos ut uiseret egros,
   Ipse quibus medicus, uixit et ipse cibus.
Extulit ecclesie culmen, quod reddidit [c 1Kb] unum,
   uenit ad heredem, quod [qui] cumularet [d 1Kb] opus.
Felix ille abiit, Felicem in sede reliquit,
   Heredis meritis uiuit in orbe Pater.



CAPUT II. Epitaphium domni Gregori [e 1Kb] episcopi ciuitatis Lingonice.
[1Kb]

Postquam sidereus disrupit Tartara Princeps,
   Sub pedibus iusti, mors inimica, iaces.
Hoc ueneranda sacri testatur uita Gregori,
   Qui modo post tumulos intrat honore polos.
Nobilis antiqua decurrens prole parentum,
   Nobilior gestis nunc super astra manet.
Arbiter ante ferox, dehinc [f 1Kb] pius ipse sacerdos;
   Quos domuit [g 1Kb] iudex, fouit [h 1Kb] amore patris.
Triginta [i 1Kb] et geminos pie rexit ouile per annos,
   Et grege de Christi gaudia pastor habet.
Si queras meritum, produnt miracula rerum,
    Per quem debilibus fertur amica salus.



CAPUT III. Epitaphium domni Tetrici [i 2Kb] episcopi ciuitatis Lingonice.
 [1Kb]

Palma sacerdotii uenerando, Tetrice, cultu [k 1Kb] ,
   Te patrie sedes, nos peregrina tenet [tenent]
Te custode pio, nunquam lupus abstulit agnum,
   Nec de fure timens pascua carpsit ouis
Sex quasi [l 1Kb] lustra gerens, et per tres insuper [m 1Kb] annos,
   Rexisti placido pastor amore gregem.
Nam ut condirentur diuino corda sapore,
    Fudisti dulcem iugiter ore salem.
Summus amor regum, populi decus, arma parentum Ms., potentum,
   Ecclesie cultor, nobilitatis honor,
Esca inopum, tutor uiduarum, cura minorum,
   Omnibus officiis omnia pastor eras.
Sed cui prebebat uarie [uariam] tua cura medelam,
   Funere rectoris, plebs modo triste gemit.
Hoc tamen, alme Pater, speramus, dignus in astris,
   Qualis honore nites, hic pietate probes [n 1Kb] .



CAPUT Iu. Epitaphium domni Galli [o 1Kb] episcopi ciuitatis Aruerne.
[1Kb]

Hostis inique [a 1Kb] , Adam paradiso fraude repellis,
   Ecce Deus famulos prestat adire polos.
Inuide, sic tua mors homini meliora parauit,
   Tu expellis terris, hic dat et astra suis.
Testis et antistes Gallus probat iste [b 1Kb] beatus,
   Nobilis in terris, diues eundo polos [c 1Kb] .
Qui Christi auxilio fultus, nec adultus in annis,
   Se maiora petens, odit amare [d 1Kb] lares
Effugit amplexus [e 1Kb] patrios, matremque relinquit [f 1Kb] .
   Qui monachum regeret, queritur abba parens.
Illic tiro rudis generoso cepit ab euo,
   Militie domini belliger arma pati.
Quintiano [g 1Kb] demum sancto erudiente magistro,
    Pulchrius [h 1Kb] est auro, corde probatus homo.
Inde palatinam [i 1Kb] regis translatus in aulam,
   Theodorice [i 1Kb] , tuo uixit amore pio.
Mox ubi destituens terras petit astra magister,
   Cessit discipulo [k 1Kb] cura tuenda gregis [l 1Kb] .
Pontificatus enim moderans ita rexit habenas,
   Pastor ut officiis esset amore pater.
Mansuetus [m 1Kb] , patiens, bonus, equus, amator, amandus,
   Non erat offense, sed locus hic uenie.
Si qua superuenit, facta est iniuria uirtus,
    Unde furor poterat, inde triumphus erat.
Plebem uoce fouens, quasi natos ubere nutrix,
   Dulcia condito cum sale mella rigans [dabat].
Hoc opus exercens presciuit dona futuri,
   Se pastore, nichil posse perire gregi.
Sic Pater Ecclesiam regit in quinquennia quinque,
   Bis terdena [n 2Kb] tamen lustra superstes agens.
Hinc meliore uia sanctum ad celestia uectum,
   Non premit urna rogi, sed tenet ulna [aula] Dei [o 1Kb] .



CAPUT u. Epitaphium Ruriciorum, episcoporum ciuitatis Lemouicine [p 1Kb] .
[1Kb]

Inuida mors rapido quamuis miniteris hiatu,
   Non tamen in sanctos [q 1Kb] iura tenere uales.
Nam, postquam remeans domuit fera Tartara Christus,
   Iustorum meritis sub pede uicta iaces.
Hic sacra pontificum toto radiantia mundo,
   Membra sepulcra tegunt; spiritus astra colit.
Ruricii [r 2Kb] gemini flores, quibus Anniciorum [s 1Kb]
   Iuncta parentali culmine Roma fuit.
 Actu, mente, gradu, prenomine [a 1Kb] , sanguine nexi,
   Exsultant pariter, hinc auus, inde nepos.
Tempore quisque suo fundans pia templa patroni,
   Iste Augustini, condidit ille Petri.
Hic probus, ille pius; hic serius, ille serenus,
   Certantes pariter, quis cui maior erit.
Plurima pauperibus tribuentes diuite censu,
   Misere ad celos, quas sequerentur, opes.
Quos [b 1Kb] spargente manu, redimentes crimina mundi,
   Inter apostolicos credimus esse choros,
Felices qui, sic de nobilitate [c 1Kb] fugaci
   Mercati, in celis iura senatus habent.



CAPUT uI. Epitaphium Exotii [Ms., Esocii] episcopi ciuitatis Lemouicine.
 [1Kb]

 Quamuis pontificem premeret tremebunda senectus,
   Attamen hec uoluit plebs superesse patrem.
Aut si nature mutari debita possent,
   Pro pastore suo grex properasset iter,
Sed quia non licuit, populum spes consulat [d 1Kb] illa,
   Hunc [e 1Kb] quod pro meritis uexit ad astra fides.
Immaculata Deo conseruans membra pudore,
   Exotius meruit [f 1Kb] iam sine fine diem.
Pectore sub cuius regnans patientia uictrix,
   Fluctibus in tantis anchora, sensus erat.
Felle [g 1Kb] carens, animo placidus, dulcedine pastus,
   Nesciit offensis ira referre uices.
Templorum cultor, recreans modulamine [h 1Kb] ciues,
   uulneribus [i 3Kb] patrie fida medela fuit.
 Qui tria lustra gerens in pontificatus honore,
   Pergit ad antiquos, plebe gemente, patres.
Non decet hunc igitur uacuis deflere querelis,
   Post tenebras mundi quem tenet aula poli [i 1Kb] .



CAPUT uII. Epitaphium Calacterici [a 3Kb] episcopi ciuitatis Carnotene [b 1Kb] .
 [1Kb]

Illacrymant oculi, quatiuntur uiscera fletu,
   Nec tremuli digiti scribere dura ualent.
Dum modo, que [c 1Kb] uolui uiuo, dabo uerba sepulto,
   Carmine uel dulci cogor amara loqui.
Digne tuis meritis, Chalacterice sacerdos,
   Tarde note mihi, quam cito, chare, fugis!
Tu patriam repetis, nos triste sub urbe [d 1Kb] relinquis,
   Te tenet aula nitens, nos lacrymosa [tenebrosa] dies.
 Ecce sub hoc tumulo pietatis membra quiescunt,
   Dulcior ac [et] melli [e 1Kb] lingua sepulta iacet.
Forma uenusta, decens animus, sine fine benignus,
   uox suauis, legem premeditata Dei.
Spes cleri, tutor uiduarum, panis egentum,
   Cura propinquorum, promptus [f 1Kb] ad omne bonum.
Organa psalterii cecinit modulamine dulci,
   Et tetigit laudans [laudis] [g 1Kb] plectra beata Dei.
Cautere [h 1Kb] eloquii bene purgans [i 1Kb] uulnera morbi,
   Quo pascente, fuit fida medella gregi.
Sex [i 1Kb] qui lustra gerens, octo bonus insuper annos,
   Ereptus terre iustus ad astra redis.
 Ad paradisiacas epulas, te ciue reducto,
   Unde gemit mundus, gaudet honore polus.
Et quia non dubito quanta est tibi gloria laudum,
   Nec debes fleri talis, amice Dei.
Hec qui, sancte Pater, pro magnis parua susurro,
   Pro Fortunato, queso, precare tuo.



CAPUT uIII. Epitaphium Chronopii [k 1Kb] episcopi Petrocorice.
[1Kb]

Si terrena, sacer, quondam tibi cura fuisset,
   Carmine plus lacrymas quam modo uerba darem.
 Sed quia tu mundus, nec sunt tibi crimina mundi,
   Nos gaudere mones, qui sine morte manes.
Antistes pietate calens, uenerande Cronopi,
   Membra sepulcra tegunt, spiritus astra tenet.
Ordo sacerdotum cui fluxit utroque [l 1Kb] parente,
   uenit ad heredem pontificalis apex.
Hunc tibi iure gradum successio sancta parauit
   Ut quasi iam merito debitus esset honor.
Nobilis antiquo ueniens de germine patrum,
   Sed magis in Christo nobilior merito.
Sic uultu semper placidus, seu mente serenus,
   Pectore sincero, frons sine nube fuit.
 Cuius ab eloquio nectar per uerba fluebat,
   uinceres ut dulces ore rigante fauos.
Nudorum tu uestis eras, algentis amictus,
   Qui ad tua tecta fugit [a 1Kb] , tectus et ipse redit.
Diuitias omnes inopum sub uentre locasti.
   Unde tibi semper uiua talenta manent.
Esuriens epulum, sitiens te sumere potum,
   Cernere te meruit tristis, et exsul opem.
Implesti propriis uiduatam [b 1Kb] ciuibus urbem,
   uideruntque suos, te redimente, lares.
Quam [c 1Kb] lupus a stabulis tulerat, frendente [d 1Kb] rapina,
   Te pastore gregi [e 1Kb] reddita plaudit ouis.
Templa exusta celer reuocasti [f 1Kb] in culmine prisco,
   Hinc tua sed celis stat sine labe domus.
Ipse his octono uixisti in corpore lustro,
    Nunc tibi pro meritis stet [g 1Kb] sine fine dies.



CAPUT IX. Epitaphium Leontii [h 1Kb] episcopi anterioris ciuitatis Burdegalensis.
[1Kb]

Ultima [i 1Kb] sors auido grauiter properauit hiatu,
   Pastorem rapiens, qui fuit arma [i 1Kb] gregis.
Hoc recubant tumulo uenerandi membra Leonti,
   Quo stetit eximium pontificale caput.
Quem plebs cuncta gemens confusa uoce requirit,
   Hinc puer, hinc iuuenis deflet, et inde senes.
Defensoris opem hic omnis perdidit etas,
    Et quantum coluit, nunc lacrymando docet.
Nemo ualet siccis oculis memorare sepultum,
   Qui tamen in populo uiuit amore pio.
Egregius nulli de nobilitate secundus,
   Moribus excellens culmine primus erat.
 Hic pietate noua cunctis minor esse uolebat,
   Sed magis his meritis et sibi maior erat.
Quo presente uiro, meruit discordia pacem,
   Expulsa rabie, corda ligabat amor.
Ecclesie totum concessit in ordine censum,
   Et tribuit Christo, quod fuit ante suum.
Ad quem pauper opem, pretium captiuus habebat,
   Hoc proprium reputans quod capiebat egens.
Cuius de terris migrauit ad astra facultas,
   Et plus iste Deo quam sibi uixit homo.
Cordis in amplexu retinens, et pectore plebem,
   Diceret ut populum se generasse patrem.
Namque suos ciues placida sic uoce monebat,
   Confitereris [k 1Kb] ut hunc ad sua membra loqui.
Ingenio uigilans, diues quoque dogmate Christi,
    Et meruit studio multiplicare gradum.
Largior in donis absens sibi iunxit amantes
   Et quo non fuerat, munere notus erat:
Principibus charus, huiusque amor unicus urbis,
   Festinans animis, omnibus esse parens.
Lustra decem pollens, septem quoque uixit in annos [l 1Kb] ,
   Mox urgente die, raptus ab orbe fuit.
Sed quis cuncta canat, cum tot bona solus habebat?
   Nunc uno in tumulo plurima uota iacent.
Hec tibi parua nimis, cum tu merearis opima,
   Carmina Theodosius [m 1Kb] prebet amore tuus.



CAPUT X. Epitaphium Leontii [n 1Kb] sequentis ciuitatis Burdegalensis.
[1Kb]

Omne bonum uelox, fugitiuaque gaudia mundi,
   Prosperitas hominum quam cito rapta uolat:
 Malueram potius cui [a 1Kb] carmina ferre salutis,
   Peruerso uoto flere sepulcra uocor,
Hoc recubant tumulo uenerandi membra Leonti,
   Quem sua pontificem fama sub astra leuat,
Nobilitas altum ducens ab origine nomen,
   Quale genus Rome forte senatus habet.
Et quamuis celso flueret de sanguine patrum,
   Hic propriis meritis crescere fecit auos.
Regum summus amor, patrie caput, arma parentum,
   Tutor amicorum, plebis et urbis honor.
Templorum cultor, tacitus largitor egentum,
   Susceptor peregrum, distribuendo cibum.
Longius extremo si quis properasset ab orbe,
   Aduena mox uidit, hunc ait esse patrem;
 Ingenio uiuax, animo probus, ore serenus,
   Et mihi qualis erat, pectore flente loquor,
Hunc habuit clarum, qualem modo Gallia nullum,
   Nunc humili tumulo culmina celsa iacent.
Placabat reges, recreans moderamine ciues,
   Gaudia tot populis, heu! tulit una dies.
Lustra decem felix et quatuor insuper annos,
   uixit, et aurore [b 1Kb] lumine raptus obit.
Funeris officium magni solamen amoris,
   Dulcis adhuc cineri dat Placidina tibi.



CAPUT XI. Epitaphium uictoriani abbatis monasterii [c 2Kb] Agaunensis [d 1Kb] .
[1Kb]

Quisquis ab occasu properas huc, quisquis ab ortu,
   Munus in hoc tumulo, quod uenereris, habes.
Respice ditatum celesti dote talentum,
   Cuius semper habet pectoris arca Deum.
Religionis apex, uite decus, arma salutis,
   Eximius meritis uictorianus adest.
Dignum opus exercens, qui fructificante labore,
   Cunctis, non soli uixit in orbe sibi.
Plurima per patriam monachorum examina fundens,
   Floribus eternis mellificauit apes,
 Lingua potens, pietas presens, oratio iugis.
   Sic fuit, ut iam tum totus ad astra foret.
Plura salutiferis tribuens oracula rebus,
   Sepe dedit signis uita beata fidem.
Bissenis rexit patrio moderamine lustris,
   Rite Deo placitas pastor opimus oues.
Calle sequens recto sacra per uestigia Christum,
   Nunc fruitur uultu, quem cupiebat amor



CAPUT XII. Epitaphium Hilarii [e 1Kb] presbyteri.
[1Kb]

Omnes una manet sors irreparabilis hore,
    Cum uenit extremus, lege trahente, dies.
Sic furit ira necis, neque nos fugit orbita mortis,
   Puluere facta caro nonnisi puluis erit.
Hec tamen insignes animas spes optima [f 1Kb] pascit,
   Quod qui digna gerit, de nece nulla timet.
Hoc iacet in tumulo uenerandus Hilarius actu,
   Corpore qui terras et tenet astra fide.
uir bonus, egregia de nobilitate refulgens,
   Inter honoratos germinis altus apex.
Connubio iunctus simili, sed coniuge rapta,
   Stans in amore Dei, non fuit alter amor.
Utilis in propriis, doctus moderamine legis,
   Cuius iudicium pondere libra fuit.
Iustitiam tribuens populis examine recto,
    uendita res pretio non fuit ulla suo.
Funeris officio lacrymans Euentia charo,
   Contulit hec genero membra sepulta [g 1Kb] suo.



CAPUT XIII. Epitaphium [h 1Kb] Seruilionis.
[1Kb]

Quamuis longa dies, breuis hic, et hospita lux est,
   Sola tamen nescit uita beata mori.
Hoc igitur tumulo Seruilio clausus habetur,
   Nobilis, et merito nobiliore potens.
 Ipse Palatinam rexit moderatius aulam,
   Commisseque domus crescere fecit opes.
Presbyter inde sacer mansit uenerabilis orbi [a 1Kb] .
   Seruitioque Dei, libera uita fuit.
Orphanus hic patrem, uidue solatia deflent,
   Unde magis celis gaudia uera tenet.
Pontificem [b 1Kb] genitum uidet hinc de munere Christi,
   Raptus ab orbe quidem, letus ad astra redit.



CAPUT XIu. Epitaphium [c 1Kb] Presidii [d 1Kb] .
[1Kb]

uita breuis hominum, sed non breuis illa piorum,
   Dum migrante die prosperiora tenent.
 Qui meruere magis de carcere carnis euntes,
   Post tenebras mundi, luce perenne frui.
Ex quibus hic recubans meritis Presidius almis,
   Carne tenet tumulum, spiritus [e 1Kb] igne polum.
Pectore de proprio Christi responsa rigando,
   Multorum exstinxit fonte fluente sitim.
Inuitans instanter oues ad pascua Regis,
   Distribuit dulcem fratribus ore salem.
Nam quoties monachus peccati est uulnere fixus,
   Missus ad artificem [f 1Kb] certa medela fuit.
Ibat ad abbatem famulans, sanctumque magistrum,
   Discipulus humilis, qui fuit ante tumens.
Talibus officiis intentus amore Tonantis,
   Inter et Angelicos [g 1Kb] fulget honore choros.



CAPUT Xu. Epitaphium Boboleni diaconi.
 [1Kb]

Innumeris hominum subiecta est uita periclis,
   Casibus et uariis sors inimica premit.
Nam recubando thoro Bobolenus [h 1Kb] honore diaconi,
   Dum fruitur somno, mors rapit atra uirum.
Hostis in insidiis securo, cede securis,
   Percutiens cerebrum, fecit obire dolo.
Dic, tibi quid prodest scelus hoc peragendo nefande?
   Ille Deo uiuit, tu moriture peris.
Martyris [i 1Kb] ille decus meruit, tu damna latronis;
   Hinc sibi palma placet, sed tibi pena manet.



CAPUT XuI. Epitaphium Attici.
 [1Kb]

Quamuis longa seni ducatur in ordine uita,
   Cum uenit extremum, nil ualet esse diu.
Sed quia nemo fugit, nisi terram terra recondat,
   Lege sub hac, cunctos sors rapit una uiros.
Celsus in hoc humili tumulo iacet Atticus ille,
   Qui dabat eloquio dulcia mella suo.
Impendens placidam suaui modulamine linguam,
   Pacificusque suus sermo medella fuit.
 Cuius abundantem uenerata est Gallia sensum,
   Excoluitque senem semper honore patrem.
Clarus ab antiquis, spes nobilitatis opime,
   Sufficiens propriis, nulla rapina fuit.
Dogmata corde tenens, plenus uelut arca libellis,
   Quisquis, quod uoluit, fonte fluente bibit.
Consilio sapiens, animo pius, ore serenus,
   Omnibus ut populis esset amore parens.
Sic uenerabilibus templis, sic fauit [i 1Kb] egenis,
   Mitteret ut celis, quas sequeretur opes.



CAPUT XuII. Epitaphium Arcadii [k 1Kb] iuuenis.
[1Kb]

Omne [l 1Kb] bonum uelox fugitiuo tempore transit,
   Que placitura uidet, mors magis illa rapit.
Hic puer Arcadius ueniens de prole senatus,
   Festinante die raptus ab orbe iacet.
Paruula cuius adhuc freno se uinxerat etas,
   Ut tener [m 1Kb] et annis surgeret ipse senex.
Eloquio torrens, specie radiante uenustus,
   uincens artifices, et puer arte rudis.
Quo me forma rapis laudes memorare sepulti?
   Singula si memores, plus lacrymanda mones.
Sed quoniam nulla maculatus sorde recessit,
   Nulli [n 1Kb] flendus erit, quem paradisus habet.



CAPUT XuIII. Epitaphium Basilii.
 [1Kb]

Impedior lacrymis prorumpere nomen amantis,
   uixque dolenda potest scribere uerba manus.
Coniugis affectu, cogor dare pauca sepulto,
   Si loquor, affligor, si nego, durus ero.
Qui cupis hoc tumulo cognoscere lector humatum,
   Basilium [a 1Kb] illustrem mesta sepulcra tegunt.
Cuius blanda pio recreabat lingua relatu,
    Et dabat eloquio uerba benigna suo.
Hinc doctrina rigans, illinc dulcedo redundans,
   Ornauit radio lux geminata uirum.
Regis amor, charus populis [b 1Kb] , ita pectore dulcis,
   Ut fieret cunctis in bonitate parens.
Tranquillus, sapiens, iucundus, pacis amicus,
   Nullaque [c 1Kb] , quo stabat, semina litis erant.
Hunc consultantem legati sorte frequenter,
   Misit ad Hispanos Gallica cura uiros.
Sufficienter habens, nunquam fuit arma rapine,
   Non propriis eguit, non aliena tulit.
Ecclesias ditans, loca sancta decenter honorans,
   Pauperibus tribuens, diues ad astra subit.
Annis bis denis cum Baudegunde iugali
   Iunxit in orbe [d 1Kb] duos unus amore torus.
 Qui tamen undecimo lustro cito raptus [e 2Kb] ab euo.
   Post finem terre regna superna petit.
Non iam flendus eris humana sorte recedens,
   Dum patriam celi, dulcis amice, tenes.



CAPUT XIX. Epitaphium Aracarii.
[1Kb]

Partu [f 1Kb] terra suo fraudem non sustinet ullam,
   Que dedit, hec [g 1Kb] recipit, debita membra luto.
 Hic uergente suo situs est Aracarius euo,
   Sex qui lustra gerens, raptus ab orbe fuit.
Ipse Palatina refulsit [h 1Kb] clarus in aula,
   Et placito [i 1Kb] meruit regis amore coli.
Omnia restituit mundo, que sumpsit ab ipso;
   Sola tamen pro se, que bene gessit, habet,



CAPUT XX. Epitaphium Brumachii.
[1Kb]

Quisquis in hoc tumulo cineres uis nosse sepulti,
   Brumachius quondam fulsit in orbe potens.
 Quem sensu, eloquio, legati nomine functum,
   Dum remeat patrie, sors inimica tulit.
Finibus Italie raptus, sed Frigia [Fragia, Phrygia] [i 1Kb] coniux,
   Detulit huc cari funus amore [k 1Kb] uiri,
Ceu uiuum coluit, cui grata est umbra mariti,
   Coniugibus castis ipsa fauilla placet.
Ipse quaterdenos permansit in orbe per annos,
   Mox obiit, et magnum parua sepulcra tegunt.



CAPUT XXI. Epitaphium Auoli [l 1Kb] .
[1Kb]

Irriguis Auolum lacrymis ne flete sepultum,
    Qui propriis meritis gaudia lucis habet.
Nam si pensentur morum pia gesta suorum,
   Felix post tumulos possidet ille polos.
Templa Dei coluit, latitans satiauit egentem,
   Plenius illa metit, que sine teste dedit.
Nobilitate potens, animo probus, ore serenus,
   Plebis amore placens, fundere promptus opes [m 1Kb] .
Non usure auidus, licet esset munere largus,
   Plus nichil expetiit, quam numerando dedit.
Nil mercedis egens, merces fuit una salutis,
   Quod minus est pretio, proficit hoc merito.
 Luce perenne fruens, felix cui mortua mors est,
   Quem non pena premit, uita superna manet.



CAPUT XXII. Epitaphium [a 1Kb] innocentum.
[1Kb]

Hoc iacet in tumulo non flenda infantia fratrum,
   Quos tulit innocuos uita beata uiros.
Uno utero geniti, simili sunt sorte sepulti,
   Et pariter natos lux tenet una duos.
Lotus fonte sacro prius ille recessit in albis [b 1Kb] ,
   Iste gerens lustrum ducitur ante Deum.
Nomine sed primus uocitatus [c 1Kb] rite Ioannis,
   Alter Patricius munere maior erat.
 De cuius merito sic [d 1Kb] plurima signa dederunt,
   Felices anime, que pia uota colunt.
Hic etiam felix genitrix requiescit eorum,
   Que meruit partu lumina ferre suo.



CAPUT XXIII. Epitaphium Iuliani.
[1Kb]

Condita [e 1Kb] sunt tumulo Iuliani membra sub isto,
   Cuius in eternum uiuere nouit honor.
Mercator quondam, conuersus fine beato,
   Raptus ab hoc mundo crimine liber homo.
 Collegit nimium, sed sparsit egentibus aurum,
   Premisit cunctas, quas sequeretur, opes.
Sollicitus, quemcunque nouum conspexit [f 1Kb] in urbe,
   Hunc meruit ueniens exsul habere patrem.
Pascere se credens Christum sub paupere forma,
   Ante omnes apud hunc sumpsit egenus opem.
 Nec solum refouens, sed dona latendo ministrans,
   Amplius inde placet, quod sine teste dedit.
Felicem sensum, qui fratris migrat in aluum [aluo],
   Et uiuos lapides edificare potest.
Extulit hunc tumulum genitoris honore Ioannis [g 1Kb] ,
   Qui modo diuinis fungitur officiis
Qualiter hic uiuo seruiret amore parenti,
   Cum nati pietas ipsa sepulcra colit?



CAPUT XXIu. Epitaphium Orientii [h 1Kb]
[1Kb]

 Non hic nostra diu est fugienti tempore uita,
   Que sub fine breui uix uenit, inde redit,
Ecce caduca uolant presentia secula mundi,
   Sola fides meriti nescit honore mori.
Clauditur hic pollens Orientius ille sepultus,
   Cui Palatina prius mansit aperta domus.
Consiliis habilis, regalique intimus aule,
   Obtinuit celsum dignus in arce locum.
uir sapiens, iustus, moderatus, honestus, amatus.
   Hoc rapuit mundo, quod bene gessit homo [i 1Kb] .
Sexaginta annis uix implens tempora lucis,
   Coniuge Nicasia qua tumulante, cubat.
Cuius castus amor colit ipsa sepulcra mariti,
   Nec placitura homini, sed dedit esse Dei.



CAPUT XXu. Epitaphium Theodechildis [i 5Kb] regine.
 [1Kb]

Quamuis etatis senio [k 1Kb] iam flecteret annos,
   Multorumque tamen spes cito rapta fuit.
 Si [a 1Kb] precibus possent [b 1Kb] nature debita flecti,
   Plebs ageret lacrymis, hanc [c 1Kb] superesse sibi.
Gaudia quanta inopum tumulo [d 1Kb] sunt clausa sub isto?
   uotaque quot populis abstulit una dies?
Inclyta nobilitas genitali luce coruscans,
   Hic properante die Theodechilda iacet.
Cui frater, genitor, coniux, auus, atque priores,
   Culmine succiduo regius ordo fuit
Orphanus, exsul, egens, uidue, nudique [e 1Kb] iacentes,
   Matrem, escam, tegmen hic sepelisse dolent.
Unica res placuit, cumulo mercedis opime,
   Antea cuncta dedit, quam peteretur opem.
Occultans sua dona suis, neu [f 1Kb] forte uetarent,
   Sed que clausa dedit, iudice teste, docet.
Templorum Domini cultrix, pia munera [g 2Kb] prebens,
    Hoc proprium reputans, quidquid habebat inops.
 Una mori sors est, et terre reddere terram:
   Felix, cui meritis stat sine fine dies.
Actibus his instans, terrena [h 1Kb] in luce relata,
   Ter quino [i 1Kb] lustro uixit in orbe [i 1Kb] decus.



CAPUT XXuI. Epitaphium [k 2Kb] uilithute [uilitrute].
[1Kb]

Omne bonum uelox, fugitiuaque gaudia mundi,
    Monstrantur terris, et cito lapsa ruunt.
 Ut dolor acquirat uires, cum perdit amantem,
   Ante placere facit, durius inde premit.
Heu lacryme rerum, heu sors inimica uirorum,
   Cur placitura facis, que dolitura rapis?
uilithuta decens, Dagaulfi chara iugalis,
   Coniugis amplexu dissociata iacet.
Corpore iuncta toro, plus pectore nexa marito,
   Lucis in occasu uincula rupit amor.
Tempora cui poterant [a 1Kb] adhuc in flore manere,
   Principio [b 1Kb] uite finis acerbus habet.
Sanguine nobilium generata Parisius [c 1Kb] urbe,
   Romana studio, barbara prole fuit.
Ingenium mite intorua [d 1Kb] de gente trahebat,
   uincere naturam, gloria maior erat.
Nunquam mesta manens, uultu noua gaudia portans,
    Nubila fronte fugans, corde serena fuit.
Fudit ab ore iubar species redimita decore,
   Protulit et radios forma uenusta suos.
Stirpe sua reliquas superauit pulchra puellas,
   Et crocea [e 1Kb] facie lactea colla tulit.
Splendida conspectu, meliori pectore fulsit,
   Digna micans animo, nec pietate minor.
Cui quamuis nullus hac in regione propinquus,
   Obsequio facta est omnibus una parens.
Diuinis intenta bonis, alimenta ministrans,
   Qua mercede magis se satiasse uidet.
Hec data post obitum faciunt quoque uiuere functam,
   Forma perit hominum, nam benefacta manent.
Corpora puluis erunt, et mens pia floret in euo,
    Omnia pretereunt, preter amare Deum.
Orphana tunc auie [f 1Kb] studiis adoleuit opime,
   Inque loco nate neptis adulta fuit.
Tertius a decimo ut hanc [g 1Kb] primum acceperat annus,
   Traditur optato consociata uiro.
Nobilitas in gente sua cui celsa refulsit,
   Atque suis meritis additur alter honor,
Dulcis ouans, alacris studiis ornata iuuentus,
   Quod natura nequit, littera prompta dedit.
Tres meruere tamen iuncti superesse per annos,
   Coniugioque suo, corde ligante frui.
Ambo pares animo, uoto, spe, moribus, actu,
   Certantesque sibi, mente, decore, fide,
Tempore iam certo est enixa puerpera prolem,
    Damno feta suo, que pariendo perit.
 Abripuit teneram subito mors inuida formam,
   Annos quippe [h 1Kb] duos, lustra gerendo tria.
Sic animam generans, anima spoliatur et ipsa,
   Spem peperit luci, luce negante sibi.
Exemplum sed triste dedit secura [i 1Kb] parenti,
   Unde redire solet, deficit inde genus,
Tertius esse pater cupiens, heu solus habetur,
   Crescere quo numerus debuit, ipse [i 1Kb] cadit.
Nam partus [paruus] cum matre perit, nascendo sepultus,
   Nil uitale trahens, natus in ore necis.
Plus fuerant soli, si tunc sine prole fuissent,
   Addita posteritas abstulit id quod erat.
Infaustis uotis genitus de funere matris,
   Et genitrix nato mortis origo fuit.
 Alter in alterius lethali sorte pependit;
   Inque uicem sibi mox ambo dedere necem.
Sed sensit grauiora dolens pater, atque maritus,
   Qui gemit, uno obitu se sepelisse duos.
Pro uix dum genito lacrymas iam soluit humato,
   uidit quod fleret, non quod haberet amor.
Tristitie cumulum tribuit cui rapta iugalis,
   Dans longas lacrymas tempore nupta breui.
Consultum tamen illud habet de coniuge coniux,
   Huic quia mercedis non uacuatur opus.
Nam quod ad ornatum potuit muliebre uideri,
   Ecclesiis prompte pauperibusque dedit.
Hic nulla ex illis rebus peritura reliquit,
   Ut modo premissas diues haberet opes.
Quam bene distribuens, sine se sua noluit esse,
    Nam que larga [k 1Kb] dedit, hec modo plena metit.
Condidit ergo sibi quidquid porrexit egenti,
   Et quos sumpsit inops, hos habet illa cibos.
Felices quos nulla grauant de morte secunda,
   Nec faciunt penis subdita membra feris.
Dulcibus illecebris qui non sibi condit Auernum [l 1Kb] ,
   Nec per carnem animam uult sepelire suam.
Sed casta pietate manens, sine crimine uite,
   Illius in luce hac [m 1Kb] premia lucis emit.
Tempore quam paruo lacrymas aut colligit amplas?
   Aut cui uita nitet [n 1Kb] , gaudia longa capit.
Hic [o 1Kb] de morte leuis dolor est; nam durius illud,
   Hic quem uiuentem Tartara nigra tenent.
Infelix quisquis, maculosis actibus usus,
    Ante [arte] redemptorem se laqueasse uidet.
 Nubibus inuectus cum uenerit arbiter orbis,
   Et tuba terribilis mouerit [a 1Kb] arma polis.
His uenit Elias, illis in curribus Enoch,
   Anteuiando suos; hinc Petrus; hinc Stephanus.
Flore puellarum rosea stipante corona,
   Inter uirgineos prima Maria choros.
Hinc Martha [b 1Kb] , hinc sponsa Agnes, Tecla dulcis, Agatha [c 1Kb] ,
   Et quecunque Deo uirginitate placet.
Tunc ibi quis terror, celi assistente senatu
   Quid dicture anime iudicis in facie?
Mox aut pena manet miseros, aut palma beatos.
   Quisque sue uite semina iacta metit.
Sunt dicturi alii: Cade, mons, et comprime corpus;
   Sed iussi colles ferre sepulcra negant.
 Cogentur minimi quadrantem soluere nummi,
   Nemo pedem remouet quo sua culpa trahit,
Spe uacui, palee similes mittentur in ignes,
   Pascendis flammis fit [d 1Kb] caro nostra cibus.
uiuunt ad penas, eterno ardente camino,
   Ut cruciet grauius, mors mala non moritur.
Ne fessi recreent animas longo igne crematas,
   Porriget [e 1Kb] heu, nullas flammiger amnis aquas.
Parte alia, meritis felicibus acta [f 1Kb] tenentes
   Fulgebunt iusti, sol uelut arce poli.
Digni lumen habent, damnati incendia deflent,
   Illos splendor alit, hos uapor igne coquit.
Res est una quidem, duplici sed finditur actu,
   Nam cremat indignos, quo probat igne pios.
Aeterna radiant paradisi in luce beati,
    Cum facie Christi regna tenendo sui.
Gratia quanta manet, uultus qui aspexerit illos!
   Quantus honor hominum, posse uidere Deum!
Si nimis erigitur fragilem qui cernit amicum,
   Qualiter exsultet qui uidet ora Dei?
Lilia, narcissus, uiole, rosa, nardus, amomum [g 1Kb] .
   Quidquid, odorifero germine, mittit Arabs.
Iudicis in uultu florentia lumina uernant,
   Sed super hec, Domini suauior efflat odor.
Nam quantum obsceno melior lux aurea plumbo,
   Tantum thura Deo, cedit et omnis odor.
Quantum nocte dies distat, sol lampade lune,
   Factori cedunt sic sua facta suo.
Cum uero iusti tanto splendore fruantur,
   Congaudent nimium se caruisse mori.
 De tenebris migrasse fauent in luce perenni,
   Et magis ad bona tot tardius isse dolent.
 Tu quoque nec lacrymis uras pia facta iugalis
   Cui modo creduntur hic [h 1Kb] meliora dari.
Nam si deplores meritis que uiuit opimis,
   Coniugis ipse bonis inuidiosus eris.
Presertim quam sensu, animo, tibi corpore iunctam iunctas [i 1Kb] ,
   Cum Christo semper corde fuisse refers.
Post Domini uultus, ad te si iussa rediret,
   Fleret in hunc mundum se reuocasse [i 1Kb] gradum.
Charius illa diem retinet, quem perdere nescit,
   Quam hunc, quem timuit, fine sequente sibi.
Ne graue funus [k 1Kb] agas, cunctis natura quod offert,
   Quod cum principibus participatur inops.
Nullum paupertas, non eripit ampla facultas,
   Hoc commune simul diues, egenus habet.
 Nam puer atque senex, niger, albus, turpis, honestus,
   Debilis, et fortis, mitis, et asper obit.
[l 1Kb] Huc sapiens stolidus, probus, . . . . . improbus omnis,
   Plenior, exiguus, paruus, et altus adit.
Tardius aut citius currit sors ista per omnes,
   Dissimili merito, mors trahit una uiros.
Non decet ergo graues pro coniuge fundere fletus,
   De cuius meritis te dubitare negas.
Felices nimium hic qui sine crimine presunt,
   Qui melius discunt uiuere post obitum.



CAPUT XXuII. Epitaphium Euphrasie.
[1Kb]

Si [m 1Kb] pietatis opus nunquam morietur in euo [euum],
   uiuis pro merito, femina sancta, tuo.
Inclyta sidereo radians, Euphrasia, regno,
   Nec mihi flenda manes [n 1Kb] , cum tibi leta places,
Terre [o 1Kb] terra dedit, sed spiritus astra recepit,
   Pars iacet hec tumulo, pars tenet illa polum.
Corpore deposito, leuiori uecta uolatu,
   Stas melior celo, quam prius esses humo.
Carnis iniqua domans, det e tibi, sacra, [p 1Kb] triumphans,
   Ad patrie sedes ciuis opima redis.
Ardua nobilitas proauorum luce coruscans,
   Plus tamen es meritis glorificanda tuis.
 uir cui Namatius [q 2Kb] , datus inde uienna sacerdos:
   Coniuge defuncto, consociata Deo,
 Exsulibus, uiduis, captiuis omnia fundens,
   Paupertate pia diues ad astra subis.
Aeternum mercata diem sub tempore paruo [prauo],
   Misisti ad celos quas sequereris opes.
Sed rogo per regem, paradisi gaudia dantem,
   Pro Fortunato supplice funde precem.
Obtineas uotis, hec qui tibi carmina misi,
   Ut merear claudi quandoque claue Petri.



CAPUT XXuIII. Epitaphium Eusebie.
[1Kb]

Scribere per lacrymas si possint dura parentes,
    Hic pro pictura littera fletus erat.
 Sed quia lumen aquis non signat [a 1Kb] nomen amantis,
   Tracta manus sequitur qua iubet ire dolor.
Nobilis Eusebie, furibundi sorte sepulcri,
   Hic, obscure lapis, fulgida membra tegis.
Cuius in ingenio, seu forme corpore pulchro,
   Arte Minerua fuit, uicta decore uenus.
Docta tenens calamos, apices quoque figere filo,
   Quo tibi charta ualet, hoc tibi tela fuit.
Dulcis in Eusebii iam desponsata cubile,
   uiuere sed tenere uix duo lustra licet.
Ut stupeas iuuenem, sensum superabat anilem,
   Se quoque uincebat, non habitura diu.
Conteriturque socer, cui nata, generque recedit,
   Hec lethalis obit, ille superstes abit [b 1Kb] .
Sit tamen auxilium, quia non es mortua Christo,
    uiues post tumulum, uirgo recepta Deo.



LIBER QUINTUS.



CAPUT PRIMUM. Ad Martinum [a 3Kb] episcopum Gallicie.
 [1Kb]

Domno sancto atque apostolico in Christi regis  exercitu, post ducem Paulum primipilo Martino episcopo, Fortunatus.

Felici [b 1Kb] propulsa flatu recreabilis opinionis uestre nostras aures aura demulsit, et molli blandita lapsu, sibilo crepitante, paradisiaci horti odoramenta saburrans [c 1Kb] , suauium florum nuntia nares ipsas aromate [d 1Kb] respirante suffiuit, admodulanter indicans, quod [e 1Kb] sicut ad orientem Edon a principio, ita decurso  seculo, alterum ad occasum Deus plantasset Elysium, in quo fortior Adam, id est, Martius Martinus inexpugnabilis accola Christi, fide ditior uiueret, perpetuo seruante mandato, [a 1Kb] ad quem non tam ad auram Dominus reuisendum post meridiem pergeret, quam ipse uir factus paradisus, inter perspicui cordis smaragdinas plateas et uernantis operis inumbratos [b 1Kb] corymbos, non quod ficus tegeret, sed fructus ornaret, inambulantis in se beati Redemptoris, adhesura uestigia cerceret, fide figente; unde nec ad momentum pii conditoris laberetur presentia, quia nec in atomo plasma notaretur in culpa, sed per illas beatitudines, uelut odori nemoris illectus deliciis, et uernulam Dominus et uerna Dominum possideret; utpote cum alternante sibi concatenati  dulcedine nec iste fugaretur admissu [c 1Kb] , nec ille fraudaretur amplexu, hinc inhiantibus animis, medullis estuantibus, oculis suspectis, palmis extentis, feruens magis quam sitiens prestolabar epistole uestre magna, si uel parua nubecula madidanti uellere bibulus humectarer: desiderii conscius uota uoto preueniens, si quid de uobis certissime uel per undas mobiles fixa mihi littera nuntiaret, ita ut ariditatem meam colloquii uestri temperaturus imber sic irrigaret, paginam [d 1Kb] ne deleret, quo tamen prouidentia diuina consulto per filium uestrum, uenerandum mihi domnum, sanctam caritatem refectam suscepi cernens epistolam que, ut uos nostis, arte compacta, ut ego sensi, flore conferta [e 1Kb] , bibentem se potius quam legentem ferret, per singulos apices pigmentato  affamine inebriatura. Diues pauperi propinauit, et, ut ita dixerim, quasi Falerni nobilis ipso me prius odore pincernante, suppleuit: gemina dicendi fruge congesta, condita sale, melle perfusa, permista blanditie, cum uigore me peregrini poculi, quantum desuetum, plus auidum, dum pars illicit, pars deterret; in ancipiti posito conuiua resticulo [f 1Kb] , nec sustinente magna bibere [g 1Kb] , consentio dulcedini, qui certo [h 1Kb] uirtuti. Hoc igitur fluente dono, uenit ad me, fateor, per cana ponti fons poculi, uenit, pater optime, per salsum mare, quod sitim restingueret; et uenit oceanitide miscente fluctu [i 1Kb] mera dulcedo; cuius liquor non fauce tenus saperet, si arcana mulceret, quippe quod non carnem foueris tali potu, sed  spiritum. Unde, ut uere prosequar, huius uua palmitis nobis sitim prorogat, dum propinat. Hac [i 1Kb] inopina fruge delapsa per gurgitem, primus iste mihimet  uenit fructus e fluctibus; detulit puppis illa reliquis forsitan alumen, mihi uestri colloquii certe lumen; commercium, tali discrepante mercatu, quod aliis illud ad pretium, hoc nobis inemptum [ineptum]. Illinc restinguitur, hinc purgatur, illud inficit, hinc niuescit. Quid loquar de periodis, Epicherematibus, enthymematis [k 1Kb] , syllogismisque perplexis, quo laborat quadrus Maro, quo rotundus Cicero; quod apud illos est profundum; hic profluum, quod illinc difficillimum, hinc in promptu. Comperi paucis punctis, quoniam quo uolueris cola [l 1Kb] pampinose diffundis propagines, quod uero libuerit, acuti commatis falce succidis, ut cauti uinitoris studio moderante, nec in hoc luxurians germinet umbra fastidium, et illuc tensa placeat propago cum fructu. Nam quod  refertis in litteris, post Stoicam Peripateticamque censuram, me theologie ac theorie tirocinio mancipatum, agnosco quid amor faciat, cum et immerentes [m 1Kb] exornat. Cur tamen, bone Pater, in me reflectis quod tuum est, ac de me publice profers quod tibi priuatum est? cum prima sint uobis nota, et secunda domestica; nam Plato, Aristoteles, Chrysippus, uel Pittacus, cum mihi uix opinione noti sint, nec legenti Hilarius, Gregorius, Ambrosius, Augustinus, quos, si uel in uisione [n 1Kb] noti fierent dormitanti, nec ego uere sentirem [o 1Kb] , eo quod copie artium apud uos uelut in commune diuersorium conuenerunt, ipsa uobis [herent] tenacius que sunt celo propinquius, quia non oblectamini tam pompa dogmatum quam norma uirtutum. Unde procul dubio  celestium clientela [clienta, cliens] factus es clientelarum [p 1Kb] . Sed quid ego hec ad te, o dulcissime Pater, et uere Christi discipule, qui ad instar Samaritani uinum miscens, et oleum egroto decubanti, blandum mihi malagma porrexisti: mercedem pii operis relaturus, cum uenerit qui se stabulario era pensare debere [q 1Kb] repromisit, custodiens in uobis, pontifex summe, quod contulit; sciens suis oculis hoc placere dignissime, quod ipsam apud te uincit dignatio dignitatem. Quapropter sacratissime, sincerissime, atque amantissime [r 1Kb] apostolice corone uestre plantas supra meum pectus stratus imponens; et ultimus ego membra subdita uel pedum uestrorum recubatorium faciens, ita uestre pietati auido desiderio  me commendans, deposco in Domino ut inter peccatorem et Redemptorem mundi alter quodammodo mediator accedens, leuigato delicto, probe Pater,  reprobum reconcilies post reatum. Et quia uestre fiducie pignus accepi, pietatis uestre filias et famulas, Agnem et Radegundem una mecum deuote earum desiderio mandato commendo, communiter supplicantes ut, apud domnum Martinum pro nobis uerba faciens, tam fidus intercessor accedas, qualis apud Dominum ipse tum promptus exstitit, cum cadauer exanimum non prius dimitteret quam mors mortuum dimisisset. Est enim ratio consequens ut per uos illinc nobis redeat spes patrocinii, quia ad uos hinc prodiit pars patroni. Coram Domino supplicans, pie Pater, ut in gratiam uestram [gratia uestra] receptus, uel apud eos qui uestri sunt commendati, sentiam tam oratione quam carmine te doctore regi, genitore diligi, duce progredi, tutore muniri. Presentium  uero portitorem famulum uestrum, uere mihi bonum Bonosum, pietati uestre supplex accedens, nec prius relaxans pedes quam, dulcis Pater, promiseris, qua ualeo prece, supplex commendo; qui interuentu sanctorum cum uobis sospes occurrerit, absentis uota presens exsoluens, illud prius obtineam, ut quis cum primum huc commeat, me celebris uerbi uestri gaudia festina respergant.

Martini meritis cum nomine nobilis heres, Pro Fortunato, queso, precare Deum.



CAPUT II. Item ad eumdem.
[1Kb]

Lumen apostolicum cum spargeret una Triades [a 1Kb]
   Exciperetque nouum mundus honore diem,
Ut tenebras anime lux sementiua fugaret,
   Et claram hauriret mens oculata fidem,
 Redditur, auulsis spinis, urbs Romula princeps,
   Principis egregii uomere culta Petri.
Paulus ad Illyricos, Scythicas penetrando pruinas,
   Dogmate feruenti frigora soluit humi.
Mattheus Aethiopes attemperat ore uapores,
   uiuaque in exusto flumina fudit agro.
Bellica Persidis [b 1Kb] Thome subiecta uigori,
   Fortior efficitur uicta [c 1Kb] tiara Deo.
Lurida perspicuo datur India Bartholomeo,
   Andree monitis exstat Achaia seges.
Ne morer accelerans, Martini Gallia prisci [d 1Kb]
   Excellente fide luminis arma [e 1Kb] capit.
Martino seruata nouo, Gallicia, plaude,
   Sortis apostolice uir tuus iste fuit.
Qui uirtute Petrum, prebet tibi dogmate Paulum,
    Hinc Iacobi tribuens, inde Ioannis opem.
Pannonie, ut perhibent, ueniens e parte Quiritis [f 1Kb] ,
   Est magis effectus Gallisueba [g 1Kb] salus,
In sulcum sterilem uite plantaria seuit,
   Quo natura seges fertilitate placet.
Helie meritis alter redit imber aristis,
   Munera roris habens, ne premat arua sitis.
Neu iaceant stupidis arentia iugera sulcis,
   Influit irrigue fonte perennis aque.
In ramis heresis fidei pia germina fixit;
   Quodque oleaster erat, pinguis oliua uiret.
Que stetit exilis uiduatis frondibus arbor,
   Iam paritura cibum, floret honore nouo.
Imponenda focis sine spe ficulnea tristis,
   Preparat ad fructum stercore culta sinum.
 Palmitis uua tumens, auium laceranda rapinis,
   Hoc custode bono non perit uua lacu.
Rebus apostolicis direxit uinitor [h 1Kb] antes;
   Arua ligone mouens, falce flagella premens.
Ex agro Domini labruscam excidit inertem,
   Atque racemus adest, quo fuit ante frutex.
De satione Dei zizania uulsit amara,
   Surgit et equalis letificata seges.
 Martino [a 1Kb] seruata nouo, Gallicia, plaude,
   Sortis apostolice uir tuus iste fuit.
Pastoris studio circum sua septa recurrens,
   Ne lupus intret oues, seruat amore gregis.
Supportante manu trahit ipse ad pabula Christi,
   Montibus instabilem ne uoret error ouem.
Cuius uox refluens, plebi de fonte salubri,
   Ut bibat aure fidem, porrigit ore salem.
Hosti damna quidem, Domino pia uota parauit,
   Et commissa sibi dupla talenta refert.
uocem euangelicam exspectans operarius almus,
   Ut sibi dicatur, Seruule perge bone,
Quando fidelis enim mihi supra pauca fuisti,
   Supra multa nimis constituendus [b 1Kb] eris.
Ecce tui Domini modo gaudia letior intra,
    Proque labore breui, magna parata tibi.
Auditurus eris uocem, Martine, beatam
   Sed Fortunati sis memor ipse tui.
Queso, precare, Pater, uideam tua gaudia tecum,
   Sic placeas regi, poste [c 1Kb] patente Petri.
Cum Radegunde humili, supplex, pia postulat Agnes,
   Ut commendate sint tibi, sancte Pater;
Et crescente choro per carmina sancta sororum,
   Complaceant Domino, te duce mite, suo
Atque ascita sibi seruetur ab urbe Genesi [Genesii]
   Regula Cesarii [d 2Kb] , presulis alma pii
 Qui fuit antistes Arelas, de sorte Lirini [Lerini],
   Et mansit [e 1Kb] monachus, pontificale decus.
Sedulitate patris, proprias tuearis alumnas,
   Ut tibi proficiant hec bona si qua gerant.
Unde illustre [f 1Kb] caput cingas diademate pulchro,
   Et grates dignas pro grege pastor agas.



CAPUT III. Ad ciues Turonicos de Gregorio episcopo Turonensi.
[1Kb]

Plaudite, felices populi, noua uota tenentes [g 1Kb] ,
   Presulis [h 1Kb] aduentu, reddite uota Deo.
Hoc puer exortus [i 1Kb] celebret, hoc curua senectus,
    Hoc commune bonum predicet omnis homo.
Spes gregis ecce uenit, plebis pater, urbis amator,
   Munere pastoris letificentur oues.
Sollicitis oculis, quem prospera uota petebant [i 1Kb] ,
   uenisse aspiciant, gaudia festa colant.
Iura sacerdotii merito reuerenter adeptus
   Nomine Gregorius, pastor in urbe gregis.
Martino proprium mittit Iulianus [k 1Kb] alumnum,
   Et fratri prebet quod sibi dulce fuit.
Quem patris Aegidii [l 1Kb] Domino manus alma sacrauit,
   Ut populum recreet, quem Radegundes [m 1Kb] amet.
 Huic Sigebertus ouans fauet, et Brunichildis honori,
   Iudicio regis, nobile culmen adest.
Quo pascente greges per pascua sancta regantur,
   Et Paradisiaco germine dona metant.
Immaculata pii qui seruet ouilia Christi,
   Ne pateant rapidis dilaceranda lupis.
Peruigili cura, stabulum sine labe gubernet,
   Commissumque gregem nulla rapina grauet.
Muniat inclusos pretiosi uelleris agnos,
   Et quos [a 1Kb] seruatos protegat ipse uigil.
Florea diuino pinguescat uinea cultu,
   Et matura suo sit speciosa botro.
Fructibus eternis ut compleat horrea celi,
   Unde anime uiuo fonte fluenta [b 1Kb] bibant.
Ne sitis excruciet, digito quam Lazarus udo,
    Ignem ut leniret, tunc petebatur [c 1Kb] opem.
Sed magis in gremio Abrahe uernante locandas,
   Pastor oues placido ducat ad astra sinu,
Ut bene commisso sese duplicante talento,
   Intreant [d 1Kb] Domini gaudia uera sui.
Letus agat sub claue Petri, per dogmata Pauli,
   Inter sidereos luce micante choros.
Fortis Athanasius, qua clarus Hilarius astant,
   Diues Martinus, suauis et Ambrosius.
Gregorius radiat, sacer Augustinus inundat,
   Basilius [e 1Kb] rutilat, Cesariusque micat.
Quorum gesta sequens, et dicta fideliter implens
   Perpetue uite participatus ouet.
Atque coronatus digna mercede laborum,
   Obtineat miles regis in arce locum.



CAPUT Iu. In natalitio [f 1Kb] Gregorii episcopi, cum antiphona [g 1Kb] dicere rogaretur. In missa dictum.


Martini meritis per tempora longa, Gregori,
   Toronicum foueas pastor in urbe gregem.
 Conciliis sacris sis norma, et uita piorum [h 1Kb] ,
Exemploque tuo crescat adeptus honor.
Lumen apostolicum populis tua lingua ministret,
   Et celi donum, te radiante, micet.



CAPUT u. Ad eumdem, de Iudeis conuersis per Auitum episcopum Aruernum.
[1Kb]

Domno sancto et meritis apostolicis preconiando [i 1Kb]  domno, et in Christo Patri Gregorio pape, Fortunatus.

Instigas, Pater optime, seria curiositate, sincera tamen dulcedine, carmine elinguem proloqui, et currere pigrum uersu pedestri, atque de laude laudabilis et apostolici uiri domni Auiti [i 1Kb] pontificis, ex euentu occasionis illate, et si non aliqua compte, saltem [k 1Kb] comiter prelibare, cum in me inueneris quod dictionis luculentia [non] diligeres, sed deleres [l 1Kb] , et ut ipse mei [m 1Kb] sum conscius, habeas apud nos non tam quod probes quam quod reprobes, presertim cum instans portitor [n 1Kb] per uerba sigillatim hianti fauce cadentia quasi grauis exactor non [o 1Kb] in me tam fenera soluere cogeret quam pensaret [p 1Kb] . Sub quo, licet illum preceps iter impingeret,  mihi inter [q 1Kb] anhelanti uix licuerit respirare, tamen preceptis uestris, licet impliciter [r 1Kb] expeditis [s 1Kb] , paremus, deuoti potius, quam placemus [t 1Kb] ; uobis reputaturi nescio magis, an tempori, quod illi hoc iniungitur, qui non habebat apud se nec modum, nec spatium. Sed obsequii [u 1Kb] illa morigeri seruitute deuoti,  quod a uobis in laude predicti pontificis amore precipitur, honore cantetur.


In uenerabilibus famulis, operator opime,
   Condecet ut semper laus tua, Christe, sonet.
Inspirans animum, uotum, effectumque ministrans,
   Et sine quo nullum preualet esse bonum.
Lumine perspicuo fecundans pectora uatum
   Ut populis generent uiscera sancta fidem.
Supra candelabrum positi, quorum ore corusco,
   Dogmatis igne micans, luceat alma domus.
Et uelut est oculus, capitis qui dirigit artus [a 1Kb] ,
   Sic pia pastoris cura gubernet oues.
Pectora pontificum ditans uirtute superna,
   Tu Deus omnipotens, summe, perennis apex.
Spiritus alme, sacri labiis infusus Auiti,
    Per famulum loqueris, crescat ut ordo gregi.
Qui non [b 2Kb] contentus numero, quem accepit ab illo,
   uillicus [c 1Kb] hic domini dupla talenta refert.
Plebs Aruerna etenim bifido discissa tumultu,
   Urbe manens una, non erat una fide.
Christicolis Iudeus odor resilebat [d 1Kb] amarus,
   Obstabatque piis impia turba sacris.
Extollens ceruix, Domini iuga [e 1Kb] ferre recusans,
   Sic tumidis animis turget inane cutis.
Quos in amore Dei monitabat sepe sacerdos,
   Ut de conuersis iret ad astra seges.
Sed caligosi [f 1Kb] recubans uelaminis umbra,
   Pectora tetra premens, cernere clara uetat.
uenerat ergo dies Dominus qua est redditus astris,
    Ac homo sidereum pendulus iuit [g 1Kb] iter.
Plebs, animante [h 1Kb] fide, Iudaica templa reuellit,
   Et campus patuit quo Synagoga fuit.
Tempore quo Christi repedauit ad alta potestas,
   Ille quod ascendit, gens [i 1Kb] inimica ruit.
Hic tamen antistes Moysei lege rebelles
   Alloquitur blande, quos dabat ira truces.
Quid facis, o Iudea cohors, nec docta uetustas?
   Ut uitam [i 1Kb] renoues, credere disce senex [k 1Kb] .
 Lactea canities sapiat maiora iuuente,
   Sensum pone grauem, quo puerile fuit.
Non pudeat meliora sequi uel tarda, ueternus
   Corpore deficiens, crescat honore senex.
Est Deus, alta fides, unus trinus, et trinus unus [l 1Kb] ,
   Personis propriis stat tribus unus apex.
Nam pater, et genitus, quoque sanctus spiritus idem,
   Sic tribus est unum ius, opus, ordo, thronus.
Legifer hoc reboat, patriarcha hoc reddit [Ms., credit] Abraham,
   Hinc pater est nobis, est quia nostra fides,
Tres uidet equales, unum ueneratus adorat,
   Unum uoce rogat, tres quoque pelue lauat.
Sic patruo [m 1Kb] similis, Loth suscipit hospes euntes,
   Quos cibat in Sodomis, hi rapuere Segor [n 1Kb] .
 Cum a Domino Dominus pluit igni triste Gomorrhe
   Filius et Pater est a Domino Dominus.
Qui tuus, ipse meus, stat conditor atque creator;
   Huius plasma sumus, qui est Trinitate Deus.
Unius estis oues, heu cur non uniter [o 1Kb] itis?
   Sit, rogo, grex unus, pastor et unus adest.
Rennuis? an recolis quod canna Dauidica pangit,
   Quodque prophetali uirgine fetus agit?
In cruce transfixus palmis, pedibusque pependit,
   Sed corrupta caro non fuit [p 1Kb] ex tumulo.
Post triduum remeans, sanat nos uulnere longo,
   Quod rediit celis, testis et ista dies,
Crede meis, aut [q 1Kb] crede tuis conuicta senectus,
   Si fugis, ac trepides [r 1Kb] , negligis [Ms., nec legis ista legens.
 Protrahimus uerbum breuitatis tempore longum,
   Aut admitte preces, aut rogo cede loco
uis hic nulla premit, quouis te collige liber,
   Aut meus esto sequax, aut tuus esto [s 1Kb] fugax.
Redde, colone, locum, tua duc contagia tecum,
   Aut ea sit sedes, si tenet una fides.
Hec pia uerba uiris miti dedit ore sacerdos,
   Ut sibi quo libeat, semita cordis eat.
 Ast Iudea manus, stimulante furore, rebellis,
   Colligitur, rapitur, conditur inde domo.
Christicole ut cernunt tunc agmina Manzara [a 9Kb] iungi,
   Protinus insiliunt, qua latet ille dolus.
Si fremerent gladiis, sentirent iusta cadentes,
   uiuere [b 1Kb] quo possint aut daret alma fides.
Legati occurrunt uati mandata ferentes:
   Nos Iudea manus iam tua caula sumus.
Ne pereant, acquire Deo, qui uiuere possunt,
   Si mora fit, morimur, et tua lucra cadunt.
Tende celer gressum, properes nisi prepete cursu,
   Funera natorum sunt tibi flenda, Pater.
Fletibus hic [c 1Kb] uictus, rapitur miserando sacerdos,
   Ut ferat afflictis rite salutis opem.
Perueniunt quo clausa loco fera turba latebat;
    Que occurrens, lacrymis ingerit [d 1Kb] ore preces.
Mens est tarda bono [e 1Kb] Iudaica iura tenenti.
   Lucem sero uidet, pretereunte die.
Sic oculis cordis uelum est ab origine tensum.
   Cecus ut ignoret quo uia recta uocet [f 1Kb] .
Sed tandem sequimur, pastor, quo sepe monebas,
   Qui sale tam dulci currere cogis oues.
Credentes iam crede [g 1Kb] tuos, nec fallere falsis [h 1Kb] ,
   Nos lauacrum petimus, sit tibi presto lacus [i 1Kb]
Sensimus effectu [i 1Kb] quod agebas rite precando,
   Quod per te hominem nos Deus ipse monet.
Hic trahit ad lucem quos texerat umbra negantes.
   Militieque noue rex [k 1Kb] aperibat iter.
Agmina conueniunt, quondam diuersa sub uno, [l 1Kb]
   Partibus et geminis fit Deus unus amor.
 Hinc oleari ouium perfunditur unguine uellus,
   Aspersuque sacro fit gregis alter odor [m 1Kb] .
Ecce dies aderat qua spiritus almus, ab alto
   Missus, apostolicis fluxit in ora uiris.
Res sacra rusticolas, urbanos excitat omnes,
   Certatimque aditus ad pia festa ferunt [n 1Kb] .
Abluitur Iudeus odor baptismate diuo,
   Et noua progenies reddita surgit aquis,
uincens Ambrosios [o 1Kb] suaui spiramine rores,
   uertice perfuso chrismatis efflat odor.
 Ingenti numero celebratur pascha nouellum,
   Ac de stirpe lupi progenerantur oues.
Excepit populus populum, plebs altera plegem;
   Germine qui non est, fit tibi fonte parens.
Undique rapta manu lux cerea prouocat astra,
   Credas ut stellas ire trahendo comas.
Lacteus hinc uesti [p 1Kb] color est, hinc lampade fulgor
   Ducitur et uario lumine picta dies.
Nec festiua minus quam tunc fuit illa coruscans,
   Diuersis linguis, que dedit una loqui.
Quis rogo pontificis fuit illic sensus Auiti?
   Quam ualidus feruor, cum daret ista Deo?
Inter candelabros radiabat et ipse sacerdos,
   Diffuso interius spiritus igne micans.
Dum [q 1Kb] sibi, qualis erat, tam uera holocausta ferendo,
    Cum libat [r 1Kb] uiuo hostia uiua Deo.
Si patriarcha placet, quoniam natum obtulit unum,
   Qui tantos offert, quam placiturus erit?
Moses non ualuit fidei quos subdere nostre,
   Qui Christo acquirit quod sibi munus erit?
Fudit aromaticum Domini libamen ad aram,
   Incensumque nouum misit ad astra Deo.
Obtinuit uotum, quia iunxit ouile sub uno [s 1Kb] ,
   Et grege de niueo gaudia pastor habet.
Hec inculta tibi reputa, Pater alme Gregori,
   Qui Fortunato non ualitura iubes.
Adde quod exiguum me portitor impulit instans,
   Et datur in spatiis uix geminata dies.
Nouimus affectu potius quod [t 1Kb] diligis illum,
   Hunc [u 1Kb] , quem corde uides, semper et ore tenes.
 Hoc tibi nec satis est, huius quod es [u 1Kb] ipse relator,
   Compellis reliquos plaudere uoce sibi.
Non fuit in uacuum, quod te prouexit alumnum,
   Si [x 1Kb] cui mente, fide, reddis amore uicem.
Annuat omnipotens, longo memoraliter [y 1Kb] euo,
   Ut tu laus illi, laus sit et ille tibi.
Me quoque uos humilem pariter memoretis [z 1Kb] utrinque.
   Et pro spe uenie uoce feratis opem.



CAPUT uI. Ad Syagrium [a 2Kb] episcopum Augustidunensem.
 [1Kb]

Domno sancto et apostolica sede dignissimo domno Syagrio pape Fortunatus.

Torpore [b 1Kb] uecordis otii, quo mens ebria desipit  diutina tabe morbescente brutiscens, et uelut ignaui soporis hebetante marcore suffectus, negotii indulgentis nulla mordente cura dormitans, cum uideretur scilicet tam lectio negligi, quam usus abuti, neque nancisceretur quidquam occasionis ex themate quod digereretur [c 1Kb] in pesi, et ut ita dictum sit, nichil uelleretur ex uellere quod carminaretur in carmine, intra me quodammodo meipsum silentio sarcophagante sepeliens, et cum nulla canens [d 1Kb] obsoleto lingue plectro eruginauissem, tandem nec inopinato [e 1Kb] concaptiuo meo, sed tamen, ut arbitror, uestre felicitatis ad me sorte delato, quis? unde? quidue referat [f 1Kb] ? dum percontor, de filii calamitate, sue necessitatis, mee compassionis, uestre mercedis  causas indice, singultus [g 1Kb] uix laxante, prorumpit. Quo uoce intercepta, tam uiscerum merore, quam luminum flumine, dum loqui non permittitur, ipso silentio patrem lacryme fatebantur, quia dum anxius in uerbo genitor pendet, nec exprimit, tacente  faucis organo, pupilla fletibus loquebatur.

Tanta [tantum] est in caritate natura, quod preualet ut parens ante se prodat [h 1Kb] affectu quam labio. Fluebant igitur lumina, ac suggestionem suam blandito ploratu compunctam, ut etiam quamuis crudelem redderent lamenta clementem, irrigabant lacryme tam semen miserie, quam frugem misericordie; uno fonte manabant resine roris [res meroris] et muneris. Unde et luctus, et merces, et unus rigans oculis, alter bibens auribus, quod iste torcularet in fletu, ille apothecaret in fructu. Itaque signo singulti fecit se intelligi mens captiui; et quasi speculariter traxit meror in facie, qui uidebatur angor in corde. Unde inter tacentes, causa rerum cognita, dum apud me uoluit [i 1Kb] hoc fari, quod fieri [i 1Kb] , uidebatur affectus  mire sine lingua sic loqui. Igitur cum me moueret lamentabilis conciuis [k 1Kb] tam iactura quam patria, cum cernerentur uultus patris pietatis imbre perfundi, ut pene totus et ipse in alieno affectu migrarem, lacrymantes oculi querelas mihi finxerunt [l 1Kb] ad uicem encausti, et admirabili modo [m 1Kb] aqua, que delere solet, per fletus scripsit. Quis enim flenti non crederet, quem lupus [n 1Kb] non genuit? quem non humanitas flecteret, quem partus tigridis non effudit? cum lentescat [lentiscat] blanditiis cursus pardi, uirtus apri, dens leonis, et moles [o 1Kb] elephanti. Qui tandem, sedato querelarum strepitu, doloris sui properum [p 1Kb] te designat antidotum, scilicet dum eger mente sibi poscit medelam; si se dignante impendat, uestra lingua fit malagma [q 1Kb] , quo loquente, media per uerba  me miscens mihi, de uobis credulis [r 1Kb] fidem feci homini, ex hoc per me te consuli. Non flere restabat, tamen coniici [s 1Kb] utrumne pro redemptione dirigerem quo soboles ualeret, an quo duobus proficeret,  de compendio cogitans, ne uilitate pretii [a 1Kb] depretiaretur tibi merces captiui, illud certe metuens, si caperetur in nummo, respiceret [b 1Kb] in talento, presertim cum desiderem thesauros ex equo te [c 1Kb] tuo frui cum martyre [d 1Kb] . Quid uero pro munere modicitas proferret, et cum in electione cunctarer, uenit in mentem lethargico dictum Flacci Pindarici:

   Pictoribus, atque petis,
Quelibet audendi semper fuit equa potestas,
considerans uersiculum, si que uult artifex, permiscet uterque, cur et si non ab artifice misceantur utraque, ut ordiretur una tela simul pesis et pictura? Dehinc cum pro captiuo uelim uersu [e 1Kb] suggerere, attendens que fuerint tempora Redemptoris, quo tonos sue etatis anno [quotenos . . . annos] Christus  absoluerit, totidem uersiculis texerem carmen, quot litteris; hac [f 1Kb] protinus operis difficultate repulsus, aut magis inclusus, tam metri necessitate quam litterarum epitome, quid facerem? quo [ubi] proditorem noua calculatione angustus mihi numerus angustius dilatauit [g 1Kb] , quia prefixo [h 1Kb] termino non erat, nec ubi prolixitas se excuteret, aut breuitas angularet, nec euagari propter descendentes uersus frenante repagulo, orditura [ordienda] permisit. In quo quippe exordio, supercrescente apice, non licuit uel soluere, uel fila laxare, ne numerum transiliens erratica se tela turbaret. Hinc cura commoueor, ut duo per capita, duo ex obliquo, unus uero per medium descendentes integri uersiculi legerentur. Altera pars restiterat, quam inter omnes litteram meditullio  collocarem, que sic reciperet omnem, ut offenderet neminem. Igitur huius tele cum licia numero collegissem, ut texere [i 1Kb] ceperam, et se, et me fila [i 1Kb]  rumpebant, incipiens ego, opere prope absoluto, ligari, atque mutata uice, dum captiui soluere lora cupio, me catena constringo. Nam huius opusculi que sit, hinc coniicitur difficultas, ubi cum uolueris, si addis, crescit linea; subtrahis, perit gratia; mutas, non consonant capita; figis, nec fugis [k 1Kb] litteram. Itaque cum penderet hec tela uersibus laqueata, ut si duo transirem, adhuc tria non fugerem, ego incautus passer, quasi mentita per nubila incurri pantheram [l 8Kb] , quia quod cauere uolebam, hic [huc] pinna ligabar, aut magis, ut dictum sit, uelut plumis illitis quinquifida uiscata tendebat [m 1Kb] . Inter hec illud me commouet, quod tale non solum feceram, sed nec exemplo simili trahente [n 2Kb] ducebar. His incertus et trepidus, ipsa nouitate suspensus, utrumne tentarem  que nunquam aggressus sim, an cautius respuerem quam incaute proferrem, tandem, licet inuitus, loquor pene que nescio, et tu me uincis amore, ne uincar ab opere. Ecce exigis a me, et quod in me uix [o 1Kb] inuenis, uiolentiam facis ei, qui tuus, non rebellis [p 1Kb] est: extorques, nec repelleris. Amor, blandus tyrannus est. Ut hoc pararem commercii, per incertum [q 1Kb] pelagi rudis nauta uela suspendi, affectu raptus; deferor per fluctus et scopulos; urges me precipitem per ignota transire. Quid est quod non obtineas? sicut amas, sic imperas. Habes igitur opus sic uno textu quadratum, ut sit legendo quinquifidum; et cum sint triginta tres tam uersus quam littere, ad similitudinem Christi carnalis etatis, qua nos absoluit unus resurgens, adhuc duo per capita,  duo ex obliquo, unus quoque per medium legitur in descensu; unde fit ut se finito uersu littera non finiret, quia et si indirecto [r 1Kb] peruenit ad terminum,  tamen cursu illi superest in descensu, quia adhuc coniungitur in finali uersiculo. In meditullio autem parui huius opusculi illam fiximus litteram que inter uiginti tres numeratur permedia; ac tantas ante se respicit, quantas et post se transilit, quia concurrentibus uersibus, et diuiditur tota, et manet integra res diuisa. Littera uero que tingitur in descendenti uersiculo, et tenetur in uno, et currit in altero, et ut ita dicatur, et stat pro stamine, et pro trama currit in tramite, ut esse possit in pagina, licia litterata.

Ne [nec] tamen causa nos oneret, quod uelut aranee  [a 1Kb] arte uideamur picta fila miscere, quod uobis compertum est in Moysi prophete libris, polymitarius artifex uestes texuit sacerdotum. Unde, cum desit hic coccinum, res est texta de minio. uersus autem ex obliquo descendentes ab angulis, ratione stant, et si positione succlinant. Qualiter autem connexi sint singuli, uel quid contineant, satis est prudentie sine indice rem probare. In summa commendato me pie beatitati, et exuberanti uestre dulcedini tribuentes petita, cum fidenti uicarietate [b 1Kb] seruitii. Si placet, hoc opere parieti conscripto, pro me ostiario pictura seruet uestibulum: ora pro me.



CAPUT uII.
 [Figure: [Acrostichon] 21Kb] [1Kb]

    Dius apex Adam ut fecit, dat somnia, donec
Auulsa costa plasmata est Eua nec impar:
Felices pariter, duploide lucis operti,
Ore coruscantes, inter pia rura, iugales.
Ripe iocunde nari grata aura redibat.
Turis delicie saturabant ubere flatu:
Una fouens ambos florosa sede uoluptas
 Nota bonis regio pascebat nempe beatos.
 At cum tam magno pollerent maius honore,
Tota hominum mire parebat terra duorum,
Occultus mendax mox exerit arma ueneni,
Serpens elatus, zelator, larueus hostis,
Atrox, innocuos euincens felle nocenti,
Conlisit suasu, quos gratia diua bearat.
Et homo de terra, tum denuo decidit illuc,
Reptantisq. dolo Eoois excluditur ortu.
Hac nati morimur damnati lege parentum.
At Deus excellens aie et de lumine lumen,
E celi solio dum munera prouidet ultro,
Caste carne rudi, uiuax introiit agnus.
 Prodiit inde salus, Matutiniue lucerna,
 Intacte partu lux eruit excita mundum:
A Patre iure Ds, homo dehinc carneus aluo,
Ut nos eriperet, uili se detrahit auctor,
O regis uenale caput, quod de cruce fixit.
Telo, uoce, manus, olfactus uerbere, felle.
Actu hac soluis captiuos sorte, Creator:
Sero uera data est uitalis emptio morte;
Ymnos unde Deo loquor, absoluente reatu.
At uos eterne suffulti laude corone,
Gallorum radii, uobis quo fulgeat et nox
Rumpite lora iugis et sumitis arma diei,
Ipsaue libertas uos liberat, atque beabit.


uersus a lateribus positi.


Da Fortunato sacer hec pia uota Syagri:
Cristus se misit, cum nos a morte reuexit:


 Medii, qui crucem describunt.


Captiuos laxans, Domini meditatio fies:
Dulce Dei munus, quo merx te, care, coronet:
Cara Deo pietas animam dat de nece solui.

uox posita prope in meditullio acrostichi, Aie, quem sensum referat, plane non assequor: eamdem tamen tenendam esse uersiculorum series ac sensus satis ostendit.



CAPUT uIII. Ad Felicem [a 1Kb] episcopum Namneticum [Nanneticum].
[1Kb]

 Sentio, summe Pater, lumen uenerabile cunctis,
Orbis dulce caput, mihi nomen amabile, Felix,
Amplectens quem corde gero pietatis in ulnis.
Pondus suaue meum, nec onus grauat istud amantem,
Cur humilem me, summe, uocas loca uisere [b 1Kb] blanda,
Que te, chare, tenent, tecum [c 1Kb] modularer in illis
Qua tua rura lauat uitrea Liger algidus unda,
Cariaci [d 1Kb] speciosus ager deuexus in amnem,
Hinc ubi flumen aquis recreat, hinc pampinus umbris,
Et crepitans Boreas tot prata [e 1Kb] comata flagellat:
Uber nempe solum, piscoso [f 1Kb] littore pulchrum
Sed Fortunatum facies tua reddit amenum



CAPUT IX. Ad Gregorium episcopum Turonensem pro [g 1Kb] itinere.
 [1Kb]

Culmen honoratum, decus almum, lumen opimum,
   Pastor, apostolice sedis amore placens.
Amplectende mihi semper, sacer arce, Gregori,
   Nec diuulse animo, uir uenerande, meo.
Gaudeo quod rediit Turonis antistes honore,
   Letificorque mihi, te remeasse patrem.
Plaudimus instanter, communia uota tenere,
   Ciuibus et patrie te reuocasse diem.
Presentem famulum mecum commendo, sacerdos,
   Optando [h 1Kb] longe uos moderare gregem.



CAPUT X. Ad eumdem.
 [1Kb]

Officiis generose piis, Pater alme Gregori,
   Mente salutifera qui petis astra palam.
Et quicunque tuis monitis animatur inermis,
   Militie sacre uictor habebit opem.
Commendans humilem famulum me, soluo [i 1Kb] salutem,
   Semper amore pio, uir benedicte, Deo.
Pagina si breuis est, non est breuis ardor amantis,
   Nam plus corda colunt quam mea uerba canunt.



CAPUT XI. Ad eumdem, pro libro prestito.
 [1Kb]

Carmina [i 1Kb] diua legens, proprioque e pectore condens,
   Participans aliis, fit tibi palma parens.
Hec quoque, que pridem tribuisti pastor ouili.
   Grates persoluens debita [k 1Kb] laudo libens.
uos tamen hinc maneant donaria celsa tonantis,
   Qui sacras inopi distribuistis opes [l 1Kb] .
Que cum percunctare [m 1Kb] queam, pro munere tanto,
   Tunc [n 1Kb] magis ore meo gratia uestra sonet.
Presentem famulum pro munere [o 1Kb] , summe sacerdos,
   Commendo supplex, dulcis amore Pater.
Cui sua concedas [p 1Kb] iuste moderamina [q 1Kb] libre,
    Crescat honore Dei palma futura tibi.



CAPUT XII. Ad eumdem pro inuitatione [a 1Kb] mulierum.
 [1Kb]

Inuitans pietate patris sacer ire Gregori,
   Qua domini Turonis pascis honore [b 1Kb] greges.
Quo sacer antistes meritis Martinus opimis,
   Quas prius obtinuit, has tibi credit [c 1Kb] oues.
Nunc quoque per caulas et florida [d 1Kb] pascua Christi,
   Rite gubernantes ducitis ambo greges.
Sed mihi uim faciens uester [e 1Kb] modo frater honore,
   Ad uos ne properem, nempe retorsit iter.
Sepe rogans uoto, mandato, et missile uerbo,
   Et coniuratus sum tibi [f 1Kb] pollicitus.
 uir bonitate placens, et pastor pacis amator,
   Federis ob studium, sit ueniale [g 1Kb] precor.
uos quoque sed genite proprie uenerando [h 1Kb] salutant,
   Ast ego commender, queso, beate pater.



CAPUT XIII. Ad eumdem pro commendatione mulieris.
[1Kb]

Summe Pater patrie, specimen pietatis opime,
   Dulce caput Turonis, religionis apex.
Iugiter alta sequens, clementi corde Gregori,
   Unde anime decus est, huc [i 1Kb] ratione petens.
Quam commendasti uenientem, celse sacerdos,
   Hanc redeuntem ad te, suscipe more patris.
 Sis quoque longeuus cunctorum care [i 1Kb] recursus,
   Et mihi uel reliquis sit tua uita seges [k 1Kb]



CAPUT XIu. Ad eumdem, de itinere suo.
[1Kb]

Iugiter opto libens, sacer amplectende Gregori,
   Cernere uos oculis, querere litterulis.
 Dulce uidere mihi [l 1Kb] , ac si desit copia cerni,
   Spes erit oranti uel dare uerba Patri.
Nuper ab aspectu decedens concite uestro.
   Per glaciem uitreas me loquor isse uias.
Sed crucis auxilio, Martino operante patrono,
   Perueni ad matres saluus, opime Pater.
Que uos multiplici ueneranter [m 1Kb] honore salutant.
   Ast ego pro reditu uota salutis ago.



CAPUT Xu. Ad eumdem, salutatoria.
[1Kb]

Summe sacerdotum, bonitatis [n 1Kb] opima facultas,
   Culmen honore tuo, lumen amore meo.
Officiis uenerande sacris, pietatis alumne,
    Pignore amicitie corde tenende mee.
Florens in studiis, et sacra in lege fidelis,
   Semper agens anime dona futura tue.
Te, Pater, ergo precans, terram, freta, sidera testor,
   Ut uelis ore sacro me meminisse [o 1Kb] tuum.



CAPUT XuI. Ad eumdem, pro pomis et graffiolis [p 1Kb] [graphiolis].
[1Kb]

Officiis generose piis, sacer arce, Gregori,
   Absens, sis presens munere, summe Pater.
Qui mihi transmittis propria cum prole parentes,
   Insita cum fructu surcula, poma simul.
Det Deus omnipotens, meritorum fruge repletus,
    Mala legas auide, que paradisus habet.



CAPUT XuII. Ad eumdem, pro commendatione puelle.
[1Kb]

Cum graderer festinus iter, Pater alme Gregori,
   Qua precessoris sunt pia signa tui.
 Quo fertur conuulsa iacens radicitus arbor [a 1Kb] ,
   Martini ante preces exiluisse comis.
Que fidei merito nunc stat spargendo medelas,
   Corpora multa medens, cortice nuda manens.
Fletibus adfuit hic [b 1Kb] genitor, genitrixque puelle,
   uoce implendo auras, et lacrymando genas.
Figo pedem, suspendo aurem, mihi panditur ore
   uix per singultus uendita nata suos.
Quero [c 1Kb] adhuc, questus perhibet, nullo indice furto,
   Furti [d 1Kb] ex obiectu hanc pater [patet] ire iugo.
Se uoluisse dare et iurantes ordine testes,
   Nomine quemque tenens, nec potuisset egens.
Non aderat iudex, erat accusator adurgens,
   Hic ego quid facerem, posse uetante sacro [e 1Kb]
Si pius hic, dixi, presens Martinus adesset,
    Non [f 1Kb] permisisset perdere pastor ouem.
Sed tamen inualui recolens te, summe sacerdos,
   Spem precessoris qui pietate refers.
Discute, distringe, ac si sit secus, eripe dulcis,
   Et pater adde gregi, hanc quoque redde patri.
Me simul officio famulum tibi, chare, subactum,
   Protege perfugio, pastor opime, pio.



CAPUT XuIII. Ad eumdem pro commendatione peregrini.
[1Kb]

uir bone, pro meritis adipiscens culmen honoris.
   Nobile presidium, pontificale caput.
Quem gradus et genium fructu pietatis opimo
   Dignius attollunt, amplificante Deo.
 Ut tibi sit famulans [g 1Kb] memoratus amore benigno,
   Fortunati humilis te, Pater, orat apex.
Hic peregrinus item letetur, summe sacerdos,
   Pastorem, et patriam te meruisse suam.



CAPUT XIX. Ad eumdem salutatorium.
[1Kb]

Pastor nonoris apex, uenerabilis arce [h 1Kb] sacerdos,
   Et decus alme Patrum, religionis amor.
 Gloria pontificum, meriti pia palma, Gregori,
   Assurgente gradu nobile iure, caput.
Fortunatus opem tribui qui [i 1Kb] poscit Olympi,
   Per te, chare Pater, quo mereatur, age.



CAPUT XX. Ad eumdem salutatorium.
[1Kb]

uisitat a uobis dignanter epistola currens
   Me, sacer antistes, uir pietate, Pater.
Hanc auidus capiens [i 1Kb] oculis, animoque recurro,
   Sospite te gaudens, quod referebat apex.
Longius hinc [huc] uestro sub nomine, papa Gregori,
   Pagina me recreet missa, salutis ope.



CAPUT XXI. Domnis sanctis [k 2Kb] atque apostolicis in Christo patribus Ecclesie pontificibus, pro [l 1Kb] commendatione peregrini, Fortunatus.
 [1Kb]

Gloria pontificum, ueneratio Christicolarum,
   Norma sacerdotum, culmen, et orbis honor,
Qui loca perspicitis, proprie mercedis honore [amore],
   Succurrendo uiris, uester ut exstet apex:
Ecce uenit presens Italus, peregrinus et hospes,
   Cernens pastores, ne, precor, erret ouis.
Qualiter ad patriam properet, solatia poscit:
    Inueniat munus uos uagus exsul, inops.
Me Fortunatum proprium, pietate parentum,
   Conciliate polo, queso, precando Deum.



CAPUT XXII. Ad Aredium [m 1Kb] abbatem.
[1Kb]

Opto, benigne Pater, uerbo tibi ferre salutem,
   Si minus hinc oculo cernere te ualeo.
 Est etenim uestri tantus mihi cultus honoris,
   Ut pro me occurrat hinc tibi missus apex.
Queso, beate, tamen per dulcia pabula Christi,
   Me quoque commemores, cum dabis ore preces.
Munera credo Dei tribui mihi, pastor Aredi,
   Si Fortunati sis memor, alme, tui.
 Pro me etiam sanctam genitricem [a 1Kb] , chare, salutans, [b 1Kb] ,
   Cum redit iste puer, redde loquentis opem.
uos itidem genite proprie, Pater ample, salutant,
   Agnes amore pio cum Radegunde simul.



LIBER SEXTUS.



CAPUT PRIMUM. De domno [a 1Kb] Sigiberto rege.
 [1Kb]

 uere nouo, tellus fuerit dum exuta pruinis,
   Se picturato gramine uestit ager.
Longius extendunt frondosa cacumina montes,
   Et renouat uirides arbor opaca comas.
Promittens grauidas ramis genitalibus uuas,
   Palmite gemmato uitis amena tumet.
Premittens flores, gracili blandita susurro,
   Deliciosa fauis mella recondit apes,
Progeniem reparans casto fecunda cubili
   Artificis natos gignere flore [b 1Kb] cupit.
 Nexibus apta suis pro posteritatis amore
   Ad fetus properans garrula currit auis.
Semine quisque suo senio iuuenescit in ipso,
   Omnia dum redeunt, gaudia mundus habet.
Sic modo cuncta fauent, dum prosperitate superna,
   Regia Cesareo [c 10Kb] , proficit aula iugo.
Ordine multiplici felicem in secula regem,
   Undique cinxerunt lumina tanta ducum.
Culmina tot procerum concurrunt culmen ad unum,
   Mars habet ecce duces, pax habet ecce decus.
Cunctorum aduentu festiua palatia feruent,
   Coniugio regis gens sua uota uidet.
uos quorum irriguis [d 1Kb] fontis meat unda, fauete,
   Iudicio uestro crescere parua solent.



CAPUT II. De nuptiis Sigiberti regis, Brunichildis regine.
 [1Kb]

    Felicem, sol, pande diem, radiisque serenis
Sparge comas, thalamos sincero lumine complens:
Sigibertus ouans ad gaudia nostra creatus
uota facit, qui nunc alieno liber amore,
uincula chara subit, cuius moderante iuuenta,
Connubium mens casta petit, lasciua retundens,
Ad iuga confugit, cui nil sua surripit etas:
Corde [e 1Kb] pudicus agens, rector tot gentibus unus,
Et sibi frena dedit, sed quod natura requirit,
 Lege maritali, amplexu est contentus in uno.
Quo non peccat amor, sed casta cubilia seruans
Instaurat de prole lares, ubi luserit [f 1Kb] heres:
Torsit amoriferas arcu stridente sagittas
Forte Cupido uolans, terris genus omne perurit,
Nec pelagus defendit aquas [g 1Kb] , mox uilia corda
Subdit, uulgus iners, tandem dehinc sensus opimi [h 1Kb]
Regis anhelantem placidis bibit ossibus ignem,
Molliter incumbens, et inhesit flamma medullis.
Regalis feruebat apex, nec nocte sopora
Cordis erat requies, oculis, animoque recurrens
Ad uultus quos pinxit [finxit] amor, mentemque fatigans,
Sepe per amplexum falsa sub imagine lusit.
 Mox ubi conspexit telo [a 1Kb] superante Cupido,
uirginea mitem torreri lampade regem,
Letus ait ueneri: Mater [b 1Kb] , mea bella peregi,
Pectore flagranti mihi uincitur alter Achilles,
Sigibertus amans Brunichilde carpitur igne,
Que placet apta thoro, maturis nubilis [c 1Kb] annis,
uirginitas in flore tumens, complexa marito [d 1Kb] ,
Primitiis placitura suis, nec damna pudoris
Sustinet, unde magis pollens regina uocatur;
Hoc quoque uirgo cupit, quamuis uerecundia sexus
Obstet, amata uiri, dextra leuiore, repellit,
Ignoscitque sibi culpas quas intulit ignis.
Sed modo [e 1Kb] leta ueni, quoniam te uota requirunt,
Mox uenus ambrosio uiolas admiscet amomo:
Demetit ungue rosas, gremioque recondit auaro;
 Et pariter leuibus fregerunt nubila pennis [f 1Kb] ,
Et uenere simul thalamos ornare superbos.
Hinc uenus egregiam preponere cepit alumnam,
Inde Cupido uirum, nubentibus ambo fauentes,
Et litem fecere piam: sic deinde Cupido
 Matri pauca refert: Tibi quem promissimus hic est.
Sigibertus, amor populi, lux nata parentum,
Qui genus a proauis longo tenet ordine regum,
Et reges geniturus erit, spes gentis opime,
Quo creuit natale decus, generosa propago;
Ac melior de stirpe redit [g 1Kb] , famamque priorum
Posteritas excelsa fouet; hic nomen auorum
Extendit bellante manu, cui de patre uirtus [h 1Kb]
Quam Nabis [i 1Kb] ecce probat, Thoringia uicta fatetur,
Perficiens unum gemina de gente triumphum.
Nec Dietheuberto [i 1Kb] pietas uenialia pendit.
Perdidit [k 3Kb] iste duos, ambobus sufficit unus.
Cardinis occidui dominans, in flore iuuente,
Iam grauitate senes [l 1Kb] , tenerosque superuenit annis.
Legem nature meruit precedere factis.
 Quamuis parua tamen, nullum minor impedit [m 1Kb] etas,
Qui sensum [n 1Kb] mature regit, generosior hic est,
Quisquis in angusto fuerit moderatior euo:
Sic fouet hic populos, ipsis intrantibus annis,
Ut pater, et rex sit, nullum [o 1Kb] grauiter regit, omni
 Nulla dies sine fruge uenit, nisi congrua [a 1Kb] prestet.
Perdere plura putat, si non concesserit ampla;
Gaudia diffundit radianti lumine uultus;
Nubila nulla grauant populum sub rege sereno,
Pectore maturo culpas indulget acerbas.
Unde alii peccant, ignoscendo iste triumphat.
Doctus enim, quoniam prima est in principe uirtus,
Esse pium, quia semper habet, qui parcere nouit.
Corrigit in [b 1Kb] se prius, quod poscit ut alter emendet.
Qui sibi censura est, reliquos bene lege cercet;
In quo digna manent, quidquid de rege requiras,
Solus amat cunctos, et amatur ab omnibus unus.
Incipit inde uenus laudes memorare puelle:
O uirgo miranda mihi [c 1Kb] placitura iugali,
Clarior etherea Brunichildes lampade fulgens,
 Lumina gemmarum superasti lumine uultus,
Altera nata uenus, regno dotata decoris,
Nullaque Nereidum de gurgite talis Hibero
Oceani sub fonte natat, non ulla Napea
Pulchrior, ipsa suas subdunt tibi flumina nymphas.
Lactea cui facies, incocta rubore coruscat.
Lilia mista rosis, aurum si intermicet ostro,
Decertata tuis nunquam se uultibus equant.
Sapphirus, alba adamas, crystalla, smaragdus, iaspis,
Cedant cuncta, nouam genuit Hispania gemmam,
Digna fuit species, potuit quoque flectere regem.
Per hiemes [d 1Kb] ualidas niuibus, Alpemque Pyrenem,
Perque truces populos uecta est, duce rege [e 1Kb] sereno,
Terrenis [f 1Kb] regina thoris super ardua montis,
 Planum carpis iter; nichil obstat amantibus unquam
Quos iungi diuina uolunt; quis crederet autem [g 1Kb]
Hispanam tibimet domnam, Germania [h 1Kb] , nasci,
Que duo regna iugo pretio [i 1Kb] connexuit uno?
Non labor humanus potuit tam mira parare,
Nam res difficilis diuinis utitur armis.
Longa retro series regi hoc [i 1Kb] uix contulit ulli.
Difficili nisu [k 1Kb] peraguntur maxima rerum
 Nobilitas excelsa nitet, genus Athanagildi,
Longius extremo regno qui [l 1Kb] porrigit orbi.
Diues opum, quas mundus habet, populumque gubernat
Hispanum sub iure suo, pietate canenda.
Cur tamen egregii genitoris regna renarrem,
Quando tuis meritis uideo creuisse parentes?
Tantum uirgo micans turbas superare uideris
Femineas, quantum tu, Sigeberte, maritos.
Ite duo iuncti membris et corde iugati,
Ambo pares genio, meritis et moribus ambo,
Sexum quisque suum pretiosis actibus ornans,
Cuius amplexu sint [m 1Kb] colla conexa sub uno,
Et totos placidis [n 1Kb] peragatis lusibus annos.
Hoc uelit alterutrum [alteruter], quidquid dilexerit
 Aequa salus ambobus eat, duo pectora seruet, [alter;
Unus amor, uiuo solidamine iunctus [o 1Kb] , alescat;
Auspiciis uestris cunctorum gaudia surgant.
Pacem mundus amet, uictrix concordia regnet,
Sic iterum natis celebretis uota, parentes [p 1Kb] ,
Et de natorum teneatis prole nepotes.



CAPUT III. De Sigiberto rege et Brunichilde regina.
[1Kb]

 uictor ab occasu, quem laus extendit in ortum,
   Et facit egregium principis esse caput.
Quis tibi digna ferat? nam me uel dicere pauca,
    Non trahit [q 1Kb] ingenium, sed tuus urget amor.
Si nunc uirgilius, si forsitan esset Homerus,
   Nomine de uestro iam legeretur opus.
Sigeberte potens, generosis clare triumphis,
   Hinc noua te uirtus predicat, inde genus.
Cuius rapta semel sumpsit uictoria pennas,
   Et tua uulgando prospera facta, uolat.
 Saxone Thuringi [a 1Kb] resonant, sua damna mouentes,
   Unius ad laudes tot cecidisse uiros.
Quod tunc [b 1Kb] ante aciem pedibus prior omnibus isti,
   Hinc modo te reges unde sequantur habent [c 1Kb]
Prosperitate noua pacem tua bella dederunt,
   Et peperit gladius gaudia certa tuus.
Plus tamen ut placeas, cum sit uictoria iactans [d 1Kb] ,
   Tu magis unde subis, mitior inde manes.
Est tibi summus honor, sed mens precessit honorem [e 1Kb] ,
   Moribus et [f 1Kb] uestris debitus extet [exstat] apex.
Iustitie cultor, pietatis amore coruscas,
   Quod te [g 1Kb] plus habeat, certat utrumque bonum.
Lingua, decus, uirtus, bonitas, mens, gratia pollent,
   Ornarent cunctos singula uestra uiros.
Cunctorum causas intra tua pectora condis,
    Pro populi requie te pia cura tenet.
Omnibus una [h 1Kb] salus datus es, quali ordine sacro,
   Tempore presenti gaudia prisca refers.
Catholico [i 1Kb] cultu decorata est optima coniux,
   Ecclesie creuit, te faciente, domus.
Reginam meritis Brunichildem Christus amore
   Tunc sibi coniunxit, hanc tibi quando dedit.
Altera uota coles [i 1Kb] melius, quia, munere Christi,
   Pectora [k 1Kb] iuncta prius, plus modo lege placent.
Rex pie regine tanto de lumine gaude:
   Acquisita bis est, que tibi nupta semel.
Pulchra, modesta, decens, solers, grata, [l 1Kb] atque benigna,
   Ingenio, uultu, nobilitate potens.
Sed quamuis tantum meruisset sola decorem,
   Ante tamen homini, nunc placet ecce Deo.
 Secula longa micans, chara cum coniuge ducas,
   Quam tibi diuinus consociauit amor.



CAPUT Iu. De Chariberto [m 1Kb] rege.
 [1Kb]

Inclyta magnarum [n 1Kb] processit gloria rerum,
   Et de rege pio spargit ubique decus.
Quem grauitate, animo, sensu, moderamine legum,
   Predicat occiduus sol, oriensque uirum.
Qui quadripartitis mundi sub partibus ampli,
   Fructificante fide [o 1Kb] semina laudis [lucis] habet.
Hinc cui barbaries, illinc Romania [p 1Kb] plaudit,
    Diuersis linguis laus sonat una uiri.
Dilige regnantem, celsa Parisius [q 1Kb] arce,
   Et cole tutorem, qui tibi prebet opem.
Hunc modo leta fauens auidis amplectere palmis.
   Qui iure est dominus, sed pietate pater.
De Childeberto ueteres compesce dolores,
   Rex placidus rediit, qui tua uota fouet.
Ille fuit mitis [r 1Kb] , sapiens, bonus omnibus equus,
   Non cecidit patruus, dum stat in urbe nepos.
Dignus erat heres eius sibi sumere regnum,
   Qui non est illo, laude loquente, minor.
Charibertus adest, qui, publica iura gubernans,
   Tempore presenti gaudia prisca refert.
In tantum patrui se prodidit esse sequacem;
   Ut modo sit tutor coniugis [s 1Kb] iste nepos.
 Qui Childeberti retinens dulcedine nomen,
   Eius natarum est frater, et ipse pater.
 Que bene defense placido moderamine regis,
   In consobrino spem genitoris habent.
Maxima progenies, generosa luce coruscans,
   Cuius ab, excelsis gloria currit auis.
Nam quoscunque uelim ueterum memorare parentum,
   Stirpis honorifice regius ordo fuit [a 1Kb] .
Cuius celsa fides eduxit ad astra cacumen,
   Atque super gentes intulit illa pedes.
Calcauit tumidos [b 1Kb] hostes, erexit amicos,
   Fouit subiectos, conterruitque [c 1Kb] feros.
Cur tamen hic repetam preconia celsa priorum,
   Cum potius tua laus ornet honore genus?
Illi auxere armis patriam, sed sanguine fuso;
   Tu plus acquiris, qui sine clade regis.
Quos prius infestis lassarunt bella periclis,
    Hos modo securos pacis amore foues.
Omnia leta canunt felicia tempora regis,
   Cuius in auspiciis floret opima quies.
Per quem tranquilla [d 1Kb] terrarum frugis abundat,
   Deuotis [e 1Kb] populis est tua uita seges.
Cum te nascentem meruerunt secula regem,
   Lumine maiori fulsit in orbe dies.
Posteritate noua tandem sua gaudia cernens,
   Crescere se dixit prolis honore pater.
Qui quamuis esset sublimi uertice rector,
   Altius erexit, te ueniente, caput.
Letus in heredis gremio sua uota reclinans,
   Floruit inde magis, spe meliore, senex [f 1Kb] ,
Ante alios fratres regali germine natus,
   Ordine [g 1Kb] qui senior, sic pietate prior:
 Predicat hinc bonitas, illinc sapientia plaudit,
   Inter utrumque decus te sibi quisque rapit.
De patruo [h 1Kb] pietas, et de patre fulget acumen,
   Unius in uultu uiuit uterque parens.
Quas habuere ambo laudes, tu colligis omnes,
   Et reparas solus, lege fauente, duos.
Semita iustitie, grauitatis norma refulges,
   Et speculum uite dat pretiosa fides.
 Tranquillis animis moderatio fixa tenetur,
   Qui [i 1Kb] portum in proprio pectore semper habes,
Tempestas nullo penetrat tua corda tumultu,
   Ne sensu titubes, anchora mentis adest.
Constantes animos non uentilat aura susurrans,
   Nec leuiter facili mobilitate trahit.
Hinc bene disposito comitatur gloria cursu,
   Quod se mature mens moderata [i 1Kb] gerit.
Consilium uigilans [k 1Kb] alta radice retractas,
   Et res clausa aliis est manifesta tibi.
Publica cura mouens [l 1Kb] proceres si congreget omnes,
   Spes est consilii, te monitore, sequi.
Hinc quoties felix legatio denique pergit;
   Ingreditur caute, quam tua lingua regit.
Quod tam mirifico floret patientia cultu,
    Est tibi Dauidice mansuetudo lyre [m 1Kb] .
Iustitie rector, uenerandi iuris amator.
   Iudicium sapiens de Salomone trahis.
Tu melior fidei merito, nam principis ampli,
   Traiani ingenium de pietate refers.
Quid repetam maturum animum, qui tempore nostro,
   Antiqui Fabii [Fauii] [n 1Kb] de grauitate places?
Si ueniant alique uariato murmure cause,
   Pondera mox legum regis ab ore fluunt.
Quamuis confusas referant certamina [o 1Kb] uoces,
   Nodose litis soluere fila potes.
Obtinet adueniens fructum, cui iusta petuntur,
   Quem sua causa fouet, premia uictor habet.
Cuius clara fides ualida radice tenetur,
   Antea mons migrat, quam tua uerba cadant.
 Spes [p 1Kb] promissa stat nullo mutabilis actu,
   Pollicitata [q 1Kb] semel, perpetuata manent.
Illa domus proprio [r 1Kb] pondere tuta tenetur,
   Que fundamento stat bene fixa suo.
Cum sis progenitus clara de gente Sygamber [s 2Kb] ,
   Floret in eloquio lingua Latina tuo.
Qualis es in propria docto sermone loquela,
   Qui nos Romanos uincis in eloquio?
 Splendet in ore dies detersa fronte serenus,
   Sinceros animos nubila nulla premunt.
Blanda serenatum circumdat gratia uultum,
   Letitiam populus regis ab ore capit,
Muneribus largis replet tua gratia cunctos,
   Ut mea dicta probes, plebs mihi testis adest.
O bonitas immensa Dei, que diuite censu,
   Quod famulis tribuit, hoc putat esse suum,
Erigis abiectos, erectos lege tueris,
   Omnibus in totum factus es omne bonum.
Protegat Omnipotens pietatis munere regem,
   Et dominum seruet, quem dedit esse patrem.
Ciues te cupiant, tu gaudia ciuibus addas,
   Plebs placeat famulans, rex pietate regat.



CAPUT u. De [ad] Theodechilde [a 1Kb] Regina.
 [1Kb]

Inclyta progenies regali stirpe coruscans,
   Cui celsum a proauis nomen origo dedit.
Currit in orbe [b 1Kb] uolans generis noua gloria [c 1Kb] uestri.
   Et simul hinc frater personat, inde pater.
Sed quamuis niteat generosa propago parentum,
   Moribus ex uestris multiplicatur honor.
Cernimus in uobis, quidquid laudatur in illis,
   Ornasti [ornas] [d 1Kb] antiquum, Theodechilda [e 1Kb] , genus.
Mens ueneranda, decens, solers, pia, chara, benigna,
    Cum sis prole potens, gratia maior adest.
Euitans [f 2Kb] odii causas; micat ampla potestas,
   Que terrore minus, plus in amore uenis.
 Mitis ab ore sonus suauissima dicta resultant,
   uerbaque colloquii sunt quasi mella faui.
Femineum sexum quantum precedis honore,
   Tantum alias superas et pietatis ope.
Si nouus adueniat, recipis sic mente benigna,
   Ac si seruitiis iam placuisset auis.
Pauperibus fessis tua dextera seminat escas,
   Ut segetes fructu fertiliore metas.
Unde foues inopes, semper satiata manebis,
   Et quem sumit egens fit tuus ille cibus.
Peruenit ad Christum, quidquid largiris egeno,
   Etsi nemo uidet, non peritura manent.
Cum uenit extremus finis concludere mundum,
   Omnia dum pereunt, tu meliora petis.
Ecclesie sacre, te dispensante, nouantur,
    Ipsa domum Christi condis, et ille tuam [g 1Kb] .
Tu fabricas [h 1Kb] illi terris, dabit ille supernis,
   Commutas melius, sic habitura polos.
Stat sine fraude tuum, quod mittis ad astra, talentum,
   Quas bene dispergis, has tibi condis opes.
Que Domino [i 1Kb] uiuis, summos non perdis honores,
   Regna tenes terris, regna [i 1Kb] tenendo polis.
Sit modo longa salus pro munere plebis in urbe,
   Felix, que meritis luce perennis eris.



CAPUT uI. De [k 1Kb] Bertechilde [Ms., Berthide].
[1Kb]

Mens deuota Deo, Berthilde corde coruscans
   Pectore sub cuius Christus amore manet.
 Despiciens mortale malum, uitalia seruans
   Unde fugis terras, hinc petis astra magis.
Immaculata micans, nescis contagia mundi,
   Sordibus humanis libera membra geris.
Digna pudicitie debentur premia sacre,
   uirgo dicata Deo, hinc rapienda [a 1Kb] polo.
Ille tenet celos, cui tu complexa uideris,
   Quo tuus est sponsus, hic [b 1Kb] eris ipsa simul.
Non cupis auro humeros, nec collum pingere gemmis,
   Sed melius casto pectore dura micas.
Mutasti uestem, mutasti gentis honorem,
   Cum thalamis Domini sponsa iuganda uenis.
Quam meliore uia, meruisti uota tenere,
    Quando Creatori forma creata places.
Pauperibus largas das esurientibus escas,
   Nescit habere famem, qui tua tecta petit.
Qui sine ueste iacet, tegmen pietate ministras,
   Unde calet nudus, frigora nulla [c 1Kb] timens.
Te redimente pia captiui uincula laxant,
   Que soluis uinctos, libera semper eris.
Distribuis censum, nulli sua uota negando,
   Diuitiasque tuas omnibus esse facis.
Colligis in celis quidquid dispergis in aruis,
   Semina nunc fundens, post meliora metes.
Quidquid habet mundus, fugitiuo tramite transit;
   Tempore tu modico semper habenda facis.
Hic tibi longeuis sit uita superstes in annis,
   Rursus in eternum sit tibi uera salus.



CAPUT uII. De Gelesuintha [d 2Kb] .
 [1Kb]

Casibus incertis rerum fortuna rotatur,
   Nec figit stabilem pendula uita pedem.
Semper [e 1Kb] in ambiguo seclum rota lubrica uoluit,
   Et fragili glacie lapsibus itur iter.
Nulli certa dies, nulli est [f 1Kb] sua certior hora,
   Sic sumus in statu debiliore uitro.
Dum gressu ancipiti trahit ignorantia fallens,
   Huc latet ars fouee, quo putat esse uiam [g 1Kb] .
Nescia mens hominum quid sit necis atque salutis,
   Lucifer an uita [h 1Kb] , mors sibi uesper erit.
His premimur tenebris ignari sorte futuri,
   Et uaga tam fragile hec tempora tempus habent.
 Toletus geminas [i 1Kb] misit tibi, Gallia, turres.
   Prima stante quidem, fracta secunda iacet.
Alta super colles, speciosa cacumine pulchro,
   Flatibus infestis culmine lapsa ruit.
Sedibus in patrie sua fundamenta relinquens,
   Cardine mota suo, non stetit una diu.
De proprio migrata solo noua mersit [mors sit] arena,
   Exsul et his terris, heu! peregrina iacet.
Quis ualet ordiri tanti presagia luctus,
   Stamine quo cepit texere flenda dolor?
Cum primum algentes iungi peteretur ad arctos [i 1Kb] ,
   Regia regali Gelesuintha toro.
Fixa Cupidineis caperet [k 1Kb] ut frigora flammis,
   uiueret et gelida sub regione calens.
 Hoc ubi uirgo metu, audituque exterrita sensit,
   Currit ad amplexus, Goisuinta, [l 1Kb] tuos;
Tunc matris collecta sinu, male sana reclinans,
   Ne diuellatur, se tenet [m 1Kb] , ungue, manu.
Brachia constringens nectit sine fune [n 1Kb] catenam,
   Et matrem amplexu per sua membra ligat.
 Illis uisceribus retineri filia poscens,
   Ex quibus ante sibi lucis origo fuit.
Committens secura eius se fasce leuari,
   Cuius clausa uteri pignore tuta fuit.
Tum gemitu fit mesta domus, strepit aula tumultu,
   Regine fletu plorat et omnis homo [a 1Kb] .
In populi facie lacrymarum flumina sordent,
   Infans, qui affectum nescit, et ipse gemit.
Instant legati, Germanica [b 1Kb] regna requiri,
   Narrantes longe tempora tarda uie.
Sed matris moti gemitu sua uiscera soluunt,
   Et qui compellunt, dissimulare uolunt.
Dum nate amplexu genitrix nodata [c 1Kb] tenetur,
   Pretereunt [d 1Kb] duplices, tertia, quarta dies.
Instant legati nota regione reuerti:
    Quos his alloquitur Goisuintha gemens:
Si feritate trucis [e 1Kb] premerer captiua Geloni [f 1Kb] ,
   Forsan ad has lacrymas et pius hostis erat.
Si nec corde pius, cupidus mihi [g 1Kb] cederet hostis,
    [h 1Kb] Ut natam ad pretium barbara preda daret.
Si neque sic animum uelit inclinare cruentum,
   Matri prestaret, quo simul iret iter.
Nunc mora nulla datur, pretio neque flectimus ullo.
   Qui nichil indulget, seuius hoste nocet.
Post uteri gemitus, post multa pericula partus,
   Postque laboris onus, quod graue feta tuli.
Que genui, nate matrem me non licet esse?
   Ipsaque nature lex mihi tota perit?
Affectu ieiuna meo, lacrymosa repellor:
   Nec pietas aditum, nec dat origo locum?
 Quid rapitis? differte dies, cum [i 1Kb] disco dolores,
   Solamenque mali sit mora sola mei.
Quando iterum uideam, quando hec mihi lumina [i 1Kb] ludant,
   Quando iterum nate per pia colla cadam?
Unde precor tenere gressum spectabo puelle,
   Oblectetue animos matris et ipse iocus?
Post causas, quas regna gerunt, ubi mesta reclinem?
   Quis colat affectu, lambat [k 1Kb] et ore caput?
 Extensis palmis quis currat ad oscula, uel que
   Ceruici insiliant pendula membra mee?
Quem teneam gremio, blando sub fasce laborans,
   Aut leuiore manu uerberer ipsa ioco?
Nec te ferre sinu, quanquam sis adulta, grauarer,
   Que mihi dulce nimis, et leue pondus eras.
Cur noua rura petas, illic ubi non ero mater?
   An regio forsan non capit una duas?
Que genuere ergo, lacerentur uiscera luctu,
   Gaudia cui pereunt, tempora fletus erunt.
Plorans perdam oculos, ducens mea lumina tecum,
   Si tota ire uetor, pars mea te sequitur.
Tum proceres, famuli, domus, urbs, rex ipse remugit,
    Quaque petisses [l 1Kb] iter, uox grauis una gemit.
Progrediere foras tandem, sed turba morosa,
   Soluere dum properat, se properando ligat.
Hinc tenet affectus, rapit inde tumultus euntes,
   Sic per utrasque uices flebile feruet opus.
Alter abire monet, rogat alter amore redire,
   Sic uariante fide, hic trahit, ille tenet.
Diuiditur populus, per regna nouella [m 1Kb] uetustus,
   Stat [n 1Kb] pater, it genitus, stat socer, itque gener.
[o 1Kb] Qui uidit strepitum, patriam migrare putaret,
   Et quasi captiuum crederet ire solum.
Procedunt portis, serraco [p 1Kb] in ponte retento,
   Protulit hoc fletu Gelesuintha caput:
Sic gremio, Tolete, tuo nutribar, ut egra,
   Excludar portis tristis alumna tuis?
 Quoque [q 1Kb] magis crucier, prodens mea uulnera luctu,
   Stas felix [r 1Kb] regio, cur ego preda trahor?
Antea clausa [s 1Kb] sui, modo te considero totam,
   Nunc mihi nota prius, quando recedo ferox.
Hinc te dinumero currens per culmina uisu,
   En ego de numero non ero sola tuo.
Crudeles porte, que me laxastis euntem,
   Clauibus oppositis nec uetuistis iter,
Antea uos geminas adamas petra una ligasset
   Quam daret huc ullam ianua pansa uiam.
 Urbs pia plus fueras, si murus tota fuisses,
   Me ire [a 1Kb] ut ne sineres, cingeret alta silex.
Pergo ignota locis, trepidans, quidnam antea discam
   Gentem [b 1Kb] , animos, mores, oppida, rura, nemus;
Quem precor inueniam peregrinis aduena terris,
   Quo mihi nemo uenis, ciuis [c 1Kb] , amice, parens?
Dic, si blanda potest nutrix aliena placere,
   Que lauet ora manu, uel caput ornet acu?
Nulla puella choro, neque collactanea ludat:
   Hic mea blandities, hic mea cura iaces.
Si me non aliter, uel nuda sepulcra tenerent,
   Non licet hic uiui [d 1Kb] , hic mihi dulce mori.
Non fruor amplexu, neque [e 1Kb] uisu plena recedo,
   Que me dimittis, dura Tolete, uale
Sic accensi animi lacrymarum flumina rumpunt,
    Fixus et irriguas parturit ignis aquas.
Hinc iter arripiunt genitrix, nata, agmina flentum,
   Nec piget obsequium [f 1Kb] mater anhela sequi.
Deducit dulcem per amara uiatica natam,
   Implentur ualles fletibus, alta tremunt.
Frangitur et densus uacuis ululatibus er,
   Ipsa repercusso murmure silua gemit.
Dat causas spatii [g 1Kb] genitrix, ut longius iret,
   Sed fuit optanti tempus, iterque breue.
Peruenit, quo mater ait, sese inde reuerti
   Sed quod uelle prius, postea nolle fuit.
Rursus adire cupit uia qua [h 1Kb] fert inuia matrem
   Quam proceres retinent, ne teneretur iter.
Herebant in se amplexe, pariterque [i 1Kb] replexe,
    Incipit hic gemitu Goisuintha fero:
Ciuibus ampla tuis, angusta Hispania matri,
   Et regio solis [i 1Kb] , tam cito clausa mihi.
Que licet a Zephyro calidum percurris in Eurum.
   Et de Thyrreno [k 1Kb] tendis ad Oceanum.
Sufficiens populis quamuis regionibus amplis,
   Quo est mea nata absens, terra mihi breuis es
Nec minus hic sine te errans et peregrina uidebor,
   Inque loco proprio ciuis, et exsul ero.
Queso quid inspiciant oculi, quem, nata, requirant
   Que mea nunc tecum lumina ducis, amor?
Tu dolor unus eris, quisquis mihi luserit infans,
   Amplexu alterius tu mihi pondus eris.
Currat, stet, sedeat, fleat, intret, et exeat alter,
   Sola meis oculis dulcis imago redis.
 Te fugiente errans aliena per oscula curram,
   Et super ora gemens ubera sicca premam.
De facie infantum plorantia lumina lambam;
   Et teneras lacrymas insatiata bibam.
Tali potu [l 1Kb] utinam uel parte refrigerer ulla,
   Aut plorata auide [m 1Kb] mitiget unda sitim.
Quidquid erit, crucior, nulla hic medicamina prosunt,
   uulnere distillo, Gelesuintha, tuo
Qua rogo, nata, manu chara hec coma pexa nitebit?
   Quis sine me placidas lambiat [n 1Kb] ore genas?
Quis gremio foueat, genibus ueho, ambiat ulna?
   Sed tibi preter me non ibi mater erit.
Quod superest, gemebundus [o 1Kb] amor hoc mandat eunti:
   Sis precor o felix, sed caue ualde [p 1Kb] , uale.
Mitte auide matri, uel per uaga flabra, salutem,
    Si uenit, ipsa mihi nuntiet aura boni [bonum].
Filia tum ualidis genitricis onusta querelis,
   Tristis, inops animi, nec ualitura loqui;
Clausa uoce diu, uix fauce solubile fandi,
   Pauca refert, cordis uulnere lingua grauis:
Maiestas si celsa Dei mihi tempora uellet [q 1Kb]
   Nunc dare plus uite, non daret ista uie.
Ultima sed quoniam sors irreuocabilis instat,
   Si iam nemo uetat, qua trahit ira sequar.
Hec extrema [r 1Kb] tamen loquar, et memoranda dolori.
   Hinc tua non tua [s 1Kb] sunt, Goisuintha, uale.
Oscula sic rumpunt, et fixa ori [t 1Kb] ora repellunt,
   Dum se non possunt, era lambit amor.
Hinc pilente [u 1Kb] petens loca Gallica [u 1Kb] , Gelesuintha
   Stabat fixa oculis, tristis, eunte rota.
 Et contra genitrix post natam lumina tendens,
   Uno stante loco, pergit et ipsa simul.
Tota tremens, agiles raperet ne mula quadrigas,
   Aut equus impatiens uerteret axe rotas.
Sollicitis oculis circumuolitabat amantem,
   Illuc mente sequens qua uia flectit iter.
Sepe loquebatur quasi secum nata sederet,
   Absentemque manu [x 1Kb] uisa tenere, sinu.
Prendere se credens, in uentum [y 1Kb] brachia iactat,
   Nec natam recipit, sed uaga flabra ferit.
Inter tot comites unam spectabat euntem,
   Sola uidebatur qua suus ibat amor.
Plus genitrix suspensa animo quam filia curru,
   Hec titubans uotis ibat, et illa rotis.
 Donec longe oculo, spatioque euanuit amplo,
   Nec uisum attingit, dum tegit umbra diem.
Ipsa putat dubios nate se cernere uultus,
   Et cum forma fugit, dulcis imago redit.
O nomen pietate calens, o cura fidelis,
   Quamuis absenti quid nisi mater eras?
Fletibus ora rigens, lamentis sidera pulsans,
   Singula commemorans dulcia, dura, pia,
Mobilis, impatiens, metuens, flens, anxia mater,
   Quod [a 1Kb] sequeris lacrymis, augurat [b 1Kb] altus amor.
Illa tamen pergit qua trita uiam orbita sulcat,
   Quisque suis uacuos fletibus implet agros.
Inde Pyreneas per nubes transilit Alpes,
   Quaque pruinosis Iulius [c 1Kb] alget aquis.
Qua niue [d 1Kb] canentes fugiunt ad sidera montes,
    Atque super pluuias exit acutus apex.
Excipit hinc Narbo [e 2Kb] , qua littora plana remordens,
   Mitis Atax [f 1Kb] Rhodani molliter intrat aquas.
Post aliquas urbes, Pictauas attigit arces,
   Regali pompa pretereundo uiam.
Inclytus ille quibus uere amplus Hilarius oris,
   Et satus, et situs est ore tonante loquax.
 Thrax [g 1Kb] , Italus, Scytha, Persa, Indus, Geta, Daca, Britannus
   Huius in eloquio spem bibit, arma capit.
Sol radio, hic uerbo genitalia [h 1Kb] lumina fudit,
   Montibus ille diem, mentibus iste fidem.
Hanc ego nempe [i 1Kb] nouus [i 1Kb] conspexi pretereuntem,
   Molliter argenti turre rotante uehi.
Materno uoluit pia quam Radegundis amore
   Cernere [k 1Kb] feruenter, si daret ullus opem.
Sepe tamen missis [l 1Kb] , dulci sibi dulcis adhesit,
   Et placide coluit, quod modo triste dolet.
Turonicas terras Martini, ad sidera noti,
   Inde petit, lento continuante gradu.
uigenne [m 1Kb] uolucer transmittitur alueus alno [n 1Kb] ,
   Turba [o 1Kb] comis rapidis alueus [p 1Kb] exit aquis.
Excipit inde repens uitrea Liger algidus unda,
    Quo neque uel piscem leuis [q 1Kb] arena tegit.
Peruenit, qua se piscoso Sequana fluctu
   In mare fert, iuncto Rothomagense [r 1Kb] sinu.
Iungitur ergo toro regali culmine uirgo,
   Et magno meruit plebis amore coli.
Hos quoque muneribus permulcens, uocibus illos,
   Et licet ignotos sic facit esse suos.
 Utque fidelis ei sit gens, armata per arma,
   Iurat, iure suo se quoque lege ligat.
Regnabat placido componens tramite uitam,
   Pauperibus tribuens aduena mater erat.
[a 1Kb] Quoque magis possit regno superesse perenni,
   Catholice fidei conciliata placet.
O dolor, insignis quid differs tempora fletus,
   Lugubresque uices, plura loquendo [b 1Kb] taces?
Improba sors hominum, improuiso condita [c 1Kb] lapsu,
   Tot bona tam subito sorte uolante [d 1Kb] uoras.
Nam breue tempus habens, consorti [e 1Kb] nexa iugalis,
   Principio uite funere rapta fuit.
Precipiti casu, uolucri preuenta sub ictu,
   Deficit, et uerso lumine lumen obit.
Infelix nutrix audito funere alumne,
    Exanimum ad corpus uix animata uolat.
Ipsa inter famulas incumbens prima fidelis,
   Hec tandem potuit, clausa dolore, loqui:
Sic placide matri promisi pessima nutrix,
   Te longe incolumem, Gelesuintha, fore.
Sic exstincta meum mea cernunt lumina lumen,
   Pallida sic facies, qua rubor ante fuit?
Dic aliquid miserans, misere mihi redde loquelas,
   Quid referam ad matrem, si remeare licet?
[f 1Kb] Hoc supra tantos peregrina secuta labores,
   Pro uice tale mihi munus alumna refers?
Optabas pariter nobis uitam, atque sepulcra,
   Que tecum uixi, me sine passa mori?
Ordo utinam uite iuuenique, senique fuisset.
    Te stante incolumi me prius ire neci.
uix paucas [g 1Kb] profert, uocem rapit alter ab ore,
   Nec ualet una loqui, quod uidet aula gemit [h 1Kb] .
Interea uehitur tristi lacrymosa [i 1Kb] feretro,
   Soluit et exsequias obsequialis amor.
Ducitur [i 1Kb] , ornatur, deponitur, undique fletur,
   Conditur et tumulo sic peregrina suo.
Nascitur hic subito rerum mirabile signum,
   Dum pendens lychnus lucet [k 1Kb] ad obsequium.
Decidit in lapidem, nec uergit, et integer arsit.
   Nec uitrum saxis, nec perit ignis aquis.
Fama recens resides germane perculit aures.
   Affectuque pio sic mouet ora soror [l 1Kb] :
 Hanc rogo germane mandasti, chara, salutem,
   Scripta tuis digitis hoc mihi chara refert?
Sollicitis oculis exspectabam, unde uenires,
   Non agis [m 1Kb] illud iter, quale precata fui.
Optaui Gallis te ut huc Hispania ferret,
   Non te hic chara soror, non ibi mater habet.
Extremo obsequio non huc Brunichildis adiui,
   Si tibi nil uiue, mortis honore darem.
Cur peregrina tuos non clausi dulcis ocellos?
   Auribus aut auidis ultima uerba bibi?
Officium tristi nichil impendi ipsa sorori,
   Membra, manus, faciem nec manus ista tegit.
Non licuit fundi lacrymas, nec ab ore resorbi,
   Frigida nec tepido uiscera fonte lauo.
Nutritas pariter, iunctas regionibus isdem,
    Cur ad mortis iter diuidis alte dolor?
Sicque relicta soror casu laceratur adempte,
   Hec uocat, illa iacet, nec repetita redit.
Germane ualidos audit Germania fletus,
   Quaque recurrit iter, questibus astra ferit.
Nomine sepe uocans te, Gelesuintha, sororem;
   Hoc fontes, silue, flumina, rura sonant.
Gelesuintha taces? responde ut muta sorori:
   Respondent lapides, mons, nemus, unda, polus.
Anxia, sollicitans ipsas interrogat auras,
   Sed de germane cuncta salute silent.
Nuntius hic subito fluuios transcendit et Alpes,
   Merorisque grauis tam cito penna [n 1Kb] uolat.
Optandum fuerat, postquam loca cuncta replesset,
   Tardius ad matrem hic dolor iret iter.
 Sed quod fama refert, qui plus amat, et prius audit,
   Ac dubium credit, dante timore fidem.
Mox igitur matris iaculans dolor attigit aures,
   Anxia succiso poplite lapsa fuit [ruit].
Audita de morte una mors altera pulsat,
   Et pene incolumi corpore [o 1Kb] funus erat.
Pallida suffuso tunc Goisuintha rubore,
   Molliter hec anima uix redeunte refert:
Siccine me tenero nate solabar amore,
   Ut mea nunc grauius uiscera uulnus [p 1Kb] aret?
Si nostrum iam lumen obit [q 1Kb] , si nata recessit,
    [r 1Kb] Quid me ad has lacrymas inuida uita tenes?
 Errasti, mors dura nimis, cum tollere matrem
   Funere debueris, sors tibi nata fuit.
O utinam mersis creuissent flumina ripis,
   Naufraga seu fusis terra natasset aquis,
Alta Pyrenei tetigissent sidera montes,
    [a 1Kb] Aut uitrea glacie se solidasset iter,
Quando relaxaui te Gelesuintha, sub Arcto,
   Ut nec rheda rotis, non equus isset aquis!
Hoc ergo illud erat, quod mens presaga timebat,
   Non posse amplexu uellere, nata, meo.
Paruimus uotis alienis, iussa sequentes,
   Promissa existi, non reditura mihi.
Hoc erat altus amor placida dulcedine nate,
   Quod teneris labiis ubera pressa dedi.
Cur hinc lactis opem produxit uena mamille?
    Cur alimenta dedi, nec habitura fui?
Sepe soporantem furtiua per oscula suxi,
   Ut leue dormires, uiscera supposui.
Optasse extremum de te quid profuit illud,
   Luderet ut [b 1Kb] gremio paruula neptis aui
Nec felix uota, aut infelix funera uidi,
   Perdidit heu! nimius hoc labor, illud amor.
Partitis lacrymis soror hinc, inde anxia mater,
   uocibus hec Rhenum pulsat, et illa Tagum [c 1Kb] .
Condolet hinc Batauus [d 1Kb] , gemit illinc Bethicus [e 1Kb] axis,
   Perstrepit hoc uachalis [f 1Kb] , illud Hiberus aquis,
Tot lacrymis [g 1Kb] stillasse sat est, sed ab imbre uaporis,
   Non releuanda sitim, gutta ministrat opem.
Affectus si forte potest mitescere, dicam:
   Non ea flenda iacet: que loca leta tenet.
 Dicite si quid ei nocuit, quam tempore lapso,
   Mortis iter rapuit, uita perennis alit.
Que modo cum Stephano, celesti consule, pergit,
   Fulget apostolico principe clara Petro.
Matre simul Domini plaudens radiante Maria,
   Rege sub eterno militat illa Deo.
Conciliata placet, pretioso funere fulget:
   Deposita ueteri, nunc stola pulchra tegit.
Atque utinam nobis illos accedere uultus
   Cedat amore Deus per mare, per gladios.
 uite signa tenet, uitreo cum uase cadente,
   Non aqua restinxit, nec petra fregit humi.
Tu quoque, mater, habes consultum uoce [h 1Kb] Tonantis,
   De nata et genero, nepte, nepote, uiro.
Credite, Christicole, uiuam, quia credidit illa,
   Non hanc flere decet, quam paradisus habet.



CAPUT uIII. De horto Ultrogothonis [i 1Kb] regine.
[1Kb]

Hic uer purpureum uiridantia gramina gignit,
   Et paradisiacas spargit odore rosas.
Hic tener estiuas defendit pampinus umbras,
    Prebet et uuiferis frondea tecta comis.
Pinxeruntque locum uariato germine flores,
   Pomaque uestiuit candor, et inde rubor.
Mitior hic estas [i 1Kb] , ubi molli blanda susurro,
   Aura leuis semper pendula mala quatit.
Hec magno inseruit rex Childebertus amore;
   Charius ista placent, que manus illa dedit.
De cultore trahit mellitum planta saporem,
   Forsan et hic tacitos miscuit ille fauos.
Regis honore noui duplicata est gratia pomis,
   Nare suauis odor, dulcis [k 1Kb] in ore sapor.
Qualiter ille hominum potuit prodesse saluti,
   Cuius et in pomis tactus odore placet?
Felix perpetua generetur ab arbore fructus,
   Ut de rege pio sit memor omnis homo.
 Hinc iter eius erat, cum limina sancta petebat,
   Que modo pro meritis incolit ille magis.
Antea nam uicibus loca sacra petebat [l 1Kb] amatus,
   Nunc tamen assidue templa beata tenet.
Possideas felix hec, Ultrogotho, per euum,
   Cum geminis [m 1Kb] natis tertia mater ouans.



CAPUT IX. Ad Cantum [n 1Kb] blandum uillam; de pomis dictum.
[1Kb]

uenimus ad Cantum felici tramite blandum,
   Aredium [a 1Kb] letor quo reperisse patrem.
Quod petit instigans auido gula nostra barathro,
   Excipiunt oculos aurea poma meos.
Undique concurrunt uariato mala colore,
   Credas ut pictas me tetigisse [b 1Kb] dapes.
uix digitis tetigi, fauce [c 1Kb] hausi, dente rotaui,
   Migrauitque alio preda citata loco.
Nam sapor ante placet, quam traxit naris odorem
   Sic uincente gula, naris honore caret.



CAPUT X. De Coco, qui ipsam nauem tulerat, et iniuriam fecerat.
[1Kb]

Cur mihi tam ualidas innectis cura querelas?
   Heu! mea uel tandem desere corda, dolor.
Quid reuocas casus! iam me mea sarcina lassat
   Quod iactare puto, cur duplicatur onus;
Tristius erro nimis, patriis uagus exsul ab oris,
   Quam sit Apolloniis [d 1Kb] naufragus hospes aquis.
uenimus ut Mettin [e 1Kb] , cocus illic regius instans,
   Absenti nantas abstulit, atque ratem.
De flammis ardente manu qui diripit escas,
   Ille rati nescit parcere, tutus aquis.
Corde niger, fumo pastus [f 1Kb] fuligine tinctus,
    Et cuius facies cacabus alter adest.
Cui sua sordentem pinxerunt arma colorem,
   Fixurie [g 1Kb] cucume, scafa, patella, tripes.
Indignus uersu, potius carbone notetur,
   Et piceum referat turpis imago uirum.
 Res indigna nimis, grauis est iniuria facti,
   Plus iuscella coci, quam mea iura ualent.
Nec tantum Codex, quantum se cacabus effert,
   Ut mea nec mihi sit participata ratis [Ms., rates].
Sed tamen auxilium solito porrexit amore,
   Qui Domini pascens uillicus [h 1Kb] auget oues.
Prestitit, et gracili pauidus [Ms. placidus] cum lintre cucurrit.
   Imbre, Euro, fluuio sed [i 1Kb] madefactus ego.
Iactaui [i 1Kb] reliquos, sequerentur ut inde pedestres,
   Nam si nemo [k 1Kb] foris, nemo nec intus erat.
Mergere mox habuit cunctos rapiente periclo,
   Naufragii testis nemo superstes erat.
Sic uicinus eram, postquam iactauimus omnes,
   Ictibus ut crebris lamberet unda pedes
 Obsequium, dixi, remoue, modo nolo lauari,
   Sed tamen instabat lympha [l 1Kb] rigare pedes
Nauciacum [m 1Kb] ueniens refero mea tristia regi:
   Risit, et ore pio iussit adesse ratem.
Querunt, nec poterant aliquam reperire carinam,
   Donec cuncta cohors regia fluxit aquis.
Restitit hic solus prestans solatia Gogo [n 1Kb] ,
   Quod tribuit cunctis, non negat ille suis.
Dulcius alloquitur comitem qui Papulus astat [o 1Kb] ,
   Ut quamcunque mihi redderet ipse ratem;
Omnia perlustrans uidit sub littore lintrem,
   Nec tamen hic poterat sarcina nostra capi.
Nauita cum interea fecit me stare parumper,
   Ordinat et sumptus, quos locus ipse dedit.
Quamuis parua ferat, satis est [p 1Kb] sibi sola uoluntas,
    Est nec parua quidem, quam dat amator opem.
Addidit et comes mihi pocula, gratus amicus,
   In quantum poterant [q 1Kb] rura parare merum.
Sic mihi iucundam direxti, Pappule, proram
   Felix uiue, uale, dulcis amice, comes [r 1Kb] .



CAPUT XI. Ad Dynamium [a 1Kb] Massiliensem.
 [1Kb]

Exspecto te, noster amor, uenerande Dynami,
   Quamuis absentem, quam [quem] mea cura uidet.
Que loca te teneant, uenientia flabra requiro,
   Si fugias oculos, non fugis hinc animos.
Massilie tibi regna placent, Germania [b 1Kb] nobis,
   uulsus ab aspectu, pectore iunctus ades.
Quod [c 1Kb] sine te tua pars hucusque oblita remansit,
   Nec reuocas animo membra relicta tuo?
Si sopor [d 1Kb] obrepsit, tibi me uel somnia narrent,
   Nam solet unanimes ipsa uidere quies.
 Si uigilas, fateor, ueniam tibi culpa negabit,
   Nil unde excuses desidiosus habes.
Altera signiferi reuolutis mensibus anni,
   Solis anhelantes orbita lassat equos,
Cum mea discedens rapuisti lumina tecum,
   Et modo nil sine te cerno, patente die.
uel mihi uerba dares, de fonte refusa loquaci,
   Ut faceret tecum pagina missa loqui.
Sed tamen ut tandem uenias huc, carius hortor,
   Et reuoces oculis lumen, amice, meis.



CAPUT XII. Ad Dynamium [Ms. ad eumdem].
[1Kb]

Tempora, precipiti quos inuidistis amori [e 1Kb] ?
   Officium uoti que uetuistis agi,
 Per lyricos modulos, et fila loquacia plectris,
   Qua cytharis Erato dulce reliditebur.
Ecce uaporiferum sitiens canis exerit [f 1Kb] astrum
   Et per hiulcatos feruor anhelat agros.
Hinc metuens saniem, [g 1Kb] ne quo iacularer ab igne,
   Sanguine laxato branchia nexa gero.
Labitur inde [h 1Kb] cruor, nodo manus inde tenetur,
   Et dextram innocuam uena soluta ligat.
Ut sine temperie ualidi sitis urat amoris,
   Causa meis uotis obstitit ista grauis.
Nescio quam prosit ratio perfuncta medele,
   Me tamen [i 1Kb] inde nocet, quod reticere facit.
Scribere [i 1Kb] si digitis sinerer, satis illa fuisset,
   Nunc mihi prima tui cura, secunda mei,
Ex studio [k 1Kb] studiis retrahar, silet unda camene;
    Carne fluit sanies, ne riget ore latex.
Musicus ignis abest, algent in fonte sorores,
   Nam sanguis latices hinc gelat [l 1Kb] unde rigat.
Si qua calens animo recitanda pemata pangam,
   Scis ipse hoc studio quam grauet arte [m 1Kb] labor.
Nam cruor ablatus magis otia lenta requirit,
    [n 1Kb] Quo neque frigus hiat, nec uapor ustus [o 1Kb] eat.
Secretumque petit, ne [p 1Kb] flabilis aura flagellet,
   Quo recreans animum, stat uiror, halat odor.
Ast ego posthabeo affectu mea seria uestro,
   Cura tui faciem, nam mea terga tenent [q 1Kb] .
Post sudorem habui modo [r 1Kb] nam dare membra quieti
   Ordine postposito tempora rumpit amor.
Dico parum, propriam tibi dum uolo ferre salutem,
   Sed [s 1Kb] mea prospicio, cum tua uota colo.
 Nunc cape parua, cate [t 1Kb] , et pollens clue clance, Dynami,
   Clare decore tuo, chare fauore meo
Partibus Italie aduecto mihi Rhenus, et Ister [u 1Kb]
   Quem cecinere prius quam daret ipse locus,
 Insignem specie, celsum lare, lege sagacem,
   Omnibus equalem spe, sale, pace, fide.
Incidit [a 1Kb] unde mihi, fateor, te forte [b 1Kb] uidendi,
   Arctoi gelida sub regione calor.
Plusque libens uultus [c 1Kb] efferueo totus in illos,
   Ad patrie reditus quam peregrina cohors.
uisibus atque tuis issem uel ocius, ac si
   Ad patris amplexus de Thelamone [d 1Kb] satus.
uix quoque tam cupidus uario sinuamine sulcat
   Rusticus arte solum, nauita [e 1Kb] plustre fretum.
Ex illo, celebrande cliens, stat pars mea tecum;
   Et uenis huc anime pars mediata mee.
Antea corde mihi notus, quam lumine uisus,
   Quem mente astringo, sineque tango manu.
Brachia qui nec dum circum tua colla cateno,
    Quod digiti nequeunt, alligat illud amor.
Longius inde absens, ibi sed pertingo, quod opto,
   Quo [f 1Kb] pede non uenio, pectore totus [g 1Kb] eo
 Nos licet obstet Arar [h 1Kb] , Rhodanusque, natamus amore,
   Nec uetat ire animum, qui uetat ire gradum.
      Legi etiam missos alieno nomine uersus,
   Quo quasi per speculum reddit imago uirum.
Fonte Camenali [i 1Kb] quadrato spargeris orbi,
   Ad loca, que nescis, duceris oris [i 1Kb] aquis.
Hinc quoque non aliquo nobis abolende recedis,
   Quo fixus scriptis nosceris esse tuis.
Interiora mei penetrans possessor agelli,
   Felix perpetuo [k 1Kb] , dulcis amice, uale.
Spectans oris opem, melioraque syderis optans,
   Currat ut affectus [l 1Kb] , stet tibi longa salus;
Sacris Theodori [m 1Kb] primo lare sedis aplaudo,
   Felici egregio, quem dedit orbis honor
Albino [n 1Kb] eximio, Helie, claroque Iouino [o 1Kb]
    Pro Fortunato redde salutis opus.
Hec tibi elisi [p 1Kb] modulatus simplice cantu,
   Sed [q 1Kb] tonat architypho barbitos [r 1Kb] inde sopho.



LIBER SEPTIMUS.



CAPUT PRIMUM. Ad Gogonem [a 1Kb] .
 [1Kb]

Orpheus orditas moueret dum pollice chordas,
   uerbaque percusso pectine fila darent,
Mox resonante lyra tetigit dulcedine siluas,
   Ad cithere cantus traxit amore feras
 Undique miserunt uacuata cubilia damas,
   Deposita rabie tigris et ipsa [a 1Kb] uenit.
Sollicitante melo nimio philomela uolatu,
   Pignora contemnens, fessa cucurrit auis.
Sed quamuis longo spatio lassauerat alas,
   Ad uotum ueniens se recreauit auis.
Sic stimulante tua captus dulcedine Gogo,
   Longa peregrinus regna uiator adit.
Undique festini [b 1Kb] ueniunt ut promptius omnes,
   Sic tua lingua trahit, sicut et ille lyra.
Ipse fatigatus huc postquam uenerit exsul,
   Antea quo doluit, te [c 1Kb] medicante, caret.
Eruis afflictis gemitus, et gaudia plantas;
   Ne tamen arescant, oris ab imbre foues.
Aedificas sermone fauos, noua mella ministras [d 1Kb] ,
    Dulcis et eloquii [e 1Kb] nectare uincis apes.
Ubere fonte rigat labiorum gratia pollens,
   Cuius ab arcano uox epulanda fluit.
Peruigili sensu diues prudentia regnat,
   Fomite condito cui salis unda natat.
Qui fulgore animi radios a pectore uibras,
   Et micat interior lux imitata diem.
Sed uicibus mundum modo sol, modo nubila complent,
   At tua semper habent corda serena diem.
uisceribus promptis templum pietatis haberis,
   Muneribusque sacris es [f 1Kb] fabricata domus.
Forma uenusta tibi proprio splendore coruscat,
   Ut mentis habitum uultus et ipse probet.
Omne genus laudum specie concludis in una,
   Nec plus est aliquid quam tua forma gerit,
 Principis arbitrio Sigiberti magnus haberis,
   Iudicium regis fallere nemo potest.
Elegit sapiens sapientem, et amator amantem,
   Ac ueluti flores docta sequestrat apes.
Illius ex [g 1Kb] merito didicisti talis haberi,
   Et domini mores, serue benigne, refers.
Nuper ab Hispanis per multa pericula terris,
   Egregio regi gaudia summa uehis.
Diligis hunc tantum, quantum meliora parasti,
   Nemo armis potuit quod tua lingua dedit.
 Hec bona si taceam, te nostra silentia laudant,
   Nec [h 1Kb] uoces spectes, qui mea corda tenes.
uera fauendo cano, neque me fallacia damnat,
   Teste loquor populo, crimine liber ero.
Hec tibi longinquos laus ardua surgat in annos,
   Hec te uita diu seruet, et illa colat.



CAPUT II. Ad eumdem, cum rogaretur [i 1Kb] ad cenam.
[1Kb]

Nectar, uina, cibus, uestis, doctrina, facultas,
   Muneribus largis, tu mihi Gogo sat es.
Tu refluus Cicero, tu noster Apicius [i 2Kb] exstas,
    Hinc satias uerbis, pascis [k 1Kb] et inde cibis.
Sed modo da ueniam bubula [l 1Kb] turgente quiesco,
   Nam fit lis uteri, si caro mista fremat.
Hic ubi bos recubat, fugiet, puto, pullus, et anser,
   Cornibus et [m 1Kb] pennis non furor equus erit [n 1Kb] .
Et modo iam somno languentia lumina claudo,
   Nam dormire meum carmina leta probant.



CAPUT III. Item ad eumdem.
[1Kb]

Quas mihi porrexit modo pagina missa querelas,
    Immunem culpe me loquor esse tue.
[o 1Kb] Nam causam remur, tua plus presentia lesit,
   Quo uos peccastis crimine, culpor ego.
Non tamen ex tali titulo dulcedo peribit,
   Fructus amicitie, corde colente [p 1Kb] , manet.



CAPUT Iu. Ad eumdem.
[1Kb]

Nubila, que, rapido [a 1Kb] perflante Aquilone, uenitis,
   Pendula sidereo que mouet axe rotam [b 1Kb] ,
Dicite qua [c 1Kb] uegetet charus mihi Gogo salutem [d 1Kb] ,
   Quid placidis rebus mente serenus agat [e 1Kb] .
Si prope fluctiuagi remoratur [f 1Kb] littora Rheni,
   Ut salmonis adeps rete [g 1Kb] trahatur aquis.
Aut [h 1Kb] super uuifere [i 1Kb] Muselle obambulat amnem,
   Quod [i 1Kb] leuis ardentem temperet aura diem.
Pampinus, et fluuius medius [k 1Kb] ubi mitigat estus;
   uitibus umbra [l 1Kb] rigens, fluctibus unda recens.
 Aut Mosa [m 1Kb] dulce sonans, quo grus, ganta [n 1Kb] anser, olorque est,
   Triplice merce ferax, alite, pisce, rate.
An tenet herbosis qua frangitur Axona [o 1Kb] ripis.
   Cuius aluntur aquis pascua, prata, seges [p 1Kb] ;
Isara [q 1Kb] , Sara [r 1Kb] , Chares [s 1Kb] , Schaldis [t 1Kb] , Saba [u 1Kb] , Somena [u 1Kb] , Sura [x 1Kb] ,
   Seu qui Mettin [y 1Kb] adit, de [z 1Kb] sale [Ms., Salia] nomen habens?
Aut estiua magis nemorum, saltusque pererrans,
   Cuspide, rete feras hinc [aa 1Kb] ligat, inde necat?
 Ardenne [a 2Kb] , an uosagi, cerui, capre, helicis [b 8Kb] ursi
   Cede sagittifera silua fragore tonat?
Seu ualidi bufali ferit inter cornua campum,
   Nec mortem differt ursus, onager, aper?
An sua rura colens, exusta noualia sulcat,
   Et rude ceruici [c 1Kb] taurus aratra gemit?
Siue palatina residet modo letus in aula,
   Cui schola congrediens [d 78Kb] plaudit amore sequax?
An, cum dulce Lupo pietatis iura retractat,
   Consilioque pari mitia mella creant?
Quo pascatur inops, uidue solatia prestent,
   Paruus tutorem sumat, egenus opem.
Quidquid agunt pariter, felicia uota secundent;
   Et ualeant Christi regis amore frui.
uos precor, o uenti, qui curritis, atque reditis,
    Pro Fortunato nuntia ferte suo.



CAPUT u. De Bodegisilo [e 1Kb] duce.
[1Kb]

Pectore de sterili si flumina larga rigarem,
   Non te sufficerem, dux Bodegisle [f 1Kb] , loqui.
 Inuasit nostram subito tua gratia mentem,
   Ut modo plus uester quam meus esse uelim.
Quo primum placidos merui cognoscere uultus,
   Oris ab unguento membra refecta gero.
Colloquio dulci satiasti pectus amantis,
   Nam mihi deuoto dant tua uerba cibum.
Distribuunt epulas alii, que corpora supplent,
   Unde animum saties, das magis ipse dapes.
Non sic inficiunt placidissima mella falernum,
   Ceu tuus obdulcat pectora nostra sapor.
Qualiter oblectas, quos semper amare uideris,
   Hore qui spatio me facis esse tuum?
Que tibi sit uirtus, si possem, prodere uellem,
   Sed paruo ingenio magna referre uetor.
Exiguus titubo tantarum pondere laudum,
    Sed melius gradior, quem tua facta regunt;
Massilie ductor felicia uota dedisti,
   Rectoremque suum laude perenne refert.
Hic tibi consimili merito Germania plaudit,
   Cuius ad laudem [g 1Kb] certat uterque locus.
De bonitate tua lis est regionis utreque [h 1Kb] ,
   Te petit illa sibi, hec retinere [i 1Kb] cupit.
Iustitiam pauper nunquam, te iudice, perdit,
   Nec poturit pretio uertere uera potens.
 Non ligat immunem, non soluit pena nocentem,
   Nil persona capit, si sua causa neget.
Lumina cordis habes, animi radiante lucerna,
   Et tuus eterna luce coruscat apex.
Ingenio torrente loquax de fonte salubri,
   Diuitiasque pias ore fluente rigas.
Si uideas aliquem defectum forte labore [a 1Kb]
   Nilus ut Aegyptum, sic tua lingua fouet.
Qui patrias leges intra tua pectora condens,
    [b 1Kb] Implicite cause soluere fila potes.
Assiduis epulis saturas, uenerande, cateruas,
   Et repletus abit, qui tua tecta petit.
Si uenis in campos, ibi plebs pascenda recurrit,
   Consequiturque suas, te comitando, dapes.
uota feras cunctis per secula longa superstes;
    Et maneas populi semper in ore potens.



CAPUT uI. De Palatina [c 2Kb] filia Gallimagni, uxore Godegisili ducis.
[1Kb]

Lucifer ut nitidos producit in ethere [d 1Kb] uultus,
   Clarior et leto nuntiat ore diem,
Ornat eundo polum, terris quoque lampada mittit [e 1Kb] ,
   Atque inter stellas lumine regna tenet:
[f 1Kb] Sic tua diffundens radiantia lumina uultu,
   Femineos uincis pulchrior ore [g 1Kb] choros.
Et [h 1Kb] tibi sic cedit muliebris turba decore,
    Ut solis radiis lumine luna minor.
Clara serenatos permutat forma colores,
   Lilia nunc reparans, nunc uerecunda rosas.
Credite, nam si quis uultus conspexerit illos,
   Hic relegit [i 1Kb] flores, quos dare uerna solent.
 Pingere non possunt pretiosam uerba figuram.
   Nec ualet eloquium mira referre meum.
Gratior incessu, [i 1Kb] sensu reuerenda pudico,
   Talis in ingenio, qualis in ore nitor.
Blandior alloquio, placidis suauissima uerbis,
   Despiciamque lyram, si tua lingua sonat.
Pectore perspicuo sapientia prouida fulget,
   Ornatur sexus, te radiante, tuus.
Coniuge peruigili nituit magis aula mariti,
   Floret et egregia [k 1Kb] dispositrice domus.
Iure quidem magna est, que est Galli filia magni,
   Sed merito nate creuit honore pater.
Non aliter poterat, nisi munere clarior esse,
   Que meruit celso digna placere uiro.
Elegit e multis, quam charus amaret amantem.
    Et iudex patrie iudicat [l 1Kb] ipse sibi.
Ambo pares iuncti longos maneatis in annos [m 1Kb] ,
   Et quecunque uolunt gaudia uestra, ferant.



CAPUT uII. De Lupo [n 1Kb] duce.
[1Kb]

Antiqui proceres, et nomina celsa priorum
   Cedant cuncta, Lupi munere uicta ducis.
Scipio quod sapiens, Cato quod maturus habebat [o 1Kb] ,
   Pompeius felix, omnia solus habes.
 Illis consulibus Romana potentia fulsit:
   Te duce sed nobis hic modo Roma redit.
Te tribuente aditum, cunctis fiducia surgit,
   Libertatis opem libera lingua dedit.
Mestitiam si quis confuso in pectore gessit,
   Postquam te uidit, spe meliore manet.
Fundatus grauitate animi, quoque corde profundus [a 1Kb] ,
   Tranquilli pelagi fundis ab ore salem.
Sed [b 1Kb] facunda magis plebi tua munera prosunt,
   Tu condis sensus; nam salis unda cibos.
Consilii radix, fecundi uena saporis,
   Ingenio uiuax, ore rotante loquax.
Qui geminis rebus fulges, in utroque paratus,
   Quidquid corde capis, prodere lingua potest.
Pectore sub cuius firmantur pondera regis,
    Pollet et auxilio publica cura tuo.
Subdis amore nouo tua membra laboribus amplis,
   Pro requie regis, dulce putatur onus.
O felix animus, patrie qui consulit actus [c 1Kb] ,
   Et uiuit cunctis mens generosa uiris.
Legati adueniunt, te respondente, ligantur,
   Et iaculo uerbi mox iacuere tui.
Lancea sermo fuit, quoque uox armata loquentis,
   Auspicium palme te Sigebertus habet.
Responsum gentis sensu profertur ab illo,
   Et uotum populi uox ualet una loqui.
Cuius ab ingenio sortita est causa triumphum;
   Assertoris ope, iustior illa fuit.
Nullus enim poterit proprias ita pandere causas,
    Ceu tua pro cunctis inclyta lingua tonat.
Nilus ut Aegyptum recreat, dum plenus inundat,
   Sic tu colloquii flumina [d 1Kb] cuncta foues.
Iustitia florente, fauent [e 1Kb] , te iudice, leges;
   Causarumque equo pondere libra manes.
Ad te confugiunt, te cingula celsa requirunt,
   Nec petis ut habeas, te petit omnis honor.
 In cuius gremio nutritur adepta potestas,
   Quo rectore datus crescere nouit apex.
Quam merito retinet concessos semper honores,
   Per quem digna magis culmina culmen habent.
Antiquos animos Romane stirpis adeptus,
   Bella moues [f 1Kb] armis, iura quiete regis.
Fultus utrisque bonis, hinc armis, legibus illinc,
   Quam bene fit primus [g 1Kb] , cui fauet omne decus.
Que tibi sit uirtus cum prosperitate superna,
   Saxonis [h 1Kb] et Dani gens cito uicta probat.
Borda a [i 1Kb] qua fluuius sinuoso gurgite currit,
   Hic aduersa acies, te duce, cesa ruit.
Dimidium uestris iussis tunc paruit agmen,
   Quam merito uincit, qui tua iussa facit.
Ferrate [i 1Kb] tunice sudasti [sudas sub] pondere uictor,
    Et sub puluerea nube coruscus eras.
Tamque [k 1Kb] diu pugnas, acie fugiente, secutus,
   Langona [l 1Kb] dum uitreis terminus esset aquis.
Qui fugiebat iners, amnis dedit ille sepulcrum,
   Pro duce felici flumina bella gerunt.
Inter conciues meruit te Gallia lumen,
   Lampade qui cordis splendor ubique micas.
Sunt quos forma potens, sunt quos sapientia prefert [m 1Kb] ,
   Singula sunt aliis, sed bona plura tibi.
Occurrens dominis ueneranda palatia comples [n 1Kb] ,
   Et tecum ingrediens multiplicatur honor.
Te ueniente nouo domus emicat alma sereno,
   Et reparant genium regia tecta suum.
Nempe oculos recipit, cum te uidet aula redire,
   Quem commune ducum lumina lumen habent.
 Principis auxilium, patrie decus, arma parentum,
   Consultum reliquis, omnibus unus amor.
Admiranda etiam quid de dulcedine dicam?
   Nectare qui plenus construis ore fauos.
Chara serenatum comitatur gratia uultum,
   Fulget et interius perpetuata dies.
 Qui satias escis, reficis [a 1Kb] sermone benignus,
   Sepositis epulis, sunt tua uerba dapes.
Quis tibi digna loqui ualeat, quem uoce patente [b 1Kb] ,
   Rex pius ornatum predicat esse suum?
Sit tibi summus apex illo regnante per euum,
   uitaque sit presens, atque futura colat.



CAPUT uIII. Ad eumdem.
[1Kb]

Aestifer ignitas cum Iulius urit arenas,
   Siccaque puluereo margine terra sitit,
Languidior placidas uix pampinus explicat umbras,
    Mollior et glaucas contrahit herba comas,
Submissis foliis Phebi regnante uapore,
   uix sua defendit frigida tecta nemus.
Pabula fastidiens fugit estu bucula saltus,
   Ipse nec afflictis [c 1Kb] pascitur herbis equus.
Longius [d 1Kb] expositam linguam canis ore flagellat,
   Ilia lassa trahens, tristis anhelat ouis.
Forte uiator iter, gradiens feruentibus horis,
   Uritur accensus, sole premente, comis.
Qui arescente solo, modico recreetur ut haustu,
   Sepius irriguas anxius optat aquas.
Arboris aut tremule uiridante cacumine fuso,
   Frondibus oppositis temperat [e 1Kb] umbra sitim.
Pro peritate noua si iam prope lucus opacet,
   Et uitrei fontis sibilet unda recens:
 Huc properans placidis homo letus sternitur aruis.
   uoluit in herbosos et sua membra toros.
uota secunda [f 1Kb] tenens gemino refouetur ameno,
   Hinc leuat umbra diem, hinc fugat unda sitim.
Carmina si qua tenet, cantu modulante, recurrit,
   Prouocat et placidos blandior aura sonos.
[g 1Kb] Si sibi forte fuit bene notus Homerus Athenis,
   Aut Maro Traiano [h 1Kb] lectus in orbe foro,
 uel si Dauidico didicit sacra dogmata plectro,
   Psallit honorificum, fauce rotante, melum,
Tangitur aut digito lyra, tibia, fistula, canna,
   Quisque suis Musis carmine mulcet aues,
Sic ego curarum [i 1Kb] ualido defessus ab estu,
   Noscens te saluum, fonte refectus agor.
O nomen mihi dulce Lupi, replicabile semper,
   Quodque mei scriptum pagina cordis habet.
Quem semel inclusum tabulis dulcedinis intus,
   Non obolenda uirum pectoris arca tenet.
Thesauros pietatis habens, pretiosa uoluntas,
   Producens animo [i 1Kb] pura talenta suo.
Diuitias quas mundus habet mens aurea uincit.
   Gemmarumque decus, corde micante, refert.
Sensus aromaticus suaues diffundit odores,
    Hoc tribuens anime quod bene thura solent.
Melle saporatum refluens a pectore uerbum,
   Et sale conditum reddis ab ore sophum.
Post tenebras noctis, stellarum lumina subdens,
   Lucifer ut radiis, sic mihi mente nites.
Ut recreat mundum ueniens lux solis ab ortu,
   Illustrant animum sic tua uerba meum.
Cum peregrina meos tenuit Germania uisus,
   Tu Pater et patrie consuliturus eras.
Quando merebar ouans placidos intendere uultus,
   Mox geminata mihi fulsit in orbe dies.
Conserui quoties uestro sermone loquelas,
   Credidi in Ambrosiis me recubare rosis.
Omnibus [k 1Kb] una manens, sed plus tua gratia nobis,
   uinxit in affectu, me properante, suo.
 Nunc quoque pro magnis quis digna rependat honoris?
   Materia uincor, est quia lingua minor.
Sicque per ascensum [l 1Kb] culmen supereminet altum,
   Hinc meus urget amor, hinc tuus obstat honor.
Sed pro me reliqui laudes tibi reddere certent,
   Et qua quisque ualet, te prece, uoce sonet.
Romanusque lyra, plaudat tibi barbarus harpa [m 17Kb] ,
   Grecus Achilliaca, chrotta [n 134Kb] Britanna canat.
 Illi te fortem referant, hi iure potentem,
   Ille armis agilem, predicet iste libris.
Et quia rite regis quod pax est, bella requirunt;
   Iudicis ille decus concinat, iste ducis.
Nos tibi uersiculos, dent barbara carmina [a 1Kb] leudos,
   Sic uariante tropo laus sonet una uiro.
Hi celebrem memorent, illi te lege sagacem,
   Ast ego te dulcem semper habebo, Lupe.



CAPUT IX. Ad Lupum ducem.
[1Kb]

 Officiis intente piis, memorator [b 1Kb] amantis,
   Prompte per affectum consuliture tuum,
Charius absentis nimium miseratus amici,
   Quando, latente loco, signa requirit amor.
[c 1Kb] Unde meis meritis datur hoc, ut protinus esset
   Spes Fortunati cura benigna Lupi?
Exsul ab Italia nono [d 1Kb] , puto, uoluor in anno:
   Littoris Oceani contignante [e 1Kb] salo.
Tempora tot fugiunt, et adhuc per scripta parentum,
   Nullus ab exclusis [f 1Kb] me recreauit apex.
 Quod pater, ac genitrix, frater, soror [g 1Kb] , ordo [h 1Kb] nepotum,
   Quod poterat regio, soluis amore pio.
Pagina blanda tuo sub nomine missa benigno,
   Nectarei fontis me recreauit [i 1Kb] aquis.
Nec solum a uobis me dulcis epistola fouit,
   Missus adhuc in rem portitor inde uenit.
Munera quis poterit, rogo, tot memor ore referre?
   Affectum dulcem pandere lingua nequit.
Sed tibi restituat rex cuncta supernus ab alto,
   Que minimo [i 1Kb] fiunt, qui docet esse suum.



CAPUT X. Ad Magnulphum [k 1Kb] fratrem Lupi.
[1Kb]

Quam cito fama uolat [l 1Kb] pernicibus excita pennis.
   Et loca cuncta suis actibus aucta replet?
Nam tibi cum Rhenus, mihi sit Liger ecce propinquus,
   Hic, Mangulfe decens, magnus honore places.
Sic tuba preconis Sigimundi [m 1Kb] missa cucurrit,
   Ut tua diffuso sint bona nota loco.
Quod tamen in breuibus uix signat epistola uerbis,
   Non quia cuncta canit, nec reticere [n 1Kb] cupit.
Iuridico in primis pollens torrente relatu,
   Sic regis, ut reuoces facta uetusta nouus [o 1Kb] .
 Cuius in officiis equi cultoris aratrum,
   Semine iustitie plebs sua uota metit.
Nemo caret propriis, alienis nemo recumbit,
   Sic facis, ut populum non uacet esse reum.
Sollicitudo tua reliquis fert dona salutis,
   Et labor unius fit populosa quies.
Aequalis, concors, ut ab omnibus alme uoceris,
   Legibus hinc iudex, hinc bonitate parens.
Da paucis ueniam, quoniam mihi portitor instat,
   Nam de fratre Lupi res monet [a 1Kb] ampla loqui.
Sic tribuat Dominus, meritis reparetis ut illum,
   Quem pariter tecum cordis amore colo.



CAPUT XI. Ad Iouinum [b 1Kb] rectorem prouincie.
[1Kb]

Prosaico quoties direxi scripta relatu,
   Nullaque de uestro pocula fonte bibo,
Quem [c 1Kb] prius irrigua recrearas ditior unda,
   Nec modo Castaliis redditur haustus aquis.
Si me cura minor uestri tenuisset amoris,
   Iam fuerat lucrum [d 1Kb] stringere colla manu.
Nunc magis, inde minus capio, quia diligo maius [e 1Kb] ,
   Et cum plus cupiam, uota negata [nugata] gero [f 1Kb] .
Qui [g 1Kb] tibi transfudit mea pectora pectore tuto,
   Cur rogo non pariter lumina lumen habent?
uel quod, amice, licet scriptis fero, chare, salutem,
    Sed mihi qua releuer pagina reddat opem.



CAPUT XII. Ad eumdem [h 1Kb] .
[1Kb]

Tempora lapsa uolant, fugitiuis fallimur horis,
   Ducit et in senium lubrica uita uiros.
Fine trahit celeri sine [i 1Kb] fune uolubilis axis,
   Nec retinet rapidas ad sua frena rotas.
Cuncta mouens secum momenta, et pondera rerum,
   Donec meta auidos sistere cogat equos.
Sic quoque dissimiles ad finem tendimus omnes,
   Nemo pedem retrahit, quo sibi limes erit.
Imperiale caput, regnum trahit, atque [i 1Kb] senatum,
   Nec spectante die, cum uenit hora, rapit.
Quid sunt arma uiris? cadit Hector, et ultor Achilles,
   Aiax in clypeo [Ms., Aiacis clypeo], murus Acheus [k 1Kb] , obit.
 Quid satis est cupido, gremio quod condit auaro [l 1Kb] ?
   Deliciis soluis [refluis] [m 1Kb] , Attalus auctus abest.
Quis non uersutus recubet [n 1Kb] , dum fine supremo,
   De Palamede [o 1Kb] , potens, ars in Ulysse perit?
Forma uenusta fluit, cecidit pulcherrimus Astur Astris [p 1Kb] ,
   Occubat Hyppolitus, nec superexstat Adon.
Non agiles fugiunt quo terminus instat [q 1Kb] eundum,
   Nam cum fratre, celer sorte, Quirinus abit.
Quid rogo cantus agit? modulis blanditus [r 1Kb] acutis,
   Orpheus, et cythare uox animata iacet.
Docta recessuris quid prodest lingua sophistis,
   Qui [s 1Kb] uoluere loqui curua, rotunda poli?
Archita [t 1Kb] , Pythagoras, Aratus, Cato, Plato, Chrysippus,
    Turba Cleantharum [u 1Kb] stulta fauilla, cubat.
Quidue peta [u 1Kb] potest Maro, Lysa [x 1Kb] , Menander, Homerus,
   Quorum nuda [y 1Kb] tabo membra sepulcra tegunt?
Cum uenit extremum, neque Musis carmina prosunt,
   Nec iuuat eloquio detinuisse melos.
 Sic dum puncta cadunt, fugiunt presentia rerum,
   Et uite tabulam tessera rapta leuat.
Est tamen una salus, pia, maxima, dulcis, et ampla,
   Perpetuo trino posse placere Deo.
Hoc ualet, atque uiget, manet, et neque fine peribit,
   Hinc quoque post tumulum nascitur almus honor.
Quod superest, habitu [a 1Kb] meritorum, flore beato,
   Suauis iustorum fragrat [fragat] odor tumulo.
Gratius [b 1Kb] aura fluens, quam spiret [c 1Kb] aroma Sabeum,
    [d 1Kb] uincens, que pinguis balsama silua reflat.
Cinnama, caltha, crocus, uiole, rosa, lilia cedunt
   Ut similis nullus [e 1Kb] nare bibatur odor.
Quid? quod morte magis uirtus generatur in illis,
   Dumque sepulcra tenent, languida membra [f 1Kb] fouent.
Multorum dubiam solidant pia funera uitam,
    Et redit ex tumulo uiuificatus homo.
Nobilis urna tegit pretiosa talenta tonantis,
   Ac terris recubat quod super astra uolat.
Qui sub amore Dei, sacro moderamine uiuens,
   Fit peregrinus humi, ciuis, eundo, poli.
Denique post illos qui fundamenta coruscant,
   Postque Petri ac Pauli limina [g 1Kb] prima fide,
Quis numerus radiet sanctorum sparsus in orbe,
   Quanta columnarum gratia fusa uiget?
Per loca, per populos mundo sua sidera presunt,
   Quidquid ab Oceani circulus ambit aquis.
Arctos, meridies, oriens, occasus honorat [h 1Kb] ,
   Lumina [limina], muneribus clarificata suis.
De reliquo nichil est, quodcunque uidetur in orbe,
   Nam tumor hic totus, fumus et umbra sumus.
 Cur igitur metu [i 1Kb] trahitur data uita susurro,
   Nec Fortunato pauca, Iouine, refers?
Tempora lapsa uides, neque longa silentia rumpis,
   Me quoque ne recrees, ad mea damna taces.
Non ita rebar ouans, postquam Germania nostros,
   Contulerat uisus, ut resiliret amor.
Credideram potius quantum se tenderet etas,
   Ut uestri affectus se duplicaret opus.
Heu magis, ut uideo, uota in contraria currunt,
   Tempora longantur, sed breuiatur amor.
An quantum ex oculo, tantum tibi corde recedo?
   Et tam longe animo, quam sumus ambo loco?
Non ego sic refero, quoniam tibi pectore nector,
   Predicat hoc aliter, mens ubi dulce sonat [i 1Kb] .
Nam cui chara fides animum sociauit amice [k 1Kb] ,
    Quod minus est oculis, flagrat amore magis.
Et licet absentem paries, locus, aula retentet,
   Corde suo illic est, est ubi forma placens.
 Prospicit affectu, quem uultu non uidet ipso,
   Et uox longinqua de regione sonat.
Quid gerit, aut ubi sit, tacito dare uerba uidetur,
   Intra se loquitur pectore clausus amor.
Si uolat aura leuis, putat inde uenire salutes,
    [l 1Kb] Hoc fragor aure refert, quod homo mente gerit.
Hinc tuus ergo cliens ego, chare, colende requiro,
   Absentem faciunt quem loca, non animus.
Qui semper nostro [m 1Kb] memoraris, haberis in ore,
   Scribimus et [n 1Kb] hec dum, non sine te loquimur.
Affectu, studio, uoto, tua brachia cingo,
   Atque per amplexum pectora, colla ligo.
Ingrederis mecum, pariterque moueris amator,
   Et quasi blanda loquens, oscula libo labris.
Ante oculos habeo, sed chara refugit imago,
    Hic quoque quem [o 1Kb] habeo, non retinere queo.
Alternis uicibus modo uadis, et inde recurris,
   uix fugis ex oculis, ecce figura redis.
Et cum terga dabis, facies mihi cernitur insons,
   Si pede conuersus, fronte regressus ades.
Sepe etiam uideor dare te pia dicta relatu,
   Illic forte taces, hic mihi uerba refers.
Hoc de te minus est, quia prendi non potes absens;
   Nam uelut illic es totus, et hic meus es.
Qualiter ambo simul paucis halitauimus horis,
   Non fugit ex oculis, dum manet ista dies.
Misimus o quoties timidis epigrammata chartis,
   Et tua, ne recreer [p 1Kb] , pagina muta silet?
Quis, rogo, reddat eas, taciti quas perdimus, noras?
   Tempora non reuocat lux leuis, atque fugax.
 Dic homo, note meus: quid agis? quid amice recurris?
   Si tua rura colis, cur mea uota neges?
Scribe uacans animo, refer alta pemata uersu,
   Et quasi ruris agrum, me cole uoce, melo.
Per thoraca meum ducas, precor, oris [q 1Kb] aratrum;
   Ut lingue sulcus sint sata nostra tue [r 1Kb] .
Pectoris unde seges grauidis animetur aristis,
   Pullulet et nostro farre nouale ferax.
Nam mihi si loqueris, bone uir, pietatis opime,
   Exsuperas labiis dulcia mella fauis.
Plusque liquore placet, quam fert oleagina succo,
   Suauius et recreat, quam quod aroma reflat.
Cum Aspasio pariter caris patre, fratre, Leone,
   Longa stante die, dulcis amice, uale.



CAPUT XIII. Ad Felicem, [s 1Kb] socerum eius.
 [1Kb]

Ardua Pierio cui constant culmina fastu,
   uix humili ualeo tangere claustra manu.
Sed quoniam patrie fuit aula sodalibus una,
   Affectu [a 1Kb] fidens, pulso, benigne, fores.



CAPUT XIu, De Mummuleno [b 1Kb] .
[1Kb]

Dum mihi fessus iter gradior prope noctis in umbra,
   Solis in occasu, iam fugiente die:
 Cum super undarum [c 1Kb] uiridantes gramine ripas,
   Pascua conspexi, pastus et ipse fui.
Huc oculis captus, uoto ducente, trahebar,
   Deflectensque uiam, prosperiora peto.
Mummolenus enim, qui celsa palatia regis
   Altis consiliis crescere rite facit,
Inter conciues merito qui clarior exstat,
   Quemque super proceres unica palma leuat,
Nobilitate [d 1Kb] potens, animo bonus, ore serenus,
   Ingenio solers, et probitate sagax,
Cui genus a proauis radianti luce coruscat,
   Moribus ipse tamen uicit honore patres.
Huc ergo adueniens, epulis expletus opimis,
   Quem uidisse, mihi constitit esse cibum.
 Fercula magna quidem, dapibus cumulata benignis,
   Ac si colle tumens, discus onustus erat.
Undique montis opus medium quasi uallis habebat,
    Quo meliore uia piscis agebat iter.
Ille natans oleum, pro undis; pro cespite, discum
   Incoluit, cui pro gurgite mensa fuit.
Attamen ante aliud data sunt mihi mitia poma,
   Persica que uulgi nomine dicta sonant.
Lassauit dando, sed non ego lassor edendo,
   uocibus hinc cogens, hinc tribuendo dapes.
Mox quasi parturiens subito me uentre tetendi,
   Admirans uterum sic tumuisse meum.
Intus enim tonitrus uario rumore [e 1Kb] fremebat,
   uiscera conturbans Eurus et Auster erat.
Non sic Aeoliis turbatur arena procellis,
   Nec uaga per pelagus puppis adacta tremit.
Nec sic inflantur uentorum turbine folles,
   Malleolis famulos quos faber ustus habet.
 Alter in alterius ructabat [f 1Kb] mole susurros,
   Et sine [g 1Kb] me mecum pugna superba fuit.
Sit tibi longa [h 1Kb] salus, celsa cum coniuge, rector,
   Et de natorum prole uoceris auus.
Laudis honore potens, felicia tempora cernas,
   Et ualeas dulces concelebrare iocos.



CAPUT Xu. De Berulfo [i 2Kb] comite [i 1Kb] .
[1Kb]

Delicias, Berulfe, tuas spectando [k 1Kb] libenter,
   Me fateor duplicem sustinuisse famem;
Sic ego credebam, quarta [l 1Kb] satiarer ut hora,
    Me nec ad octauam mensa benigna uocat.
Per uestras epulas didici ieiunia gestans [m 1Kb] ,
   Litania [n 1Kb] fuit prandia uestra magis.
 Det tibi uota Deus, per quem modo leta notamus [a 1Kb] :
   Hec quoque dum scribo, plus satiatus agor.



CAPUT XuI. De Condone [b 1Kb] domestico.
[1Kb]

Temporibus longis regalis [c 1Kb] diues in aula,
   Enituit meritis gloria, Condo [d 1Kb] , tuis.
Nam semel ut iuuenem uigili te pectore uidit,
   Elegit secum semper habere senem.
Quis fuit ille animus? uel que moderatio sensus,
   Cum fueris tantis regibus unus amor?
Mens generosa tibi pretioso lumine fulget,
    Que meritis propriis amplificauit auos.
Floret posteritas, per quam sua crescit origo,
   Et facit antiquos surgere laude patres.
Nam si prefertur generis qui seruat honorem,
   Quanta magis laus est nobilitare genus?
Qui cupit ergo suum gestis attollere nomen,
   Ille tuum uelox premeditetur opus.
A paruo incipiens existi semper in altum,
   Perque gradus omnes culmina celsa tenes.
Theodericus [e 1Kb] ouans ornauit honore tribunum [f 1Kb]
   Surgendi auspicium iam fuit inde tuum.
Theodebertus [g 1Kb] enim comitiue [h 1Kb] premia cessit,
   Auxit et obsequiis cingula digna tuis.
uidit ut egregios animos meliora mereri;
    Mox uoluit meritos [i 1Kb] amplificare gradus.
Instituit cupiens, ut deinde domesticus esses,
   Creuisti subito, creuit et aula simul.
Florebant pariter ueneranda palatia tecum,
   Plaudebat uigili dispositore domus,
Theodoualdi [i 1Kb] etiam cum parua infantia uixit,
   Huius in auxilium maxima cura fuit.
 Actibus eximiis sic publica iura fouebat [k 1Kb] ,
   Ut iuuenem regem redderes esse senem.
Ipse gubernabas, ueluti si tutor adesses,
   Commissumque tibi proficiebat opus.
Clotarii rursus magna dominatus in aula,
   Quique domum simili iussit amore regi.
Mutati reges, uos non mutastis honores,
   Successorque tuus tu tibi dignus eras.
Tantus amor populi, solertia tanta regendi,
   Ut hoc nemo uolens surripuisset onus,
Nunc etiam [l 1Kb] placidi Sigiberti regis amore
   Sunt data seruitiis libera dona tuis.
Iussit et egregios inter residere potentes,
   Conuiuam [m 1Kb] reddens, proficiente gradu.
Rex potior reliquis merito meliora parauit,
    Et quod maius habet, hoc tua causa docet.
Sic tuus ordo fuit, semper maiora mereri,
   uitaque quam senior, tam tibi creuit honor.
Que fuerit uirtus, tristis Saxonia [n 1Kb] cantat,
   Laus est arma truci non timuisse seni.
Pro patrie uotis, et magno regis amore,
   Quo duo natorum funera chara [o 1Kb] iacent.
Nec grauiter doleas cecidisse uiriliter ambos,
   Nam pro laude mori, uiuere semper erit.
Letitiam uultus hilari diffundit ab ore,
   Et sine nube animi gaudia fida [p 1Kb] gerit.
Munificus cunctis, largiris multa benignus,
   Et facis astrictos per tua dona uiros.
Sit tibi longa salus placidis felicior [q 1Kb] annis,
   Atque suum reparet [r 1Kb] proles opima patrem.



CAPUT XuII. Ad Gundoarium [M., Guntharium] [s 1Kb] .
 [1Kb]

Si prodi uerbis affectus posset amantis,
   Carmina plura tibi pagina nostra daret.
Sed quod ab ore loqui nequeo, quod pectore gesto,
   Sit satis ex multis uel modo pauca dari.
Nam si respicias uotum per uerba canentis,
   Malueram maius, qui tibi parua fero.
Aspicimus sensum totum in dulcedine fusum,
   Quo sine nube doli, corde [a 1Kb] serena micant.
Puro fonte rigans, nectar de fauce redundat,
   Cuius uerba libens pectore, corde bibo.
Prouidus, exertus, uiligans, moderatus, honestus,
   Condimentum anime mens tua semper habet.
Regine egregie patrimonia celsa gubernas,
    Que tibi commisit, sensit ubique fidem.
Nemo pie poterat regine [b 1Kb] carior esse,
   Quam qui pro meritis talis et ipse foret.
Gundari, longo uigeas placiturus in euo,
   Coniuge cum propria luce perenne manens.



CAPUT XuIII. Ad Flauum.
[1Kb]

Ad charum toties mea pergit epistola Flauum,
   Sic monet officiis sedula cura loqui.
Nunc quoque prosaico, modo mittens carmina uersu,
    Blandior afflatu [c 1Kb] debita soluit amor.
Quin tibi pauca ferat, qui uult iter ire uiator,
   Nemo mihi tacite pretereundus abit.
Fetus [d 1Kb] amiticie te, ut pagina, sepe requirit [e 1Kb] ,
   Et si uir desit [f 1Kb] portitor [g 1Kb] , aura placet.
 Attonitis animis ego per uaga nubila prendo [h 1Kb] ,
   Nullaque suscipio signa relata manu.
An tibi charta parum peregrina merce rotatur?
   Non amor extorquet quod neque tempus habet?
Scribere quo possis, discingat fascia [i 1Kb] fagum,
   Cortice dicta legi fit mihi dulce tui.
An tua Romuleum fastidit lingua susurrum?
   Queso uel Hebraicis reddito uerba notis.
Doctus Acheminiis [i 2Kb] queuis perscribito signis,
   Aut magis Argolico pange canora sopho.
Barbara fraxineis pingatur runa [k 2Kb] tabellis,
   Quodque papyrus agit, uirgula plana ualet.
Pagina uel redeat perscripta dolatile [l 1Kb] charta,
   Quod relegi poterit, fructus amantis erit.



CAPUT XIX. Ad Flauum et Euodium.
 [1Kb]

Quam bene conueniunt genitor quos sustulit unus,
   Si simul hos unum pectus utrosque tenet?
uisceribus [m 1Kb] iisdem genitos Flauum Euodiumque,
   Prorsus amore uno uiscera nostra tegunt.
Alter in alterius mihi uisu uisus habetur,
   Et fratris speciem fratris imago dedit.
Unius ex facie facies mihi nota secundi,
   Sic speculo similem forma repressa refert.
 Ergo pari uoto paribus dans uota salutis,
   Ambos inter ego tertius alter ero.
Hoc cupiens, ut quos caris amplexibus idem
   Tres amor unus habet, nos quoque charta liget.



CAPUT XX. Charissimo et omni gratia predicando Sigismundo Fortunatus salutem.
 [1Kb]

Fixus amore tuo, uotis inhiantibus adstans,
   Que tibi, chare, salus, sepe requiro uiros.
Quisque uiator adest, properans Aquilonis [a 1Kb] ab axe,
   Quamuis festinum [b 1Kb] , sollicitando, moror,
Seu priuata uirum, seu publica cura citabit,
   Hunc nisi perconter, nullus abibit iter.
Quam uegetus membris, que te loca [c 1Kb] chare, cercent
   Ordine disposito cuncta requirit amor.
 Si grauis arma tenens Italas terit hospes arenas,
    [d 1Kb] Aut que Francus habet, pagina pandat, age.
Quid geris, oro, refer, tamen, ut queo, longius opto,
   uiuas pars anime dimidiata mee.



CAPUT XXI. Ad Sigismundum et Aregisilum [e 1Kb] [Ms., Alagisum].
[1Kb]

Nomina amicorum mihi dulcis epistola pandit,
   Hinc Sigimunde nitens, hinc Aregisle decens.
Prosperitas felix uentorum flamina fudit,
   Quando mihi charos nuntiat aura uiros.
Testor utrumque caput, tantum mea uota iuuantur,
    Quantum fit florens leta sub imbre seges.
Ne sitiam rapidis estiuo tempore flammis,
   Nectarei fontis me recreastis aquis.
Post Italas terras mittis mihi, [f 1Kb] Rhene, parentes,
   Aduentu fratrum non peregrinus ero.
Tempore belligero pacis noua gaudia surgunt,
   Hic quia uenerunt quos meus optat amor.
Qui mihi [g 1Kb] festiue diei duplicatis honorem,
   Sic uester crescat, munere regis [h 1Kb] , honor.



CAPUT XXII. Ad Bosonem referendarium [i 1Kb] .
 [1Kb]

Sic regat [i 1Kb] omnipotens radiantia culmina regis,
   Atque eius causas arma superna regant.
Sic dominum ac seruos diuina potentia seruet,
   Et patrie maneat, hoc dominante, salus.
Sic placido regi summus, pius auctor ab alto,
   Qui dedit ante Petro, porrigat ipse manum.
Sic te longeui comitetur gratia regis,
   Et florente illo, gaudia fixa metas.
Hoc rogo quam citius ueniat, quicunque iubetur,
    Ne grauet ultra animos hic mora tarda meos.
Nam qui [k 1Kb] festinat statuit quod certa uoluntas,
   Si uotum acceleret, dulcius esse solet.
Illud enim nimium per uerba precantia posco,
   Commender domino, te memorante, meo.
Actibus excellens maneas per secula felix,
   Et memor ipse mei, dulcis amice, uale.



CAPUT XXIII. Ad Paternum.
[1Kb]

Nominis auspicio fulgent tua facta, Paterne [l 1Kb] ,
   Munere qui proprio te facis esse patrem,
Seruitii nostri non immemor omnia prestas
   Et tibi deuotis das pia uota libens.
Ut bona distribuas, modo qui tam promptus haberis,
    Unde magis prestes, amplificentur opes.



CAPUT XXIu. uersus in [m 1Kb] Gauatis [n 1Kb] .
[1Kb]

Qui legis in pulchro circumdata uerba metallo,
   Si uenias [o 1Kb] purus, hoc imitaris opus.
 Nam uelut argentum calida fornace probatur,
   Sic se purgato pectore prodit homo.



CAPUT XXu. Ad conuiuam.
[1Kb]

Qui uenis ad charos conuiua fidelis amicos,
   Quod minus est epulis, plus in amore capis.
Non [a 1Kb] hec per pelagus peregrinus detulit hospes,
   Sume libens patrii quod genuere lares.



CAPUT XXuI. Ad eumdem.
[1Kb]

 Quamuis doctiloquax te seria [b 1Kb] cura fatiget,
   Huc ueniens festos misce, peta, iocos.
Sic tamen, ut propriam rationem seruet [c 1Kb] honestas,
   Nam solet incautus sermo mouere manus.



CAPUT XXuII. De breuitate uite.
[1Kb]

uita breuis hominum, fugiunt presentia rerum,
   Tu cole que potius non moritura manent.
Erige iustitiam, cole [d 1Kb] pacem, dilige Christum.
   Expete delicias, quas sine fine geras.



CAPUT XXuIII. Ad eumdem.
 [1Kb]

Pelle Palatinas post multa negotia rixas,
   uiuere iucunde mensa benigna monet.
Cause, ire, strepitus [e 1Kb] sileant, fora, iurgia, leges,
   Hic placeat requies, quam dat amica dies.



CAPUT XXIX. Ad conuiuam.
[1Kb]

 Te [f 1Kb] rogo, pacificos animos ad prandia defer [g 1Kb] :
   Hostem quere alibi, si tibi pugna placet.
Deliciis mediis lites agitare recuses;
   Arma tibi campus, mensa ministret olus.



CAPUT XXX. Ad eumdem.
[1Kb]

Si tibi magnanimus [h 1Kb] rigida uirtute uideris,
   Secure ad calices fortia bella refer.
Qui uenit huc nostre [i 1Kb] dapes cognoscere mense,
   Commendet positos gratia sola cibos.



CAPUT XXXI. Ad Galactorium [i 1Kb] comitem.
 [1Kb]

Sepius optaram fieri me remige nautam,
   Cursibus undifragis ut ratis iret aquis.
Flatibus aut rapidis per dorsa [k 1Kb] Garumnica ferrer,
   Burdegalense petens ut celer actus iter,
uelaque fluctiuagum traherent, Aquilone secundo,
    Me quoque littoreo redderet aura sinu,
Qua pius antistes sacra Gundegisilus [l 1Kb] offert,
   Culmine pro populi qua micat ara [m 1Kb] Dei,
Tu quoque, quo [n 1Kb] resides, meritis comes ample serenis.
   Chare, Galactori, sedula cura mihi.
Cui rite [o 1Kb] excellens rex Guntheramnus honores
   Maius adhuc debet, qui tibi magna dedit.
Cum tamen hoc uellem, timor obstitit, et Hunus [p 1Kb] ille
   Qui cumulo rapide mons fremit albus aque.
Dulcedo inuitat ciuilis, et unda repugnat,
   Sic uocat, atque uetat hinc amor, inde pauor.
Plane hoc, quod superest, soluat uel epistola currens,
   Littera, quod facerem [q 1Kb] , reddat amore uicem.
 Maxime nunc igitur te, dulcis amice, saluto,
   Sperans a Domino te superesse diu.
Cumque domo, sociis, antistite, coniuge, natis,
   uiue comes, cui sint iura regenda ducis:
 Pontifici summo commender, opime, precatu,
   Sic tua pars meritis sit data dextra polis.
Si superest aliquid, hoc [a 1Kb] forte tributa redundant [b 1Kb] ,
   Qui modo mitto apices, te rogo mitte pices [c 1Kb] .



LIBER OCTAuUS.



CAPUT PRIMUM. De [a 1Kb] nomine suo ad diuersos.
[1Kb]

Aonias auido qui lambitis oro camenas.
   Castaliusque [b 1Kb] quibus sumitur arte liquor,
Quos bene [c 1Kb] fruge sua Demosthenis horrea ditant,
   Largus et irriguis implet Homerus aquis,
Fercula siue quibus fert [d 1Kb] diues uterque minister,
   Tullius ore cibum, pocula fonte Maro;
uos quoque, qui nunquam morituras carpitis escas,
   Quas paradisiaco germine Christus habet [e 1Kb] ,
Facundo tonitru penetrati, qui retinentur
   Nunc monitis Pauli, postea claue Petri,
Fortunatus ego hinc humili prece, uoce saluto.
   Italie genitum Gallica rura tenent.
Pictauis residens, qua sanctus Hilarius olim,
    Natus in urbe fuit, notus in orbe pater.
Eloquii currente rota, penetrauit ad Indos,
   Ingeniumque potens ultima Thule [f 1Kb] colit.
Perfundens cunctas, uice solis, lumine terras.
   Cuius dona Sace [g 1Kb] , Persa, Britannus habet.
 Christicola Scythicas laxauit amore [h 1Kb] pruinas,
   Dogmate feruenti frigida corda calent.
Martinum [i 1Kb] cupiens, uoto Radegundis adhesi,
   Quam genuit celo terra Thoringa sacro.
Germine regali pia neptis Herminefredi [i 1Kb] ,
    Cui de fratre patris Hamalafredus [k 1Kb] adest.
Mens ornata bonis fugitiuos spernit [l 1Kb] honores,
   Sciens [m 1Kb] in solo firma manere Deo.
Regia lactineo [n 8Kb] commutans pallia cultu,
   uilior ancille uestis amata tegit.
Splendida serraco [o 1Kb] quondam subuecta superbo,
   Nunc terit obsequio planta modesta lutum.
Que prius insertis onerata est dextra smaragdis,
   Seruit inops famulis sedulitate suis.
Aule celsa regens quondam, modo iussa ministrat,
   Que dominando prius, nunc famulando placet.
Paupertate potens, et solo libera uoto,
   Clarius abiecto stat radiata loco.
Aurea fulcra tenens [p 1Kb] iam tum sibi uilis honore,
    Effugit exstructum, puluere fusa, torum.
Si contemnatur, tunc nobilis esse fatetur,
   Et putat esse minor, si datur ullus honor.
Parca cibo Eustochium superans, abstemia Paulam,
   uulnera quo curet, dux Fabiola monet [q 1Kb] :
 Melaniam studio reparans, pietate Blesillam,
   Marcellam uotis [a 1Kb] equiparare ualens,
Obsequio Martham renouat, lacrymisque Mariam,
   Peruigil Eugeniam, uult patiendo Teclam.
Sensibus ista gerit quidquid laudatur in illis,
   Signa recognosco que prius acta lego.
Omnia despiciens, et adhuc in corpore constans,
   Spiritus hic uiuit, sed caro functa iacet.
Terram habitans, celo intrat, bene libera sensu,
   Atque homines inter iam super astra petit.
Cuius sunt epule, quidquid pia regula [b 1Kb] pangit,
   Quidquid Gregorius Basiliusque docent,
Acer Athanasius, quod lenis Hilarius edunt,
   Quos cause socios lux tenet una duos,
Quod tonat Ambrosius, Hieronymus atque coruscat,
    Siue Augustinus fonte fluente rigat,
Sedulius dulcis, quod Orosius edit acutus,
   Regula Cesarii [c 1Kb] linea nata [d 1Kb] sibi est.
His alitur ieiuna cibis, palpata nec unquam
   Fit caro, sit nisi iam spiritus ante satur.
Cetera nunc taceam, melius que [e 1Kb] teste Tonante,
   Iudicioque Dei glorificata manent.
Cui sua, quisque potest, sanctorum carmina uatum
   Mittat in exiguis munera larga libris.
Se putet inde Dei [f 1Kb] dotare manentia templa,
   Quisquis ei uotis scripta beata ferat.
Hec quoque qui legitis, rogo, reddite uerba salutis,
   Nam mihi charta leuis, pondus amoris erit.



CAPUT II. De itinere suo, cum ad domnum Germanum [g 1Kb] ire deueret, et a domna Rhadegunde teneretur.
 [1Kb]

Emicat ecce dies, nobis iter instat agendum,
   Debita persoluens, emicat [h 1Kb] ecce dies.
Me uocat inde Pater radians Germanus in orbe,
   Hinc retinet Mater, me uocat inde Pater.
Dulcis uterque mihi, uoto amplectente, cohesit,
   Plenus amore Dei, dulcis uterque mihi.
 [i 1Kb] Charior hec animo quanquam sit, et ille beato,
   Charior [i 1Kb] ille gradu, carior hec animo.
Mens tenet una duos equali calce uiantes,
   Ad pia tendentes mens tenet una duos.
Proficit alterutrum quidquid bene gesserit alter,
   Unius omne bonum proficit alterutrum.
Sunt quia corde pares, iussus non ire recuso,
   Obsequar ambobus, sunt quia corde pares.
Nec tamen hinc abeo, quamuis noua tecta uidebo,
   Corpore discedo, nec tamen hinc abeo
Hic ego totus [k 1Kb] ero, nec corde, ac mente reuellor,
   Sic quoque dum redeo [l 1Kb] , hic ego totus ero.
Porrigat arma mihi celestia Mater eunti,
   Ut sibi plus habeat, porrigat arma mihi.



CAPUT III. Hymnus [m 1Kb] de natiuitate Domini.



   Agnoscat omne seculum
uenisse uite premium:
Post hostis asperi iugum,
Apparuit redemptio.

   Isaias [n 1Kb] que concinit,
Completa sunt in uirgine,
Annuntiauit angelus,
Sanctus repleuit Spiritus.

   Maria uentre concipit
uerbi fideli [o 1Kb] semine,
Quem totus mundus [p 1Kb] non capit,
Portant puelle uiscera.

   Radix Iesse floruit,
Et uirga [q 1Kb] fructum edidit.
 Fecunda partum protulit,
Et uirgo mater permanet.

   Presepe poni pertulit,
Qui lucis auctor exstitit,
Cum Patre celos condidit,
Sub matre pannos induit.

   Legem dedit qui seculo,
Cuius decem precepta sunt
Dignando factus est homo,
Sub legis esse uinculo.

   Adam uetus quod polluit,
Adam nouus hoc abluit,
Tumens quod ille deiicit,
Humillimus hic erigit

    Iam nata lux est, et salus,
Fugata nox, et uita [a 1Kb] mors.
uenite, gentes, credite,
Deum Maria protulit.



CAPUT Iu. De sancta Maria.



   Quem [b 1Kb] terra, pontus, ethera
Colunt, adorant, predicant,
Trinam regentem machinam:
Claustrum Marie baiulat.

   Cui luna, sol et omnia
Deseruiunt per tempora,
Perfusa celi gratia,
Gestant puelle uiscera.

   Mirantur ergo secula,
Quod angelus fert semina,
 Quod autem uirgo concipit,
Et corde credens accipit.

   Beata Mater munere,
Cuius supernus artifex,
Mundum pugillo continens,
uentris sub arca clausus est.

   Beata celi nuntio
Fecunda sancto Spiritu,
Desideratus gentibus,
Cuius per aluum fusus est.
      Diuisio.

   O Gloriosa Domina,
Excelsa super sidera,
Qui te creauit prouide,
 Lactasti sacro ubere.

   Quod Eua tristis abstulit
Tu reddis almo germine;
Intrent ut astra flebiles,
Celi fenestra facta est.

   Tu Regis alti ianua,
Et porta lucis fulgida:
uitam datam per uirginem
Gentes redempte, plaudite.
   Gloria tibi, Domine, etc.



CAPUT u. De sancta Maria.



   Aue, maris stella,
Dei Mater alma,
Atque semper uirgo,
 Felix celi porta.

   Sumens illud aue
Gabrielis ore,
Funda nos in pace,
Mutans Eue nomen.

    Solue uincla reis,
Profer lumen cecis,
Mala nostra pelle,
Bona cuncta posce.

   Monstra te esse matrem.
Sumat per te preces,
Qui pro nobis natus
Tulit esse tuus.

   uirgo singularis,
Inter omnes mitis,
Nos culpis solutos,
Mites fac, et castos,

   uitam presta puram.
Iter para tutum,
Ut uidentes Iesum,
 Semper colletemur.
   Sit laus, etc.



CAPUT uI. In nomine [c 1Kb] Domini nostri Iesu Christi, et domino mee Marie, matris eius. De uirginitate.
[1Kb]

Culmina multa polos radianti [d 1Kb] lumine complent.
    Letanturque piis agmina sancta choris.
Carmine Dauidico plaudentia brachia texunt,
    [e 1Kb] Creditur et sacro tripudiare gradu.
Cetibus angelicis hominum sociata propago,
   Reddit honorificum laudis amore sonum,
[f 1Kb] Alternis uicibus diuina pemata psallunt,
   Atque Creatori mystica uerba canunt.
Lucida sidereo celi strepit aula tumultu,
   Laudibus et Domini concutit astra fragor.
Hinc patriarcharum resonant modulamina uocum,
   Inter quos Abrahe est maxima [g 1Kb] cura fide.
A quo acceperunt, reddunt dehinc uerba prophete,
   Moses ante alios dux, mare teste, uiros.
Inde fauent fratres, et celsa caterua piorum,
    Lumen apostolicum, premeditante Petro.
Qui ualet ex meritis cineres [h 1Kb] animare sepultos
   Et reuocare diem, uoce iubente, potest.
Hinc mercede pari sequitur prius ordo senatum,
   In quibus est Stephanus, uictor honore prior.
 Quos saxis, gladiisque, fame, [a 1Kb] site, frigore, flammis.
   Ereptos terris iungit in astra fides.
Casibus heu! uariis, quos sic tulit ira furentis,
   Etsi mors dispar, lux tamen una tenet.
Inde Dei genitrix, qui a uirgo Maria coruscat,
    [b 1Kb] uirgineasque Agni de grege ducit oues.
[c 1Kb] Ipsa puellari medio circumdata cetu,
   Luce pudicitie splendida castra trahit.
Per paradisiacas epulas sua uota canentes,
    [d 1Kb] Ista legit uiolas, carpit et illa rosas.
Pratorum gemmas ac lilia pollice rumpunt,
   Et quod odoratum est, flore comante, metunt.
[e 1Kb] Euphemia illic, pariter quoque plaudit Agathe,
   Et Iustina simul, consociante Tecla.
Hic Paulina, Agnes, [f 1Kb] Basilissa, Eugenia regnant,
    Et quascunque sacer uexit ad astra pudor.
Felices quarum Christi contingit amore
   uiuere perpetuo nomina fixa libro.
Has inter comites coniuncta [g 1Kb] Cesaria fulget,
   Temporibus nostris Arelatense decus.
Cesarii monitis luci sociata perenni,
   Si non martyrii, uirginitatis ope.
Quos [h 1Kb] Liliola refert, equatis moribus, ambos,
   Et claram her edem proxima palma manet.
Et quecunque suos uigilans meditabitur actus,
   His erit egregio part icipanda gradu
Concipiente fide Christi Radegundes amore
   Cesarii lambit regula quidquid habet.
Cuius pontificis refluentia pectore mella
   Colligit, et riuos insatiata bibit.
 [i 1Kb] Quantum fonte trahit, tantum sitis addita crescit,
   Et de rore Dei plus madefacta calet.
[i 1Kb] Nec sibi, sed cunctis generaliter unica uiuens,
   Felix angustam pandit ad astra uiam.
Sed tibi pre reliquis, mater pia, carior instat,
    [k 1Kb] Eligit excelso consociare choro.
Res probat ipsa tamen, quoniam que filia constas,
   Te matrem uotis optat habere suam.
 Quamque suis genibus [l 1Kb] charam nutriuit alumnam,
   Preficit ecce suo constituenda loco;
Et que te semper baculi moderamine rexit,
   Prompta sub imperio uult magis esse tuo.
Proficit illa sibi, cum tu prepo neris illi,
    [m 1Kb] Illa subit uotum, te potiente gradu.
Ecce diem [n 1Kb] festum tandem, pietate Tonantis,
    [o 1Kb] Quem precibus genitrix sepe rogabat, habet.
Cuius respirant tacito precordia pulsu,
    [p 1Kb] Angustosque animos gaudia larga replent.
Exspectata nimis oculos ad tempora tendens,
   Semina letitie dona superna metit.
Optat adhuc supplex, unum quod restat honoris.
   Ut placeas Christo, consocianda polo.
Qualiter hec capias, labor esse uidetur agentis.
    Sed labor iste breuis fruge replendus erit.
Seruitio Domini subdenda est ad iuga ceruix,
   Nec graue, sed leue sit, quidquid amore feres.
Non aliunde petas, in matre exempla require;
   Aspicis ante oculos quod mediteris opus;
Cum qua festinas simul esse in luce perenni,
   Condecet hic simili currere lege uiam.
Sit tibi dulce decus, ueneranda Cesaria presens,
   Presule Cesario non caritura tuo.
Illos corde sequens, mandataque [q 1Kb] corpore comples,
   Ut teneas flores, has imiteris apes.
Respice qui [r 1Kb] uoluit nasci se uentre puelle,
   Et Domini summi qua caro carne uenit.
Spiritus intactam uenerabilis attigit aluum,
   uirgineam cupiens inhabitare domum.
 Hanc Deus ingrediens, hominis que nesciit usum,
   Sola suo nato conscia uirgo uiro.
Concipiente fide, nullo se semine [s 1Kb] lusit
   Et quo factus homo est, non fuit alter homo.
uirginitas felix, que partu est digna Tonantis,
   Que meruit Dominum progenerare suum.
Templa Creatoris sunt membra pudica puelle,
   Et habitat proprius tale cubile Deus,
 Quantum sponsa potest de uirginitate placere,
   Ipsa [a 1Kb] Dei genitrix nonnisi uirgo placet.
Sara, [b 1Kb] Rebecca, Rachel, Esther, Iudith, Anna, Nemi,
   Quamuis precipue culmen ad astra leuent:
Nulla tamen meruit mundi generare parentem,
   Que Dominum peperit, clausa Maria manet.
Intemerata Deum suspendit [c 1Kb] ab ubere natum,
   Et panem celi munere lactis alit.
Hoc ergo in sponse nunc [d 1Kb] uiscere diligit ipse,
   Quod prius in [e 1Kb] matre legit honore sacer.
Pectora liberius penetrat sibi cognita soli,
   Et quo nemo fuit, letior intrat iter.
Hec sua membra putans, que nulla iniuria fuscat,
   Que neque sunt alio participata uiro,
Mitis in affectu, pectus complectitur illud,
    Promptus amore [f 1Kb] colens, quo alter amator abest.
Cum sua regna Deus pariter uelit omnibus esse,
   Hoc commune tamen Christus habere fugit.
Per paradisiacas epulas cupit esse coheres,
   uirgineam solus uult habitare domum.
Castra pudicitie melius rex ipse tuetur,
   Si sibi non uiolet turba dicata fidem.
Ipse uoluntatem si uiderit esse fidelem,
   Proque suis famulis et Deus arma tenet.
[g 1Kb] Lorica, galea, clypeo premunit amantem,
    [h 1Kb] Et stabilit solidum mentis in arce gradum.
[i 1Kb] Ballista iaculans pro te mox exit in hostem,
   Perdat ut aduersos, qui tibi bella mouent,
Currit ad amplexus post prelia gesta triumphans,
   Infigens labiis oscula casta sacris.
 Blanditur, refouet, ueneratur, honorat, obumbrat,
   Et locat in thalamo membra pudica suo.
Siderei proceres ad regia uota frequentes,
   Certatim ueniunt, agglomerando chorum.
 Quo preter cherubin, seraphin, reliquosque beatos,
    [i 1Kb] Aligeros comites, quos tegit umbra Dei,
Bis duodena senum concursat gloria uatum
   Attonitu, sensu plaudere, uoce, manu.
His uenit Elias, illis in curribus Enoch,
   Et nati dono, uirgo Maria prior.
Iurisconsulti Pauli comitante uolatu,
   Princeps Romana currit ab arce Petrus.
Conueniunt ad festa simul sua dona ferentes,
   Hi quorum cineres Urbs, caput orbis, habet,
Culmen apostolicum, radianti luce coruscum.
   Nobilis Andream mittit Achaia suum.
Precipuum meritis Ephesus ueneranda Ioannem,
   Dirigit et Iacobos terra beata sacros.
Leta suis uotis Hierapolis alma Philippum,
    Producens Thomam munus Edessa pium.
Inde triumphantem fert India Bartholomeum,
   Mattheum eximium [k 1Kb] Naddauer alta uirum.
Hinc Simonem ac Iudam lumen Persida gemellum,
    [l 1Kb] Leta relaxato mittit ad astra sinu.
Et sine rore ferax Aegyptus torrida Marcum.
   Luce euangelica participante tuba.
Africa Cyprianum, dat [m 1Kb] Siscia clara Quirinum.
   uincenti Hispana surgit ab arce decus.
Egregium Albanum fecunda Britannia profert,
   Massilia uictor martyr ab urbe uenit.
Porrigit ipsa decens Arelas pia dona Genesi,
   Astris Cesario concomitante suo.
Ipse Parisiaca properat Dionysius urbe,
   Augustoduno, Symphoriane, uenis.
 [n 1Kb] Priuatum Gabalus, Iulianum [o 1Kb] Aruernus abundans,
   Ferreolum pariter pulchra uienna gerit.
Hinc simul Hilarium, Martinum Gallia mittit,
   Te quoque, Laurenti, [p 1Kb] Roma, beate, tulit.
 Felicem meritis [a 8Kb] uicetia leta refundit,
   Et Fortunatum fert Aquileia suum.
uitalem, ac reliquos, quos chara Rauenna sepultat,
   Geruasium, Ambrosium, Mediolane, meum.
[b 1Kb] Iustinam Patauum, Euphemiam huc Chalcedon offert,
   Eulalia [c 1Kb] Emerita tollit ab urbe caput.
[d 1Kb] Ceciliam Sicula profert, Seleucia Teclam,
    [e 1Kb] Et legio felix Agaunensis adest.
Europe atque Asie quis lumina tanta recurrat?
   uel tua quis possit pignora, Roma, loqui?
Undique collectos diuersis partibus orbis,
   Agminibus iunctis, regia pompa trahit.
Intrant, sidereo uernantes lumine, portas:
   Excipit hos proceres urbs patefacta poli.
 Incedit sensim tunc pretextata potestas,
   Ordine patricio sic potitura loco.
Nobilitas celi, diues cruce, sanguine Christi,
   Festinat festos [f 1Kb] concelebrare choros.
Paupertas terre, censu celeste redundans,
   Consulibus tantis regia uota colit.
Undique distincte [g 1Kb] numerosa sedilia complent,
   Attonitique silent, rege loquente, Patres.
Maiestas arcana Dei tum pondere fixo,
   Alloquitur proceres, quos sua dextra regit.
Hec mihi pollicitum seruauit uirgo pudorem,
   Nec uoluit placitam dilacerare fidem:
Sollicitis animis, sponsi uestigia sectans,
   Et mea uota petens, inuiolata uenit.
[h 1Kb] Per tribulos gradiens, spine cauefecit acumen.
    Sentibus in mediis nescia ferre uepres.
[i 1Kb] uipera, seps, iaculus, basiliscus, [i 1Kb] hemorrois, aspis,
   Faucibus horrificis sibila torsit iners,
Inde sagitta uolans, hinc terruit arcus euntem,
   Docta sed insidiis cautius ire suis,
Inter tot hostes nulli se subdidit insons,
   uulnera suscepit, sed tolerando fugit
 Per tela, et gladios, tenuit mora nulla sequentem,
   Sed tam dura nimis nonnisi ferret amor.
Ad me aures, oculos, animos suspensa tetendit,
   Cum terris iacuit, iam super astra fuit.
Singultus, gemitus, curas, suspiria, fletus
   Sepius audiui, non abolenda mihi.
Abscondens aliis, nulli confessa dolores,
   Intellecta mihi murmura clausa dedit.
uidit forte meum quoties in imagine uultum,
   Oscula dans labiis, lumine fudit aquas,
Peruigil incubuit, si forte aliunde uenirem,
   Marmore iam tepido frigida membra premens,
Hec gelefacta meum seruauit in ossibus ignem,
   uisceribus rigidis pectus amore calet.
Corpore despecto, recubabat in aggere nudo,
    Seque oblita, iacens [k 1Kb] immemor ipsa fuit.
Fletibus assiduis exhausto humore genarum,
   Siccatis oculis, terra natabat aquis.
Et quia me uiuens carnali lumine quondam
   Cernere non potuit, misit amata precem.
Nam mihi sollicito nocturnis sepius horis,
   Scripta suis lacrymis pagina lecta fuit.
Plena quidem uariis tremulo sermone querelis,
   Quod [l 1Kb] sine me sola mesta iaceret humo.
Cuius ab ore fluens natiuo gutta liquore,
   Hec dedit in tremulis signa relata notis:
Strata solo recubo, lacrymans neque cerno, quod opto,
   Tristis in amplexu, pectore saxa premo.
Sponso absente manens tam dura cubilia seruo;
    [m 1Kb] Nec mea, quem cupiunt, membra tenere queunt.
 Dic ubi sis, quem exspecto gemens qua te urbe requiram?
   Quaue sequar, nullis [n 1Kb] semita nota locis.
Ipsa uenire uelim, properans si possit in astris
   Pendula sideream planta tenere uiam.
Nunc sine te fuscis grauiter nox occupat alis,
   Ipsaque sole micans, est mihi ceca dies.
 Lilia, narcissus, uiole, rosa, nardus, amomum,
   Oblectant animos germina nulla meos.
Ut te conspiciam, per singula [a 1Kb] nubila prendo,
   Et uaga per nebulas lumina ducit amor.
Ecce procellosos suspecta interrogo uentos,
   Quod mihi de Domino nuntiet aura meo?
Proque tuis pedibus cupio cementa lauare,
   Et tua templa mihi tergere crine libet.
[b 1Kb] Quidquid erit, tolerem; sunt omnia dulcia, dura,
   Donec te uideam, hec mihi pena placet.
Tu tamen esto memor, [c 1Kb] quoniam tua uota requiro;
   Est mihi cura tui, sit tibi cura mei.
Hec referens auidis iactabat brachia palmis,
   Si [d 1Kb] possit plantas forte tenere meas:
Cum decepta sibi sine me sua dextra rediret,
    Luminis instillans ora lauabat aquis.
Cum recubaret humo, neque uicta sopore quieuit,
   Consuliturus ei sepe simul iacui.
Condolui pariter, lacrymarum flumina tersi,
   Oscula dans rutilis [e 1Kb] mellificata fauis.
Nunc igitur regnet, [f 1Kb] placidoque fruatur amore,
   Que mihi iampridem pectore iuncta fuit.
Ascensu fremit aula poli, residente senatu,
   Nomen perpetuo scribitur inde libro.
Traditur eternum mansura in secula censum,
   uirginis in thalamos fundit Olympus opes.
Inseritur capiti radians diadema beryllis,
   Ordinibus uariis alba smaragdus inest.
Alligat et nitidos amethystina uitta capillos,
    Margaritato flexilis arte sinu.
Sardonyche impressum per colla monile coruscat,
    [g 1Kb] Sardia purpurea luce metalla micant.
Dextre armilla datur chalcedone iaspide, mista,
   Aut hyacinteo sudat honore manus.
Bractea gemmatam [h 7Kb] cycladem fila catenant;
   Sidereis donis [i 65Kb] arta sigilla tument.
Pulchra topaziacis oneratur zona lapillis,
   Chrysolitha auratam [i 1Kb] fibula claudit acum.
ueste superposita, bis [k 1Kb] torta purpura bysso,
   Qualem nupta Dei ferre puella potest,
His cumulata bonis thalamo regina sedebit,
   Atque polis sobolem sub pede uirgo premet.
 Cui tamen hoc opus est cum uirginitatis honore,
   Ut placeat sponso mens moderata suo.
Inconcussa grauem teneat patientia uultum,
   uiribus ire suis, ne labefacta ruat.
Neu faciles animos uentosa procella fatiget,
   Fluctibus in mediis anchora cordis agat.
uirtutum speciale decus patientia fulget,
   Qua gradiaris iter, Iob tibi signa dabit.
Quidue loquar humilem, quem gratia celsa decorat?
   Et quantum ima petit, surgit ad alta magis.
Quod diuersa nimis diuisa est causa duobus,
   Qui iacet, ille subit; qui tumet, ipse cadit.
Hec exempla quidem Ioseph Pharaoque dederunt:
   Tollitur ille lacu, mergitur iste freto.
Est etiam laudis, stipendia poscere tantum,
    Ne premat ipsa suum pestis auara sinum.
Contentus minimis, si non maiora requirat,
   Pauper in angusto regnat, habendo Deum.
[l 1Kb] Saphira uel mulier geminos largita minutos,
   Illa tenendo perit, hec sua dando manet.
O nimium felix quem non modo mollia frangunt,
   Iudice qui sese membra labore terit!
Spernit opum laqueos, unguenta, toreumata [m 1Kb] fluxa
   Ut custos anime sit rigor ipse sue.
Hoc etiam recolens, quid possit parcior usus,
   Sobrietas Iudith uincere sola facit.
Quidue animum dulcem memorem, quem gratia pascit?
   Cum intra se populos uiscera chara ferant.
Pacificus, gaudens, unus complectitur omnes,
   Stringit in affectu pectora cuncta suo.
 O nimium felix, florens bonitate uoluntas,
   Qua sine nil populo, nec placet ara Deo!
Hoc opus, ut quotiens aliquo mens fertur amaro,
   Firmet in aduersis spes [n 1Kb] comitata fidem.
Aspera ne frangant, tumidos neque prospera reddant,
   Sic mediocre tenens, cautius itur iter.
Hec bona sumit homo, tribuat si gratia Christi,
   Inspirante illo, uel moderante gradum.
His ornata bonis radiantia lumina fundis,
   Has retinens gemmas, tu quoque gemma micas.
uirginitas felix nullis equanda loquelis,
   Nec si [o 1Kb] centenos suppleat ore sonos.
 Quod prius est, sine sorde nitet, uenerabilis orbi,
   Nature proprium non uitiando bonum.
Corporis illesum seruans pretiosa talentum,
   Perpetuas retinens, nescia furis, opes.
Non premit incluso [a 1Kb] torpentia uiscera fetu,
   Aut graue facta iacet pignore mesta suo,
Inter anhelantes anime seu corporis estus,
   In dubio pendens stamine fessa salus.
Quando suis iaculis uteri lesura tumescit,
   Atque uoluptatis morbida crescit Hydrus.
Ultra hominis habitum [b 1Kb] tantum cutis effera turget,
   Ut pudeat matrem hoc, quod amore gerit.
Se fugit, et propriis uerecunda parentibus aufert,
   Donec depositum sarcina soluat onus.
Quis gemitum partus uerbis equare ualebit?
    Aut cui tot lacrymas carmine flere uacet?
Cum sua secretum compago relaxat [c 1Kb] honestum;
   Atque dolore graui uiscera fascis agit.
uicta puerperio, membrorum porta [d 1Kb] patescit,
   Exit et ad lucem fors sine luce puer.
Sin uiuat genitus genitrix, se oblita, requirit,
   Tristis et ad natum lumina [e 1Kb] lassa trahit.
Respicit expositum, nec iam sua mater, alumnum,
   Que uix dum peperit, hec modo funus habet.
Nec mater [f 1Kb] meruit modo hec, nec uirgo uocari,
   Hec duo damna dolens, se mala nupta gemit.
[g 1Kb] Nam ualido fuerat matris spes rapta dolore.
   Nec fletu nati se fouet illa sui.
Non charas lacrymas infantis ab ore resorbet,
   Aut teneras uoces, lacte fluente, rapit.
 Tristis decrepito damnat sua uiscera [h 1Kb] luctu,
    [i 1Kb] Quod iacuit natus, heu! dolet ille sinus.
Quod si uita manet pueri, nec semper habenda,
   Incipiat teneros ut dare uoce sonos:
Imperfecta rudis collidens murmura lingue,
   Cum matrem dulci fauce susurrus alit.
Contingatque nefas, rapiatur pectore matris,
   Aetas ad damnum creuit adulta suum.
Triste flagellatis genitrix orbata capillis,
   Defuncti in labiis ubera sicca premit.
Infundens lacrymas, lamenta resuscitat ardens,
   Et gelidum corpus, fonte tepente, lauat.
Dilacerat faciem, crinem aufert, pectora tundit,
   Heu dolor armatus, sic sua membra ferit!
Si uidet alterius natum, sua pignora deflet,
    Aequalemque suum tristis obisse gemit.
 Alter si ploret, currat, stet, gaudeat infans,
   Ante oculos nati ludit imago sui.
Quem semel effudit, per cuncta momenta requirit
   Nec misere matris pendet ad ora puer.
Quid si aliud grauius, moriatur et ipse iugalis
   Que noua nupta fuit, iam uiduata iacet.
De thalamo ad tumulum, modo candida, tam cito nigra;
   Ante quibus caluit frigida membra tenet.
Construit exsequias, peruersaque uota celebrans
   Exornat tumulum, heu! spoliando torum.
Sepe maritale repetit miserando sepulcrum,
   Contemptaque domo, funus amara colit.
Incumbit tumulo, solatia cassa requirens,
   Cuius membra prius, nunc super ossa premit,
 Fletibus irriguis, perituro carmine, luget:
   Funeris obsequio lumina perdit amor.
Quot mala plebeie ueniant quis pandere possit?
   uix bene regine, que uiduata manet.
Non ueto coniugium, sed prefero uirginis aluum
   Quod dat apostolica Paulus ab ore tuba.
Inclyta uirginitas, celos que dote mereris,
   Cum thalamis Christi consocianda places.
Funera nulla gemis, sine limite gaudia sumis:
   uiuit amor semper, nec tibi Christus obit.
Illic regna tenes, hic uincis, et integra fulges,
   Omni tuta loco, sanctificata Deo.
Hec tibi, chara Deo, meritis uenerabilis Agnes.
   Offero; quo placeant, tu faciendo colas.
Iudicis ut iussu munus tribuatur utrisque,
    Quando corona tibi, tunc mihi uel uenia.
Opto per hos fluctus animas tu, Christe, gubernes
   Arbore, et antenna uelificante crucis.
Ut post emensos mundani gurgitis estus,
   In portum uite nos tua dextra locet.



CAPUT uII. [i 1Kb] In laudem sancte Marie uirginis et matri Domini.
[1Kb]

Lingua prophetarum cecinit de uirgine partum,
    Nuntia fert terris angelus ista poli.
 Consona uox hominum memorat, hoc ferre puellam:
   Quod daret absque uiri germine uirgo uirum.
Hoc Euangelio concordans pandit [a 1Kb] Isaias;
   Que Deus inspirat, hec canit ipse tuba:
Eloquio torrens, et rite profunda locutus
   Emanuel nostrum, uirgine dante, canens,
Predicens olim, ut de matre Tonantis honore,
   Radicis florem Iessea [b 1Kb] uirgo daret
uirgo hec uirga fuit, [c 1Kb] de qua flos Christus abortus
   Cuius odor uiuax membra sepulta leuat.
Laxus morte iacens, de cuius aromate tactus,
   Postque diem quartum Lazarus ore reflat,
Hanc Ieremias utero ipso sanctificatus,
   Monstrans uoce pari, sic quoque uatis ait:
Ecce dies uenient et Dauid suscito germen,
    Et regnabit Rex, atque erit hic sapiens.
Hoc germen iustum uirgo est, et Rex suus infans,
   Iudicium faciens, arbiter, orbis herus.
Psalmographi plectro cantata est ista uirago,
   Cum daret arte melos uox, lyra, chorda, chorus.
Mater Sion, dicit, homo, et homo factus in illa est,
   Ipse hanc fundauit, factus in ipsa et [d 1Kb] homo est.
Sic quoque qui fundauit eam, est altissimus ipse,
   Hec Sion mater, uirgo Maria fuit.
[e 1Kb] Qui tanquam sponsus thalamo procedit ab alto,
   Exsultatque gigas Christus, eundo uiam,
O uteri thalamus, noua iunctio facta salutis,
   Qua Deus, atque caro nupsit honore nouo!
Quo Deus amplexus carnem est, caro iuncta cohesit,
   Stat Deus, atque homo fit, Christus utrumque genus:
 Non Deus in carnem est uersus, Deus accipit artus;
   Non se permutans, sed sibi membra leuans,
Cuius non poterat deitas per aperta uideri,
   uelamen sumpsit, carne uidendus homo.
Unus in ambabus naturis, uerus in ipsis,
   Aequalis matri hinc, par deitate Patri.
Non sua confundens, sibi nostra sed omnia nectens,
   Quem sine peccato gignit uterque uirum.
De Patre natus habens diuina, humanaque matris,
   De Patre sublimis, de genitrice humilis.
Quando incorporeus [f 1Kb] pie corporis induit artus,
   Aequalis matri fit, minor inde Patri.
Carnem, animam, ossa, cutem, neruos, uenas, [g 1Kb] femur, ungues:
   Formam serui assumens, minor inde Patri.
Sed redeo, qua uirgo trahit mihi laude canenda,
    Qualis nulla fuit, nulla futura uenit.
Quemque pluunt nubes iustum de rore superno,
   Hec Saluatorem germine terra dedit.
Hec porta est clausa, in quam intrat uir, nemo nec exit;
   Ni Dominus solus, cui quoque clausa patent.
Cuius in aduentu exsiluit de uentre Ioannes,
    [h 1Kb] Infans personuit munere preco nouus.
 Trans uterum matris, quasi per specularia cernens,
   Materna et puero membra fenestra fuit.
Quando exsultauit, uentrem de uentre salutans,
   Dum pede non potuit motibus [i 1Kb] iuit iter.
Credo, et prostratus iacuit, palmasque tetendit,
   Ante Redemptorem paruula membra mouens
Corrigiamque pedum quoniam est non soluere dignus,
   Pronus adorauit, credo, tremente genu.
Nobilis Elizabeth, de qua canit alta prophetans,
   Hec, operante Deo, germina leta refert:
O benedicta inter mulieres, unde mihi hoc,
   Me ut mater Domini uisitet alma mei?
Hanc Gabriel uocitat benedictam laude puellam,
   Et merito extollit, que noua dona gerit.
Que genitura foret benedictum germine fructum,
    Quem Hieremias uoce tonante refert:
Hic Deus est noster, non absque illo alter habetur,
   Post hec in terris uisus homo est habitus,
Quem Daniel sanctum sanctorum predicat unum,
   De monte excisus qui angelus et lapis est.
De quo [i 1Kb] Moyses: Deus excitat ecce prophetam,
   uobis, ex uestris fratribus, orbis opem.
Si qua anima hunc non audierit, qui exterminat illum
   De populo uindex ipse propheta suo est.
Dauid dixit: Adorabunt hunc munere reges,
   Seruibunt gentes, et Saba dona dabit.
Accipiens Simeon manibus quem iustus utrisque,
    [k 1Kb] Decrepitus senio hec pia uerba dedit:
Nunc dimitte in pace tuum seruum, auctor ab alto.
   uiderunt oculi iam quia uota mei.
 Quando salutare hoc merui, tua uerba secundum,
   Ferre manu, et uisu cernere iure Deum.
O sacra uirgo Dei, talem generando Maria,
   Per quem lumen habet plebs tenebrosa prius,
In regione umbre mortis [l 1Kb] lux orta refulsit,
    [m 4Kb] Admirabilis est consiliarius hic.
Qui Deus est fortis, Pater, atque in secula princeps,
   Imperii cuius pax sine fine manet.
Rorarunt celi nubes, iustumque pluerunt,
   Quem Saluatorem germine uirgo dedit.
[n 1Kb] Aegyptus, labor Aethiopum, [o 1Kb] Sabaimque sublimes
   Ad quem transibunt, mente sequendo Deum:
Est in quo tantum Deus, et non est Deus absque hoc,
   Hic Deus absconsus, qui Deus Isrel est.
Cuius iustitia est lumborum cingulum, et idem
    Eius renis adest cinctoriumque fides.
Reguli, et aspidis ausa manus penetrare foramen,
   Ablactatus agens, nec nocet ullus ei.
Astans in signum populorum, eiusque sepulcrum
   Nobile, adorandum gloria quanta tegit?
Quem dominatorem terre misit Moabitis,
   Petra ex deserti qui pius agnus adest.
 De quo Zacarias: Exsulta, filia Sion,
   Iustus, Saluator, Rex tuus ecce uenit.
Ascendens asinam super, aut asine quoque pullum,
    [a 1Kb] Quadrigas perdens ex Efraim, et equum,
Unde et Micheas: Et tu, inquit, Bethleem Ephrata,
   Paruulus in Iuda millibus ipse manes.
Egredietur qui dominatur in Isrel ex te,
   Egressusque potens eius ab initio.
Lumen sanctorum in splendoribus, ex utero quem
   Ante et Luciferum progenuitque pater.
[b 1Kb] Liuores sanans nostros liuore beato,
   Et ueteres maculas sanguinis [c 1Kb] amne lauans.
O uirgo insignis, nobisque medela [d 1Kb] monades
   Quam Deus impleuit totius orbis ope.
Queque creatorem meruisti uentre tenere,
    [e 1Kb] Et generare Deum concipiente fide.
Mundatura nouo partu de crimine mundum,
   Atque sacro fetu progenitura Deum.
Humano generi genuit quos Eua dolores,
   Curauit genitus, uirgo Maria, tuus.
Peccati iaculo defixa in stirpe cicatrix
   Ulcera nulla gerit, nec sua signa patent.
Succus amarus enim uetiti de cortice ligni,
   Stante Redemptoris de cruce dulce sapit.
Sub pomi specie mors tunc de fronde pependit,
   Nunc tuus est uterus, hinc cibus, inde salus.
Fructu sancta pio renouasti tempora rerum,
   Lucidiorque dies, te generante, nitet.
Post tenebras solem [f 1Kb] reuocat tuus aluus in orbem,
   Cum Domini iubaris irradiauit apex.
 In te habitans mundi lumen statione corusca,
   Floruit interius per tua membra Deus,
[g 1Kb] Nunc uiuax fulgor penetrans et ad ima profundi,
   Orbem alit, astra regit, tartara luce replet.
Cuius mundi uno est hec machina tecta pugillo,
   Clauditur in fibris, casta puella, tuis.
Supportans fabricata fabrum, atque humana Tonantem,
   uirgula radicem, facta creantis opem.
Qualiter illa nouum tenuerunt uiscera lumen,
   Quod decus intus erat, quisue honor inde foras?
Gaudia quanta sinus hilaris tuus ille uehebat,
   Cum tua membra premens, plus releuabat onus?
Tum genitrix, de fasce leuis, de prole salubris,
   Rem splendoris habens, lux neque pondus erat.
 Auxilium de flore gerens, de fruge leuamen,
   Spem et celi panem spica [h 1Kb] nouella gerens.
Cuius erat stella, et sol matutinus in aluo.
   Infra arcam abscondens fulgida luna iubar.
Anniculum portans agnum antiquumque gigantem,
   Deque tribu Iuda qui leo fortis erat.
Cornua producens uitulus ceu rhinocerotis,
   Arduus, elatis naribus, alta fremens.
Regulus, atque aspis, cedunt cui cuncta uenena,
   uipera, [i 1Kb] seu dipsas, seps, draco, cenchris, [i 1Kb] hydra.
Paruulus ipse puer, persona uetusta dierum,
   Egressus cuius stat sine principio.
Cuius diffusa in labiis est gratia florens:
    [k 1Kb] Insignis forma pre genitis hominum.
Cuiusque est oriens ex alto nomen honoris,
    Qui nos, lumen agens, uisitat in tenebris.
Qui uenit de Edom, de Bosra ueste cruenta,
   Pulcher, sanguineus, candidus, atque ruber.
Calcaturus erat qui [l 1Kb] solus torcular altum,
    [m 1Kb] In cruce pensandus, membra cruore leuans.
Unde sibi mista est stola candida, tincta rubore,
    [n 1Kb] Quem post, anteue quem non Deus ullus erit.
Cuius transcendit sacra magnificentia [o 1Kb] celum,
   Cuncta regens palma, sidera, rura, freta.
Quis te tunc sensus, Domini pia mater, habebat,
   Cum tibi talis erat fetus, honore nouus?
Premia quanta uterum implebant, et gaudia pectus,
   Celorum artificem cum tua ferret humus?
O meritis [p 1Kb] radians, dic, uirgo, putasne uidebas
   Angelicos cursus ire, redire nouos?
 Militiam celi cum te seruare uicissim
   Sentires animo, sepe leuata manu.
Que circa te acies, uel quando iter ire parares,
   Millia pregressus concomitando tuos?
Quid Michel faceret ductor, sub principe celso,
   Quid gereret Gabriel, nuntius ille sacer?
Qualiter aut Raphel occursum impenderet alme,
   Te portante, Dei dum putat esse thronum?
Credo alter cuperet plantis substernere palmas;
   Ille excussa ala [q 1Kb] subnitidare uiam.
Duceret iste auras ne te grauis ureret estus,
   Ille leuans pinnas uertat ut imber aquas.
Iste ad frena manum retinens, ne sarcina lapset,
   Neu pes offendat pendula [r 1Kb] turba uetat.
 Quot uigiles turme, cum te sopor altus haberet,
   Solaque dormitans tot uigilare dares?
Sidereo obsequio, meritis dignissima uirgo,
   Cum te diuinis cingeret ala choris.
Cuius honore mero [a 1Kb] sol ipse tremisceret ortum,
   Lunaque sub pedibus quereret esse tuis.
Artificique suo se machina subderet orbis,
   Ac miraretur per tua membra Deum.
O uirgo excellens, uincens super omnia matres,
   Quam genus erexit, cui Deus alta dedit!
Cuius fructus adest, et flos non perdit honores,
   Que nato es genitrix, et tibi uirgo manes.
Felix que generi humano sub Tartara lapso,
   Ad celos facta es sors, uia, porta, rota.
Aula Dei, ornatus paradisi, gloria regni,
    Hospitium uite, pons penetrando polos.
Arca nites, et theca potens gladii bis acuti,
   Ara Dei assurgens, luminis alta pharos.
Celsa super cedros, et uasta cacumina montis,
   Subque tuis plantis et rota solis adest.
uirgineo cetu, dux sexu prima secundo,
   Prelata astrigeris sola puella choris.
Figmentum figuli, super omnia uasa decorum,
   Atque creature fulgida massa noue.
Candelabrum pulchrum, uerbi capiendo lucernam,
   Quam formam sculpsit tam super astra faber.
Ornans Ierusalem sanctam, speciosa uenustas,
   A facie templi uas in honore Dei.
Exsuperans portas Sion splendore corusco,
   Stans merito fidei, gemma superba throni.
 Ore diem iaculans, radios a fronte [b 1Kb] sagittans,
   Luminibus rutulis, lumen honore rotans.
Sidereum speculum, illustris domus Omnipotentis,
   uultibus ex illis fulgura clara ferens.
Nomen honoratum, benedicta Maria per euum,
   Ad laudem artificis nobilis artis opus.
Dulcis et angelico pretioso puella relatu,
   Omnes ultra [c 1Kb] homines dona decoris habens.
Inde rubore rosas, candore hinc lilia uincens,
   Flos nouus e terra, quem polus arce colat.
Crystallum, electrum, aurum, ostrum, concha alba, smaragdus,
   Quo tua forma nitet, cuncta metalla iacent.
Nix premitur candore tuo, sol crinis honore.
   Pallescunt radii, uirgo, decore tui.
 Lychnites hebes est, cedit tibi Lucifer ardens,
   Omnibus officiis lampade maior ades.
Occulti in terris sacramenti conscia summi,
   Et secreta poli sunt patefacta tibi.
Dignus ager Domini, generans sine semine frugem,
   Et ne cassa [d 1Kb] seges, messe repleta places.
Sola sine exemplo fecunda, et libera nexu,
   Ignara amplexus, mater opima sinu.
 uirgo intacta manens, fidei ubertate marita,
   Inscia coniugio, feta negante uiro.
Accipis, ut nescis: sic reddis ut integra constes,
   Nec uiolata paris, nec pariendo doles.
Et tamen est genitus Deus et homo, uerus, et unus,
   Spiritus atque caro Christus, utrumque genus.
In deitate Patri equalis, [e 1Kb] uel corpore matri,
   Et sine peccato de genitrice caro.
Factor dans legem, factus sub lege minister:
   Ipse pater mundi, filius ipse tibi.
Unde tuum, mater, generas natum atque parentem:
   Hinc pro lem, inde patrem: hoc Deus, illud humus.
Cuius honore sacro, genitrix, transcendis Olympum.
   Et super astrigeros erigis ora polos.
 Conderis in solio felix regina superbo,
   Cingeris et niueis lactea uirgo choris.
Nobile nobilior circumsistente senatu,
   Consulibus celsis celsior ipsa sedes.
Sic iuxta genitum regem regina perennem,
   Ornata ex partu, mater opima, tuo.
Occurrunt proceres, et gloria magna Ioannes,
   Notus et ante Deum, quam [f 1Kb] pateretur homo.
Fratribus ascitis, [g 1Kb] Paulus, reliquisque beatis,
   Doctor apostolicus, fulgida palma Petrus.
Diligit has portas Sion super omnia Iacob,
   Pro patribus genitos quos in amore Deus.
Qui omnes [h 1Kb] ore suo ornati, super astra coruscant,
   Si sic discipuli, quid pia mater erit?
Hinc patriarcharum numero sociante, prophete
    Conueniunt celso munera ferre throno
Martyrii [i 1Kb] hinc inde cohors redimita coronis,
   Principe cum Stephano ciuica turba poli.
Primitie florum, Bethlemtica passio lactans,
   Que meruit nascens uiuere morte magis.
Italie mundique caput quos Roma retentat,
   Urbs uel Alexandri, aut Antiochenus ager.
Quos Hierosolymis, aut quos Byzantion oris:
   Quos Patra, quos Ephesus, Naddauer arce tenet.
Quos Oriens, Occasus habet, quos Africa, et Arctos,
   Quosque sepultat humus, cingit et Oceanus,
Natio, gens, populus, regiones, agmina, reges,
   Undique currentes ad noua dona patris.
Aethiopes, Thraces, Arabes, Dacus, Indus, Alanus,
   Aurora, et uesper, Persa, Britannus adest.
 Intrantes in regna Dei pietate redempti,
   Gaudia uisuri regis in arce poli.
Quos recipit sacra porta Petri, quos ianua Pauli,
   Postis ad Andree limen Achaia [i 1Kb] petit.
Mattheus Aetiopes, Ephesinos ualua Ioannis,
   Et quem quisquis amat, hunc sua porta rogat.
Horum ante aduentum te qualiter ornat amator,
   Portauit quem uterus, uirgo beata, tuus?
 Dans tibi larga poli, cui tu domus arcta fuisti,
   uentris pro hospitio restituendo thronum.
Componendo caput niueum diademate fuluo,
   Et gemmis rutilam comit honore comam:
Annectens niueo pretiosa monilia collo,
   Fulgore [a 1Kb] et uario pectora pura tegens.
Quam speciosum humeris imponit honoris amictum,
   Splendore ardescens purpura tincta nitet!
O quoties coctum zone micat aura per aurum,
   Pallida nec palle est fimbria luce nitens!
Quis tibi digna canat, quantum decus exeat ore,
   Aut de ueste tui gemma uirore micet?
Quando strata iacet pedibus pretiosa smaragdus,
   Quando pauimentis alba [b 1Kb] topazus adest.
Quodque oculus non uidit agens, non audiit auris,
    Ornamenta tibi hec, pia uirgo, nitent.
Cum regio ergo poli, totusque exercitus astri,
   Te ornatam inspiciet, laudibus ora mouent.
Incipiens Michel preconia ferre beate,
   Cumque suis turmis, hec tibi, uirgo, refert:
O decus excellens, o femina [c 1Kb] forma salutis,
   Partus fruge potens, uirginitate placens!
Per quam est se nasci dignata redemptio mundi,
   Et reparare genus quod tulit Eua ferox.
Hanc tibi, mater, opem legionum millia mille,
   Per classes resonant carmine, uoce, lyra.
Angelus inde tuos repetit paranymphus honores,
   Qui tibi de celis nuntia sancta uehit.
Dicens: O felix, imitari nescia uirgo,
   Cuius et agnus ouis, conterit ora lupi.
 Tartara disrumpens, patrie captiua reducens,
   Et libertati post iuga pressa refers.
Excipit has iterum ingeminans pars altera laudes,
   Perstrepit et cunctis uox reuoluta choris.
Incipit inde alios producere terra fauores,
   Zacarie genitus, uox, tuba, preco, sonus,
Cum Petro et Stephano, ducibusque in millibus amplis
   Agminibus, mistis plausibus alta canens:
O uirgo insignis, benedicta ad gaudia nata,
   Auxilium terre, fulgor honorque poli.
Ecce tuus florens uterus que prestitit orbi,
   Te [d 1Kb] generante fide nos paradisus habet.
Quid sumus, aut fuimus? quos merserat Eua profundum,
   De limo in celum nos facit ire sinu.
 Laudibus his, Domini genitrix, fragor intonat astris.
   Militieque poli hec tibi clangor agit.
Ast ego ferre uolens, uideor subducere laudes,
   Nam tibi quisque cupit uoce fauere sacre.
Mens oret genitum, sic matri digna loquatur,
   Cuius amore pio, uiuis honore nouo.
 Pulchra super gemmas, splendorem solis obumbrans,
   Alta super celos, et super astra nitens.
uellere candidior niueo, rutilantior aura,
   Fulgidior radio, dulcior ore fauo,
Suauior, et roseo nimium rubicundior ostro,
   uincis aromaticas mentis odore comas,
Chara, benigna, micans, pia, sancta, uerenda, uenusta,
   Flos, decus, ara, nitor, palma, corona, pudor.
Per quem [e 1Kb] omnes fines terre meruere salutem,
   Gaudet et orbs totus, pontus, arena, polus.
Hec tibi qui indignus quamuis corde, ore susurro,
   Spes mihi sis uenie, que uehis orbis opem.



CAPUT uIII. [f 1Kb] Ad uirgines
 [1Kb]

Inter [g 1Kb] apostolicas acies sacrosque prophetas,
   Proxima martyribus premia uirgo tenet.
Splendida sidereo circumdata lumine pergens,
   Iungitur angelicis casta puella choris.
Fruge pudicitie, celi dotanda talento,
   Aeterni regis ducitur in thalamos.
Pulchra corona caput triplici diademate cingit,
    [h 1Kb] Et gemme exornant pectora, colla, comam.
Induitur teneris superaddita purpura membris,
   Et candore niuis fulgida palla tegit.
 Floribus eternis oculos rosa, lilia pascunt,
   Et paradisiacus naribus intrat odor.
Unde magis, dulcis, hortamur, ut ista requiras,
   Que dedit Eugenie Christus et alma Tecle.
uirgo Dei, fructus celi, uictoria mundi,
   Ut semper regnes, has pete regis opes.
Sunt ibi chrysolithis fabricata palatia gemmis,
   Atque smaragdineo ianua poste uiret.
Limina [i 1Kb] sardonyche uariato lumine florent,
   Et hiacyntheus circuit ordo domum.
Aurea tecta micant, plebs aurea fulget in aula,
   Et cum rege pio turba corusca nitet.
Ille puellarum locus est, que, lucis amore,
   Hic seruant Domino, corpore, mente, fidem.
Despice quod terre est, et clara sedebis in astris,
    Christi ut sponsa placens regna superna colas.
Presens uita nimis fugitiuo tempore transit,
   uirginis integritas glorificanda manet.
Paupertas te parua rogat cum diuite Christo,
   Ut uenias nostro, dulcis alumna, sinu,
 Quo patris auxilium Domino obtentura preceris,
   Atque tibi felix regna [a 1Kb] beata pares,
Ut pariter sancte merearis iuncta Marie,
   Gaudia perpetuo concelebrare choro.
Has quecunque piis manibus susceperis arrhas,
   Non nuptura homini, sed sis amata Dei.



CAPUT IX.
[1Kb]

Metrica [b 1Kb] Tirones nunc promant carmina castos,
Et laudem capiat [c 1Kb] quadrato carmine uirgo.
Trinus in arce Deus qui [d 1Kb] pollet, secla creauit,
Regnator mundi regnans in sedibus altis
 Indigno conferre mihi dignetur in euum
Cum sanctis requiem, quos laudo uersibus istis.
Arbiter altithronus, qui seruat sceptra superna,
Tradidit his celi per sudum scandere limen,
Inter sanctorum cuneos qui laude perenni
Rite glorificant moderantem regna Tonantem.
Omnipotens Dominus, mundi formator, et auctor,
Nobis pauperibus confer suffragia certa,
Et ne concedas [e 1Kb] tradendos hostibus isthinc,
Sed magis exiguos defendens dextera tangat,
Ne predo pellax celorum claudere limen,
uel sanctos ualeat noxarum fallere scena,
Ne fur [f 7Kb] strophosus foueam detrudat in atram,
Conditor a summo quod Christus seruat olympo,
Pastor ouile tuens, neque possit [g 1Kb] nebula raptor,
 Regales uastans caulas, [h 1Kb] bis dicere puppup,
Omnia sed custos defendat ouilia iam nunc
Maxima, precipuum que gestat nomine nomen;
Addere presidium, mater, dignare precatu;
Nam tu perpetuum prompsisti lumine lumen,
[i 1Kb] Inantque, clamante sacro spiramine, euntes,
Cuius per multum iubar alto splendet ab axe,
Ac populos pariter replet uibramine flumen,
Rex regum, et princeps populorum dictus ab euo,
Magnus de magno [i 1Kb] rerum regimine rector.
Illum nectere [k 1Kb] non possunt, nec cingere celi,
 Nec mare nauigerum spumoso gurgite uallat,
Aut zone mundi, que stipant ethera celsa.
Clarorum uitam, qui castis moribus isthic,
Auxiliante Deo, [l 1Kb] uernabant flore perenni,
Sanctis aggrediar studiis edicere pauper.
[m 1Kb] Tanta tam digne si pauper premia perdat,
Omnia cum nullus uerbis explanet, [n 1Kb] et apte
[o 1Kb] Sat. . . . . . . . . . . . . . . . .



CAPUT X. Ad domnam Radegundem.
[1Kb]

Regali de stirpe potens Radegundes in orbe,
   Altera cui celis regna tenenda manent,
 Despiciens mundum meruisti acquirere Christum,
   Et dum clausa lates, hinc super astra uides.
Gaudia terreni conculcas noxia regni,
   Ut placeas regi leta, fauente polo.
Nunc angusta tenes, quo celos largior intres,
    [p 1Kb] Diffundens lacrymas, gaudia uera metes.
[q 1Kb] Et corpus crucias, animam ieiunia pascunt
   Salue, quam Dominus seruat amore suus.



CAPUT XI. Ad eamdem de uiolis.
[1Kb]

Tempora si solito mihi candida lilia ferrent,
    Aut speciosa foret suaue rubore rosa,
Hec ego rure legens, aut cespite pauperis horti,
    [r 1Kb] Misissem magnis munera parua libens.
Sed quia prima mihi desunt, uel soluo secunda,
   Profert qui uiolas, [s 1Kb] fert et amore rosas;
Inter odoriferas tamen has, quas misimus, herbas,
   Purpuree uiole nobile germen habent.
Respirant pariter [t 1Kb] regali murice tincte,
   Et saturat foliis hinc odor, inde color.
Hec, quod utrumque gerit pariter, habeatis utraque
   Et sit mercis odor flore perenne decus.



CAPUT XII. Ad eamdem de floribus super altare
 [1Kb]

Frigoris hiberni glacie constringitur orbis,
   Totaque lux agri, flore [a 1Kb] cadente, perit.
Tempore uernali, Dominus quo Tartara uicit,
   Surgit [b 1Kb] perfectis letior herba comis.
Inde uiri postes et pulpita floribus ornant,
   Hinc mulier roseo complet odore sinum.
At uos non uobis, sed Christo fertis odores,
   Has quoque primitias ad pia templa datis.
 Texistis uariis altaria festa coronis,
   Pingitur, ut filis, floribus ara nouis.
Aureus ordo crocis uiolis, [c 1Kb] hinc blatteus exit,
   Coccinus hinc rubicat, lacteus inde niuet.
Stat prasino uenetus, pugnant et flore colores,
   Inque loco pacis herbida bella putes.
Hec candore placet, rutilo micat illa decore;
   Suauius hec redolet, pulchrius illa rubet,
Sic specie uaria florum sibi germina certant,
   Ut color hinc gemmas, thura reuincat odor.
uos quoque, que struitis hec, Agnes cum Radegunde,
   Floribus eternis uester anhelet odor.



CAPUT XIII. Ad eamdem pro floribus transmissis.
[1Kb]

O regina potens, cui aurum et purpura uile est,
   Floribus ex paruis te ueneratur amans.
Et si non res est color, [d 1Kb] attamen ipse per herbas,
   Purpura per uiolas, aurea forma crocus.
Diues amore Dei, uitasti premia mundi,
   Illas contemnens, has retinebis opes.
Suscipe missa tibi uariorum [e 1Kb] munera florum,
   Ad quos te potius uita beata uocat.
Que modo te crucias, recreanda in luce futura,
   Aspicis, hinc qualis te retinebit ager.
Per ramos fragiles, quos nunc prebemus olentes,
   Perpende hinc, quantus te refouebit odor,
 Hec cui debentur, precor, ut cum ueneris illuc,
   Meque tuis meritis dextera blanda trahat.
Quamuis te spectet paradisi gratia florum,
   Iste uos cupiunt iam [f 1Kb] reuidere fores.
Et licet egregio uideantur odore placere,
   Plus ornant proprias, te redeunte, comas.



CAPUT XIu. Ad eamdem, cum se recluderet.
 [1Kb]

Mens fecunda Deo, Radegundis, uita sororum,
   Que ut foueas animam, membra [g 1Kb] domando cremas,
Annua uota colens, [h 1Kb] hodie claudenda recurris,
   Errabunt animi, te repetendo, mei.
Lumina quam citius nostris abscondis ocellis,
   Nam sine te nimium nocte premente grauor;
Omnibus exclusis, uno retineberis antro,
   Nos magis includis, quos facis esse foris.
Et licet hic lateas, breuibus fugitiua diebus,
    [i 1Kb] Longior hic mensis, quam celer annus erit;
Tempora subducis, ceu non uidearis amanti,
    Cum uos dum cerno, hoc mihi credo parum.
Sed tamen ex uoto tecum ueniemus in unum,
   Et sequor huc animo, quo uetat ire locus.
Hoc precor, incolumem referant te gaudia Pasche,
   Et nobis pariter lux geminata redit.



CAPUT Xu. Ad eamdem, cum rediit.
[1Kb]

Unde mihi rediit radianti lumine uultus?
   Que nimis absentem te tenuere more?
Abstuleras tecum, reuocas mea gaudia tecum,
   Paschalemque facis bis celebrare diem.
 Quamuis incipiant modo surgere semina sulcis,
   Hic egomet hodie, te reuidendo, meto.
Colligo iam fruges, placidos compono maniplos,
   Quod solet Augustus mensis, Aprilis agit.
Et licet in primis modo gemma et pampinus exit,
   Iam meus autumnus uenit, et uua simul.
Malus, et alta pirus gratos modo fundit odores,
   Sed cum flore noua iam mihi poma ferunt.
Quamuis nudus ager nullis ornetur aristis,
   Omnia plena tamen, te redeunte, nitent.



CAPUT XuI. Ad Gregorium episcopum, pro infirmitate sua.
[1Kb]

uenit ad egrotum medici uox alma Gregori,
   Urbe ex Toronica, dum cubo rure thoro,
Concite presbytero recitante [i 1Kb] Leone sereno,
   Irem ut Martini sunt ubi festa pii.
 Tum fateor, morbi graue debilitate laborans,
    [a 1Kb] Febre calens summo, iam rigor intus eram.
Hinc fragili nimium, forti languore, redacto,
   Ilia lassa leuans, halitus eger erat.
Ibat anhelanti uapor aridus, ora perurens,
   Ibat ab arcanis [b 1Kb] flatilis aura coquens
Feruor eram totus, tristis rogus igne caminus,
   Febris et in fibris stabat [c 1Kb] aperta, patens.
Donec Christus opem, sudore undante, refudit,
   Feruidus et gelidas ignis abegit aquas.
[d 1Kb] Redditur ipsa salus, pater alme, saluto salutem,
   Auxilium exsili sis rogo pastor oui.



CAPUT XuII. Ad eumdem pro causa abbatisse.
[1Kb]

[e 1Kb] Repsit quale nefas intra pia septa synaxis?
   Inconsulte dolor, rumpere uerba uetas.
Quale nec ante oculos, patulas neque polluit aureis,
   Nec facerent uitio qui sua fana colunt,
Tu tamen, alme Pater, pietatis amore labora,
   Ut sacer antistes, culmina cuius habes,
Unde representes Martinum in tempore sacrum,
   Cursibus atque fide dando salutis opem.



CAPUT XuIII. Epistola pro eadem re.
[1Kb]

Commendans humilitatem meam copiosissime uestre dulcedini et mitissime dominationi, suggero ut causa uniuersalis Ecclesie talem uos [f 1Kb] habens basidem, ut nullus uentorum turbo succlinans, nulla procellarum propellens congeries possit illic inuenire,  quod quatiat [g 1Kb] , aut quod labefaciet, reperiat, in causa, qua conseruus meus presbyter, presentium portitor, ad uos pro singulari presidio confidens occurrit, sicut ipse singula poterit explicare. Memor sis commendationis beate domne mee filie, uel iam matris uestre, domne Radegunde pro loci sui, uel persone, totiusque regule stabilitate, quod petiit, et uerborum uel uiscerum [h 1Kb] supplicatione commisit, ita precipiatis infatigabiliter laborare, qualiter ipse uobis in retributione sempiterna restituat [i 1Kb] , qui prouidet auxilium indigentibus. In causa [i 1Kb] Iustine uester apostolatus pastoraliter [k 1Kb] desudet.



CAPUT XIX. [l 1Kb] Ad eumdem ex nomine Iustine.
[1Kb]

Antistes Domini, bone pastor, et auctor honoris,
   Bite decus generis, quo est generosa fides.
[m 1Kb] Iustinam famulam pietate, memento, beate,
   Per te et commender stirpe, uel arce patri.
Hinc referens grates auie, quia reddita tandem,
   Ad uultus neptis dulcis imago uenit.
Ista diu nostris uotis dans gaudia, rector,
   Inter auam et neptem tu mediator agas.



CAPUT XX. Ad eumdem salutatoria.
[1Kb]

 Alme, beate Pater, lumen generale, Gregori,
   Iure sacerdotum culminis arce caput.
Reddo Deo grates, de uobis prospera noscens,
   uestris nunc scriptis letificatus agens.
Me quoque commendans humili prece, uoce saluto,
   Iugiter officio quem mea corda colunt.



CAPUT XXI. Ad eumdem salutatoria.
 [1Kb]

Summe Pater patrie, celsum et generale cacumen,
   Forte decus, generis [a 1Kb] Turonicensis apex.
Lumen ab Aruernis ueniens feliciter aruis:
   Qui illustrans populos, spargeris ore pharus.
Alpibus ex illis properans [b 1Kb] , mens altior ipsis,
   uir per plana sedens, qui pia castra tegis.
Ne noceant hostes, qui sunt in ouile fideles,
   Unicus in campis publica turris ades.
uir date, dulce caput, regioni chare Gregori,
   Martini retinet quem sacra sella Patrem.
 Me Fortunatum humilem commendo patrono,
   Sic tua uita diu hoc sit in orbe Deo.



CAPUT XXII. Ad eumdem salutatoria.
[1Kb]

Si qua mihi ueniet quoties occasio dulcis.
   Opto, sacer, calamo soluere uota meo.
Summe Pater patrie, toto uenerabilis orbe,
   Undique chare mihi, [c 1Kb] fulgida cura Dei.
Commendas humilem tibi me, sacer arce Gregori.
   Pro famulo proprio, queso, precare Deum.



CAPUT XXIII. Ad eumdem.


 Si cessent homines uelociter ire per Austros,
   Ad te, chare pater, carmina missa uelim.
Nunc tamen est quoniam gerulus mihi, porrigo uerbum,
   Sed minus eloquio, quam quod amore colo.
Dulcis opime, decus nostrum, pie papa, Gregori,
   uersiculis breuibus soluo salutis opus.
Sed memor ipse mei commenda, queso, Tonanti,
   Sic te consocium reddat honore throno [throni].



CAPUT XXIu. Ad eumdem.
[1Kb]

Gurgitis in morem si lingua fluenta rigaret,
    Turbine torrentis uel raperetur aquis,
Ad tua precipue preconia summa, Gregori,
   Dum non explerem flumine, gutta forem.
Munificumque Patrem equaret nec Musa Maronis,
   Fers bone, quanta mihi, quis ualet ore loqui?
 Ac breuitate, sacer, famulum commendo subactum,
   Me Fortunatum, sit ueniale, precor.



CAPUT XXu. Ad eumdem pro uilla prestita.
[1Kb]

Tramite munifico celebrauit pagina cursum,
   Carmine dulcifluo, quam tuus edit amor.
In qua sorte loci facta est collatio doni,
   Qua [d 1Kb] uigenna procax littore frangit aquas.
Lapsibus et tumidis dum fertur nauta carinis,
   Iugera culta uidet, quando celeuma canit.
Grates, chare, gero pietatis fruge [e 1Kb] reperta,
   Qui facis unde decens multiplicetur apex.
 Et sine his mea sunt, a te quecunque tenentur,
   Grex [f 1Kb] habet omnis agris quod bone pastor habes.



CAPUT XXuI. Ad eumdem precatoria pro ipso agro.
[1Kb]

Munifici reparans Martini gesta, Gregori,
   Texit ut ille habitu, nos alis ipse cibo.
Discipulus placidum sapiens imitando magistrum;
   Ille ubi dux residet, miles habebis opem.
Ut chlamydem ille prius, sic tu partiris agellum;
   Ille tegendo potens, tuque fouendo [g 1Kb] decens.
Ille ope me antiquum [h 1Kb] releuans, tu, chare, nouellum,
    Fit diues merito paupere quisque suo.
Quando reposcetur, uestris redit usibus aruum,
   Et Domino [i 1Kb] proprio restituemus agrum.
Unde amplas refero grates, dulcissime rector,
   Et repeto [i 1Kb] pandens hec tua, pastor, ouis.
Nec tantum reddo, quantum tibi debeo, presul:
   Pro Fortunato sed, rogo, flecte Deum.



CAPUT XXuII. Ad eumdem pro pellibus sibi transmissis.
[1Kb]

Egregio compacta situ, phalerata rotatu,
    Atque Sophocleo pagina fulta sopho,
Me arentem uestro madefecit opima rigatu,
   Fecit et eloquio, quod loquor, esse tuo.
Dulcis, chare, decens, facunde, benigne Gregori,
   Atque Pater patrie hinc sacer, inde cate.
 Muneribus, meritis, animis et moribus equis.
   Omnibus officiis, unde colaris, habens.
Me Fortunatum tibi celso sterno pusillum,
   Commendo et uoto supplice rite tuum.
 Cui das unde sibi talaria missa ligentur,
   Pellibus et niueis sint sola tecta pedis.
Pro quibus a Domino detur stola candida uobis,
   Qui datis hoc minimis, unde feratis opes.



LIBER NONUS.



CAPUT PRIMUM. Ad Chilpericum regem, quando [a 2Kb] synodo Brinnaco habita est.
 [1Kb]

Ordo sacerdotum, uenerandaque culmina Christi,
   Quos dedit alma fides relligione Patres.
Paruulus opto loqui regis preconia celsi,
   Subleuet exigui carmina uester amor.
Inclyte rex armis, et regibus edite celsis,
    [b 1Kb] Primus et antiquis culmina prima regens.
Rector habes nascendo decus, moderando sed auges,
   De radice patris flos generate potens.
Aequali serie uos nobilitando uicissim,
   Tu genus ornasti, te genus ornat aui.
Excepisti etenim fulgorem ab origine gentis,
    Sed per te proauis splendor honore redit.
Te nascente patri, lux altera nascitur orbi,
   Nominis et radios spargis ubique noues;
Quem prefert oriens Libyes, occasus, et [c 1Kb] arctus,
   Quo pede non graderis, notus honore uenis.
Quidquid habet mundus, peragrasti, nomine princeps,
   Curris et illud iter, quod rota solis agit.
Cognite iam ponto et Rubro, pelagoque sub Indo,
   Transit et Oceanum fulgida fama [d 1Kb] sopho.
 Nomen ut hoc resonet, non impedit aura, nec unda,
    [e 1Kb] Sic tibi cuncta simul, terra uel astra fauent.
Rex bonitate placens, decus altum, et nobile germen,
   In quo tot procerum culmina culmen habent.
Auxilium patrie, spes et tu tamen in armis,
   Fida tuis uirtus, inclytus atque uigor.
Chilperice potens, si interpres barbarus exstet,
    [f 1Kb] Adiutor fortis, hoc quoque nomen habes.
Non fuit in uanum, sic te uocitare parentes,
    Presagium hoc totum, laudis et omen erat.
Iam tunc iudicium prebebant tempora nato,
   Dicta priora tamen dona secuta probant.
In te, dulce caput, patris omnis cura pependit,
   Inter tot fratres sic amor unus eras.
Agnoscebat enim, te iam meliora mereri,
   Unde magis coluit, pretulit inde pater,
Preposuit genitor, cum plus dilexit alumnum,
   Iudicium regis frangere nemo potest.
Auspiciis magnis creuisti, maxime princeps,
   Hinc in amore manens plebis, et inde patris.
Sed meritis tantis subito sors inuida rerum,
   Perturbare parans regna quieta tibi,
Concutiens animos populorum, federa fratrum,
   Ledere dum uoluit, prosperitate fauet.
 Denique iam capiti ualido pendente periclo,
   Quando ferire habuit, reppulit hora necem.
Cum retinereris mortis circumdatus armis,
   Eripuit [g 1Kb] gladios sors, operante Deo.
Ductus ad extremum, remeas de funere uite,
   Ultima que fuerat, fit tibi prima dies.
Noxia dum cuperent hostem tibi bella parare,
   Pro te pugnauit fortis in arma fides.
 Prospera iudicium, [a 1Kb] sine te, tua causa peregit.
   Et rediit proprio celsa [b 1Kb] , cathedra loco.
Rex bone, ne doleas nam te fortuna querelis,
   Unde fatigauit, hinc meliora dedit.
Aspera tot tolerando diu, modo leta sequuntur,
   Et per merores gaudia nata metis.
Multimodas per opes seminans, tua regna resumis,
   Namque labore graui crescere magna solent.
Aspera non nocuit, [c 1Kb] sed te sors dura probauit,
   Unde grauabaris, celsior inde redis.
Altior assiduis crescis, non frangeris armis,
   Et belli artificem te labor ipse facit.
Fortior efficeris per multa pericula princeps,
   Ac per sudores dona quietis abes.
Nil dolet amissum, te rege superstite, mundus,
    [d 1Kb] Qui se seruarunt debita regna gradu.
Consuluit domui, patrie populoque Creator,
   Quem gentes metuunt te superesse uirum.
Ne ruat armatus per Gallica rura rebellis,
   Nomine uictoris hic es, et ampla [e 1Kb] regis.
Quem Geta, [f 1Kb] Wasco, tremunt, [g 1Kb] Danus, [h 1Kb] Estio, Saxo, Britannus,
   Cum patre [i 1Kb] quos acie te domitasse patet.
Terror et extremis Frisonibus, atque Sueuis,
   Qui neque bella parant, sed tua frena rogant.
Omnibus his datus es timor, illo iudice campo,
   Et terrore nouo factus es altus amor.
In te, rector, habet regio circumdata murum,
   Ac leuat excelsum ferrea porta caput.
Tu patrie radias adamantina turris ab Austro,
   Et scuto stabili publica uota tegis.
 Neu grauet hec aliquis, pia propugnacula tendis,
   Ac regionis opes limite forte foues.
Quid de iustitie referam moderamine, princeps?
   Quo male nemo redit, si bene iusta petit:
Cuius [i 2Kb] in ore probo mensure libra tenetur,
   Rectaque causarum linea currit iter.
Nec mora fit, uero falsus nichil explicat error,
   Iudiciisque tuis fraus fugit, ordo redit.
Quid? quoscunque etiam regni ditione gubernas,
    [k 10Kb] Doctor ingenio uincis, et ore loquax.
Discernens uarias [l 1Kb] sub nullo interprete uoces,
   Et generum linguas unica lingua refert.
Erigit exiguos tua munificentia cunctos,
   Et quod das famulo, credis id esse tuum.
Qualiter hinc itidem tua se preconia tendunt,
    Laudis et hoc cumulo concutit astra fragor.
Cui simul arma fauent, et littera constat amore,
   Hinc uirtute potens, doctus et inde places.
Inter utrumque sagax, armis et iure probatus,
   Belliger hinc radias, legifer inde micas.
De uirtute pater, reparatur auunculus ore,
   Doctrine studio uincis et omne genus.
Regibus equali, de carmine maior haberis,
   Dogmate uel qualis non fuit ante parens.
Te arma ferunt [m 1Kb] generi similem, sed littera prefert,
   Sic ueterum regum per simul, atque prior.
Admirande mihi nimium rex, cuius opime
    [n 2Kb] Prelia robur agit, carmina lima polit.
Legibus arma regis, et leges dirigis armis,
   Artis diuerse sic simul itur iter.
 Discere si possit, rector, tua singula quisquis,
   Ornarent plures, que bona solus agis.
Sed tamen hec maneant, et crescant prospera uobis,
   Et liceat solio multiplicante frui,
Coniuge cum propria, que regnum moribus ornat,
   Principis et culmen participata regit.
[a 1Kb] Prouida consiliis, solers cauta, utilis aule,
   Ingenio pollens, munere larga placens.
Omnibus excellens meritis, Fredegundis opima
   Atque serena suo fulget ab ore dies.
Regia magna nimis, curarum pondera portans,
   Te bonitate colens, utilitate iuuans.
Qua pariter tecum moderante palatia crescunt,
   Cuius et auxilio floret honore domus.
Querens unde uiro duplicentur uota salutis,
    Et tibi mercedem [b 1Kb] de Radegunde facit.
Que meritis propriis effulget gloria regis,
   Et regina suo facta corona uiro.
Tempore sub longo hec te fructu [c 1Kb] prolis honoret,
   Surgat et inde nepos, ut renoueris auus.
Ergo Creatori referatur gratia digne,
   Et cole, rex, regem qui tibi prebet opem.
[d 1Kb] Ut seruet, cumuletque bonum; nam rector ab alto
   Omnia solus habet, qui tibi multa dedit.
Da ueniam, uictor, tua me preconia uincunt,
   Hoc quoque, quod superor, fit tibi maior honor.
Paruulus opto tamen, sic [e 1Kb] prospera uota secundet
   Ut ueniant terris hec pia dona polis.
Aera temperie faueant tibi, tempora pace
   Frugibus arua micent, federa regna ligent.
 [f 1Kb] Edomites omnes, tuearis amore fideles,
   Sis quoque catholicis relligionis apex.
Summus honor regis, per quem donantur honores,
   Cui longeua dies constet, et alma fides.
Regibus aurum alii, aut gemmarum munera soluant,
   De Fortunato paupere uerba cape.



CAPUT II. [g 1Kb] Ad Chilpericum regem et Fredegundem reginam.
 [2Kb]

Aspera conditio, et sors irreuocabilis hore,
   Quod generi humano [h 1Kb] tristis origo dedit:
Cum suadens coluber proiecit ab ore uenenum,
   Morsu et serpentis mors fuit Eua nocens.
Sumpsit ab ipso ex tunc Adam patre terra dolorem,
   Et de matre gemens, mundus amara capit.
Preuaricando duo probro damnantur acerbo,
   Ille labore dolet, hec generando gemit.
 Mors uenit inde uorax, transmissa nepotibus ipsis,
   Heredesque suos tollit origo nocens.
Ecce hoc triste nefas nobis genuere parentes:
   Ceperat unde prius, hinc ruit omne genus.
Primus Abel cecidit, miserando uulnere cesus,
   Ac fraterna sibi sarcula [i 4Kb] membra fodent.
 Post quoque Seth obiit, sub Abel [a 1Kb] uice redditus idem,
   Et quamuis [b 1Kb] rediit [c 1Kb] , non sine fine fuit.
Quid Ne memorem, laudatum uoce Tonantis,
   Quem leuis arca tulit, nunc grauis arca premit?
[d 1Kb] Sic quoque Sem, et Iapheth, patrum iustissima proles.
   Sancta et progenies tale cucurrit iter.
Quid [e 1Kb] patriarcham Abraham, uel Isaac, Iacob quoque dignos,
   Cum de lege necis nemo solutus adest?
Melchisedech etiam, Domini sacer ore sacerdos,
   Iob quoque, ceu geniti sic abiere sui
Legifer ipse iacet Moses, Aaronque sacerdos,
   Alloquiisque Dei dignus, amicus obit.
 Successorque suus, populi dux inclytus, iehsu
    [f 1Kb] Qui legis libris, occubuere patres.
Quid Gedeon, Samson, uel quisquis in ordine iudex?
   Mortem sub Domino iudice nemo fugit.
Isrelita potens Dauid rex, atque [g 1Kb] propheta,
   Est situs in tumulo cum Salomone suo.
Esaias, Daniel, Samuel, Ionasque beatus,
   uiuens sub pelago, stat modo pressus humo.
Princeps claue, Petrus, primus quoque dogmate Paulus,
   Quamuis celse anime, corpora terra tegit.
Semine ab humano [h 1Kb] cui nullus maior habetur
   uir baptista potens ipse Ioannes obit.
Enoch, Heliasque [i 1Kb] hoc adhuc spectat uterque,
   Qui satus ex homine est, et moriturus erit.
 Ipse creator ouans, surgens cito Christus ab umbris,
   Hic quia natus homo est, carne sepultus humo.
Quis rogo non moritur, mortem gustante salute?
   Dum pro me uoluit hic mea uita mori?
Dic mihi quid poterunt Augusti, [i 1Kb] et culmina regum,
   Membra creatoris cum iacuere petris?
 Brachia non retrahunt fortes, neque purpura reges,
    [k 1Kb] uir quicunque uenit puluere, puluis erit.
Nascimur equales, morimurque equaliter omnes,
   Una ex Adam est mors, Christus et una salus.
Diuersa est merces, funus tamen omnibus unum,
   Infantes, iuuenes, [l 1Kb] sic moriere senex.
[m 1Kb] Ergo quid hinc facimus, nunc te rogo, celsa potestas,
   Cum mihi auxilii possumus esse rei?
Ploramus, gemimus, sed nec prodesse ualemus,
   Luctus adest oculis, est neque fructus opis.
uiscera torquentur, lacerantur corda tumultu,
   Sunt cari exstincti, flendo cadunt oculi:
Ecce uocatur amor, neque iam reuocatur amator,
    Nos neque iam repetit, quem petra mersa tegit.
Quamuis clamantem refugit mors surda, nec audit:
   Nescit in affectum dura redire pium.
Sed nolo, atque uolo, migrabo cum omnibus illuc,
   Ibimus [n 1Kb] hinc omnes, nemo nec inde redit:
[o 1Kb] Donec aduentu Domini caro mortua uiuat,
   Surgat et ex proprio puluere rursus homo,
Ceperit ut tegere [p 1Kb] arentes cutis uda fauillas,
   Et uiui cineres de tumulis salient.
Ibimus ergo omnes, alia regione locandi,
   Ibimus ad patriam, quos peregrina tenent.
[q 1Kb] Ne cruciere igitur, pie rex, fortissime princeps,
   Quod geniti pergunt, quo petit omnis homo.
Quale placet figulo uas fictile, tale paratur,
   Quando placet figulo, uasa soluta ruunt.
 Quod iubet Omnipotens, non possumus esse rebelles,
    [r 1Kb] Cuius ad intuitum sidera, terra tremunt.
Ipse creat hominem, quid dicere [s 1Kb] possumus? idem
   Qui dedit, et recipit, crimina nulla gerit.
Illius ecce sumus figmentum, et spiritus inde est,
   Cum iubet, hinc imus, qui sumus eius opus.
 [a 1Kb] Si libet, in hora montes, freta, sidera mutat,
   Cui sua facta fauent, quid homo fumus agit?
Rex, precor, ergo potens, age quod tibi maxime prosit,
   Quod prodest anime cum Deitatis ope,
Esto uirile decus, patienter uince dolores,
   Quod non uitatur, uel toleretur onus.
Quod trahimus nascendo, [b 1Kb] sine hoc non transiit ullus,
   Quod nemo immutat, uel ratione ferat.
Consul eas domne regine et amantis amate,
   Que bona cuncta capit, te sociante sibi.
Materno affectu placare iubeto dolentem.
   Nec simul ipse fleas, nec lacrymare sinas.
Te regnante uiro, tristem illam non decet esse,
   Sed magis ex uestro [c 1Kb] gaudeat alta toro.
Deprecor hoc etiam, uitam amplam coniugis optans,
    Consul eas [d 1Kb] genite, consul eas patrie.
Talis erit populus, [e 1Kb] qualem te uiderit omnis,
   Deque tua facie plebs [f 1Kb] sua uota metit.
Denique Iob natos septem uno triste sub ictu,
   Amittens, laudes retulit ore Deo.
Dauid psalmographus, genitum cum amisit amatum,
   Mox tumulo posuit, prandia festa dedit.
[g 1Kb] Femina bis felix, pia mater Machabeorum,
   Natos septem uno funere leta tulit.
Prompta [h 1Kb] adiens Domino, semper tibi gloria, Rector,
   Cum uis, summe pater, pignora mater habet.
 Unde Deo potius [i 1Kb] refertur gratia nostro,
    [i 3Kb] Germine de uestro qui facit ire polo.
Eligit et gemmas de mundi stercore pulchras,
   De medioque luto [k 1Kb] ducit ad astra throno.
Messis uestra Deo placuit, quam in horrea condit,
   Dum spicis teneris dulcia grana metit.
Non paleas generas, frumenta sed integra gignis;
   Nec recremanda [l 1Kb] foris, sed recreanda polis.
Presertim qui sic sancto baptismate puri,
   Hinc meruere rapi, fonte lauante noui.
Stantes ante Deum, uelut aurea uasa decoris,
   Aut quasi candelabris pulchra lucerna nitens.
Immaculate anime, radiantes semper honore,
   uiuorum retinent in regione locum.
Inque domo Domini plantati lumine uernant,
    [m 1Kb] Candida ceu rubeis lilia mista rosis.
Iusserit et Dominus cum membra redire sepulta,
   uestibit genitos tunc stola pulchra tuos.
[n 1Kb] Aut palmata chlamys, rutilo contexta sub auro,
   Et uariis gemmis frons diadema geret.
Utentes niueam per candida pectora pallam,
   Purpureamque togam [o 1Kb] fulgida zona ligat.
Tunc pater et genitrix mediis gaudebitis illis,
   Cum inter sidereos cernitis esse uiros.
Est tamen omnipotens, Abrahe qui semen adauxit,
   uobis atque dabit, Iob quod amore dedit.
 [a 1Kb] Restituens numerum natorum germine digno,
   Progeniemque refert nobilitante fide.
Qui in solium Dauid Salomonis contulit ortum,
   Pro [b 1Kb] uice germani cum redit ipse patri.
Ille tibi poterit de coniuge reddere natum,
   Cui pater alludat, ubere mater alat.
Qui medius uestri reptans per colla parentum,
   Regibus et patrie gaudia longa paret.



CAPUT III. [c 1Kb] Ad eosdem.
[1Kb]

Post [d 1Kb] tempestates et turbida nubila celi,
    Quo solet infesto terra rigere gelu,
Post ualidas hiemes ac tristia frigora brume,
   Flamine seu rapidi rura grauante Noti,
Succedunt iterum uernalia tempora mundo,
   Grataque post glaciem prouocat aura diem.
Rursus odoriferis renouantur floribus arua,
   Frondibus arboreis et uiret omne nemus.
Dulce saporatis curuantur robora pomis,
   Et, redeunte sibi gramine, ridet ager.
Sic quoque iam Domini post tristia damna dolentes,
   uos meliore animo letificate, precor.
Ecce dies placidi reuocant paschalia Christi,
   Orbs [e 1Kb] quoque totus item per noua uota fremit.
Gaudia plus faueant per celsa palatia regum,
    Et per uos famuli festa beata colant.
Omnipotens [f 1Kb] uobis nostra addat morte salutem,
   Atque diu patriam culmina uestra regant.



CAPUT Iu. [g 1Kb] Epitaphium Clodoberti.
[1Kb]

Flere monent populum crudelia funera regum,
   Cum caput orbis humo mesta sepulcra tegunt.
Hoc igitur tumulo recubans [h 1Kb] Clodobertus habetur,
   Qui tria lustra gerens raptus ab orbe fuit.
De proauo ueniens Clodouecho celsa propago,
   Clotariique nepos, Chilpericique genus,
Quem de regina sumpsit Fredegunde [i 1Kb] iugali
   Auxerat et nascens Francica uota puer.
Quem [i 1Kb] , patris et patrie dum spes adolesceret ampla,
   Accelerante die sors inimica tulit.
Sed cui [k 1Kb] nulla nocent queruli contagia mundi,
   Non fleat ullus amor quem modo cingit honor,
 Nam puer innocuus, uiuens sine crimine lapsus,
   erpetui regni se fauet arce frui.



CAPUT u. Epitaphium Dagoberti.
[1Kb]

Dulce caput populi, [l 1Kb] Dagoberte, perennis amore,
   Auxilium patrie, spes puerilis orbis.
Germine regali nascens generosus, et infans,
   Ostensus terris, mox quoque rapte polis.
 Belligeri ueniens Clodouechi gente potenti,
   Egregii proaui germen, honore pari.
[m 1Kb] Regibus antiquis respondens nobilis infans,
   Chilpericique patris uel Fredegunde genus.
Te ueneranda tamen mox abluit unda lauacri,
   Hinc licet abreptum lux tenet [n 1Kb] alma throno.
uiuis honore ergo, et cum iudex uenerit orbis,
   Surrecturus eris fulgidus, ore nitens.



CAPUT uI. Ad Gregorium episcopum pro metris Sapphicis.
 [1Kb]

Pollente eloquio peruenit epistola [a 1Kb] cursu,
   Sed uoluit uoto tarda uenire meo.
Nec tamen offendit, quamuis remorata requirit,
   Quem tenet astrictum mente ligante uirum.
Cum cupiam talem, qualis fuit ille Nazanzo,
   Gregorium ut repares dogmate, sede [b 1Kb] parens,
Queque iniunxisti, pater, ecce pemata misi,
   Et mihi proficient, si tibi, chare, placent.
 Hoc mandas etiam, quo Sapphica metra remittam,
   Da ueniam, modici dum seges urget agri.
Dum [c 1Kb] meto, da spatium, tibi mox parere parabo;
   Si saturer fructu, fors meliora cano.
Condere si ualeo, cum metro mitto libellum,
   Que cape tu uoto, [d 1Kb] quo tibi [e 1Kb] dictat amor.



CAPUT uII. Ad eumdem in ipso metro.
[1Kb]


Corde iucundo, calamo uenusto,
Litteras mittis, cupiente uoto,
Blanda conscribens [f 1Kb] serie salutis,
   Chare Gregori.

Exigens nuper noua me mouere
Metra, que Sappho cecinit decenter,
Sic Dioneos [g 1Kb] memorans amores
   Docta puella.

Pindarus Graius, meus inde Flaccus
Sapphico metro, modulante plectro,
[h 1Kb] Molliter pangens citharista, blando
    Carmine lusit.

 Cur mihi iniungis [i 1Kb] Lyricas melodas,
uoce qui rauca modo uix susurro,
Eloqui chordis mea dextra nescit
   Pollice dulci.

[i 1Kb] Qui uel hec olim mihi si fuissent
Nota, prudentum docili Camena,
Per tot oblitus fueram benignam
   Tempora Musam.

Cum labor doctis sit, ut ista pangant,
Dogma nec quisquam [k 1Kb] sapienter intrat,
[l 1Kb] Et satis constet resonare paucis
   Metra petis.

Non leue est naute rate transfretare.
uincere aut uastum pelagus natatu;
uix procelloso repetunt sub Austro
    Carbasa portum.

Arduum nobis iter, et profundum,
Quo iubes pergi, tamen ibo uotis,
Si minus possum pedibus uiare,
   Ducor amore.

Prestitit, pastor, [m 1Kb] tua mi uoluntas
Codicem farsum tumido cothurno,
Quemque paupertas mea uix ualebat
   Tangere sensu.

Regiis uerbis humili repugnat,
Diuites uersus inopi recusans,
Et mihi [n 1Kb] Mopso reserare nolens
   Docta sophistis.

Disputans multum uariante [o 7Kb] miltho,
 Queque sunt rythmis, uel amica metris,
[p 1Kb] Sapphicum quantum tua me arua adornent,
   Dulcis Epodus.

Multus auctorum numerus habetur,
Plura dicentum modulo canoro,
Que uolens isto memorare metro,
    [q 1Kb] Nomina frango.

Maxime qui nunc [r 1Kb] resolutus a te,
Postque bis denos loquor [s 1Kb] istud annos,
Clara quod scripsit, citharam terendo,
   Lesbia uirgo.

Scire qui uult hec, Libycas arenas
Ante per littus numerare [t 1Kb] tentet,
Cuncta quam metris ratione cauta
    Carmine cingat.

 Nam moras feci, remoratus ipse,
Pluribus causis modo hinc, et inde
Nec uacans legi placida quiete
   Dulce sophiste.

Scito nam, pastor, nec adhuc cucurri
Ordinem totum relegens libelli,
Sed satis, crede, est, satis est amanti
   Sola uoluntas.

Ergo laxatus celeri uolatu,
Ad patrem sacrum, comitante uoto,
[a 1Kb] Et sibi nostrum renouans amorem,
   Perge libelle.

Forte non possum piger [b 1Kb] ire gressu,
Quo uocat blandus meus ille uultus,
Inuicem nostram, rogo te, libelle,
    Redde salutem.

Si memor fili Pater, ore dulc.
Hunc precans, qui nos, mare et astra, fecit,
Ac piis uotis bene se colentem
   Pectore seruet.

Femine chare, sibi mente nexe,
Quem colunt Agnes, Rhadegundes idem,
Sicut exposcunt, uice filiarum,
   Solue salutem.

Adde [c 1Kb] Iustinam pariter precantem,
Nempe commendans famulam propinquam.
Et refer, quantum sibi chara profert
   Neptis honorem.

Hec tibi promptus prece, uoce, mente,
Saluo uix implens, ego [d 1Kb] pauper arte,
 Sed tamen largo refluens amore,
   Chare Gregori.



CAPUT uIII. [e 1Kb] Ad Baudowaldum episcopum.
[1Kb]

Summe sacerdotum, bonitatis opima facultas,
   Culmen honore tuo, lumen amore meo,
Officiis uenerande sacris, pietatis alumne,
   Pignore amicitie, corde tenende meo.
Florens in studiis, et sacra in lege fidelis,
   Semper agens anime dona futura tue.
Te pater ergo precans, terram, freta, sidera testor,
   Ut uelis ore sacro me [f 1Kb] memor esse tuum.



CAPUT IX. [g 1Kb] Ad Sidonium Moguntiacensem Episcopum.
[1Kb]

[h 1Kb] Reddita ne doleas, felix Maguntia, casus,
   Antistes rediit, qui tibi ferret opem.
Ne merore graui lacrymans orbata iaceres,
   Te meruisse fame [i 1Kb] . . . . . . . . . . . .
Porrigit ecce manum genitor Sidonius urbi:
   Quo renouante loco prisca ruina perit.
Iura sacerdotii sacro moderamine se uans,
   Per cuius studium creuit et ipse gradus.
Parturit assidue grauidos Ecclesia fructus,
   Quamuis Apostolico [i 1Kb] uinctus amore regis.
 Suscipit [k 1Kb] heredes, celesti germine natus,
   Tali nupta uiro, quando marita placet
Te uigili custode, lupus non diripit agnos,
   Te pascente gregem, non ouis ulla perit.
Cautius in toto per mitia pascua ducis;
   Toxica ne noceant, florea [l 1Kb] rura paras.
Sis cibus ut populi, placide [m 1Kb] ieiunia seruas,
   Et satias alios, subtrahis unde tibi.
 Nudos ueste tegis, [a 1Kb] captiuis uincula soluens,
   Deposito reddens libera colla iugo.
Exsulibus domus es, et esurientibus esca,
   Felix, cui Christus debitor inde manet.
Te doctrina probum, prouidentia sacra modestum,
    [b 1Kb] Fecit et eloquio uincere mella tuo.
Templa uetusta nouans [c 1Kb] , specioso fulta decore,
   Inseris hinc populis plus in amore Deum.
Ut plebem [d 1Kb] foueas, et Rheni congruis amnes,
   Quid referat terris, qui bona prebet aquis?
[e 1Kb] Hic quod fana micant, et instaurata quod exstant,
   uiuis in eterno, laude fluente tibi.
[f 1Kb] Hac crescas longos meritorum fruge per annos,
   Et crescente diu de grege uota feras.



CAPUT X. [g 1Kb] Ad Rhagnemundum [h 1Kb] episcopum.
 [1Kb]

Summe pater patrie [i 1Kb] , dulce mihi lumine Rucco,
   Interiora mei cordis amore tenens,
Quidquid amicitie ueteris collegimus ambo,
   Crescit in affectum semper, opime, meum.
Nam mihi nulla meos obliuio [i 1Kb] tollit amantes;
   Ante sit extremum, quam mihi desit amor.
Unde, beate pater, properans dependo salutem,
   Optans longinquo te superesse gradu.
 Hinc etiam genite reddunt tibi pectore grates,
   Munere pro niueo [k 1Kb] marmore de Pario:
Que quotiens epule disco tribuuntur in illo,
   In doni specie te pietate uident.
Nam pro gemmarum serie tibi reddat honorem,
   Cui data proficiunt, crux ueneranda throno.



CAPUT XI. Ad Droctoueum [l 1Kb] abbatem.
 [1Kb]

uir uenerande, sacer meritis et honore colende,
   Droctouee, mihi semper amore pater.
Qui de discipulis Germani iure beati,
   Norma magisterii factus es ipse sui.
Cuius pontificis sacra per uestigia currens,
   Despicis hunc [m 1Kb] mundum, dum cupis ire polo.
Perge libenter iter celi, mansurus in orbem,
   Et pro me famulo, queso [n 1Kb] , precare Deum.



CAPUT XII. Ad [o 1Kb] Faramundum referendarium.
 [1Kb]

Dulcis amice mihi, memorabile nomen amantis,
   Promptus in officiis, uir [p 1Kb] Faramunde, bonis.
Si non ipse adii, te pagina missa salutet,
   Soluat et obsequium, quod minus ipse gero.
Commendesque libens dominis me regibus, oro,
   Et referas grates pro pietatis ope.
Impenso affectu me pagina uestra requirat,
   Hoc remeante tamen, redde benigne uicem.



CAPUT XIII. Ad Lupum et Waldonem [q 1Kb] diaconum.
[1Kb]

Corde parentali, iugi pietate colendi,
   Hinc Lupe [r 1Kb] blande mihi, Waldo uel inde sacer.
 Ut bonitate pari simul estis honore ministri,
   Sic mihi consimili [a 1Kb] semper amore rati.
Quod ualeo, facio [b 1Kb] , absens dependo salutem,
   Si non possum oculis, uos peto litterulis.
Pontifici summo nos commendare precamur,
   Regibus et dominis forte salutis opes.
Droctoueo, dulci clero, et conciuibus oro.
   Quod presens facerem, uos adhibete uicem.
Mummulus [c 1Kb] egregius ueneretur, Cesareusque,
   Et Constantino [d 1Kb] me memorate meo.



CAPUT XIu. [e 1Kb] De basilica sancti Laurentii.
[1Kb]

Laurenti, merito flammis uitalibus uste,
   Qui feruente fide, uictor ab igne redis.
uir dilecte Deo, terreno in corpore quondam,
   Tunc quoque sidereus iam tibi sensus erat.
Qui potuisti oculos tactu reuocare sepultos,
   Rursus et in uacua fronte referre diem.
Luminis exstinctas iterum accendisse lucernas,
   Credimus hec signo te faciente crucis.
Addita nunc etiam populis miracula prestas,
   Et fidei tribuis indubitanter opem.
Dum tua templa nouant breuiori robore plebes,
    [f 1Kb] Creueruntque trabes, creuit et alma fides.
 Stipite contracto tua [g 1Kb] se mercede tetendit,
   Quantum parua prius, postea cesa fuit,
Crescere plus meruit succisa securibus arbor,
   Et didicit sicca longior esse coma.
 Unde recisa fuit, populis fert inde salutem
   Si uenit intrepidus, lumina cecus habet.
Tu leuita sacer pena purgate fideli,
   Unde prius flammas, hinc modo lumen habes.
[h 1Kb] uisa ita temporibus uenerandi antistitis acta,
   Sed tamen eterno sunt memoranda die



CAPUT Xu. De domo lignea.
[1Kb]

Cede parum paries, [i 1Kb] lapidoso structe metallo,
   Artificis merito prefero ligna tibi.
Aethera mole sua tabulata palatia pulsant,
   Quo neque rima patet consolidante manu.
 Quidquid saxa [i 1Kb] sablo, calces, argilla tuentur,
   Singula silua fauens edificauit opus.
Altiori [k 1Kb] innititur, quadrataque porticus ambit,
   Et sculpturata lusit in arte faber.



CAPUT XuI. [l 1Kb] Ad Chrodinum ducem.
[1Kb]

Inclyte dux, meritis totum uulgate per orbem,
   Quem nimis egregium splendida fama refert.
Non ego preteream preconia celsa, Chrodine,
   Ne uidear solus magna silere bonis.
 Itala terra tibi, pariter Germania plaudunt,
   Laus tua cunctorum semper in ore sonat.
Clarus ab antiquis, digno generosior ortu,
   Regibus et patrie qui placiturus eras.
 Tutoremque alii, nutritoremque fatentur,
   Et fit certamen de pietate tua.
Ut habeant alii, nulli tua dona recusas,
   Tu tibi plus auges quas bene fundis opes.
Cui possis prestare, lubens exquiris, et optas,
   Ut sis apud cunctos, [a 1Kb] hoc facis esse tuos.
 Es generale bonum, nulli grauis, omnibus equus,
   Iustitie socium nulla rapina tenet.
Mitis in alloquio, placidus, [b 1Kb] gratus, atque modestus.
   Omnia cui data sunt, ut decus omne geras.
Gentibus astrictus, Romanis charus haberis,
   Felix, qui populis semper in ore manes.



LIBER DECIMUS.



CAPUT PRIMUM. Expositio Orationis [a 1Kb] Domini.


Tanta pietatis profunda misericordia, filii dilectissimi, circa genus humanum nostri patuit Saluatoris, qua nos ereptos de concatenatis mundi naufragiis ad portum perpetue detulit libertatis, ut nec uerbis exsequi, neque lingua patefieri, neque ipsa ualeant cogitatione pulsari, cui parum uidebatur, de limo [b 1Kb] quem condidit, quem cruore redemit, quem baptismo renouauit, nisi ad salutis cumulum, mens nostra, ne lapsum ignoranter incurreret, [c 1Kb] instrueretur etiam, qualiter exoraret. Ne si non docuisset, quemadmodum deberemus iustas uoti preces offerre, essemus aut certe temerarii, aut erroris nube confusi, et nesciendo que petere oporteret, magis admitteremus peccatum, quam [d 1Kb] purgaremus admissum,  et unde [e 1Kb] sperabamus posse uenire suffragium, uideremur incurrere detrimentum, cum de oratione incondita fieret periculi plus causa quam uoti. Inde retinentes eius mysteria, et quam [f 1Kb] multa sint in breuitate collata, propter edificationem Ecclesie paucis docemur explicare, quia tunc nobis melius placebunt auditu, cum patuerint intellectu. Itaque ad ipsum ueniamus sancte orationis sermonem.



Pater noster quis es in celis.

Ecce uox Domini predicantis, de quo propheta dicit: Nubes pluant iustum : arcane scientie lumen effudit; et ut nostram ariditatem sermonis imbre reficeret, ueluti fons aque salientis erupit. Quis enim tantum secretum mysterii celestis hominibus reuelaret, aut hoc doceret, uel  presumeret, uel sciret? Nunquid Abraham, Moses, propheta, [g 1Kb] uel angelus? imo nullus nisi Unigenitus, cui soli in maiestatis plenitudine Pater est notus; nam reliqui tantum meruerunt de Deo in terra cognoscere, quantum ipse de celo uoluit ministrare. Filius enim, in quo Pater est totus unitate substantie, non confusione persone, subiectum habebat hoc  nosse, non alterius munere, sed potestate nature.  Ergo dicendo Patrem nostrum esse in celis, peregrinationem nobis significat, dum sumus in terris, iuxta illud: Incola sum ego in terra . Unde uidetur instruere, ut ad excelsa iugiter animum eleuantes, ea, Deo tribuente, festinemus peragere, que nos in eterne uite beatitudinem, placato patre, Christo duce, faciant introire, et promissa premia sic filii ualeant obtinere: [h 1Kb] uerumtamen audito Deo Patre, nullus tam crudelis sit filius, ut non festinet ad ueri genitoris amplexus. Item congrue Pater noster, quia homo renascendo per baptismum effectus est Dei filius, qui per preuaricationem factus fuerat inimicus, et perditus; ergo cuius gratia fruitur iam patrem libere confitetur. Sed licet non simus de eo patre sic filii, quo modo persona Domini nostri Iesu  Christi, quia ille de ipsius natus est substantia, nos autem dignatus est creare de terra, attamen per gratiam Unigeniti nos effici meruimus adoptiui, et ideo qui in Ecclesia catholica ex aqua et Spiritu sancto nascitur, inter Dei filios computatur. Item Pater noster qui est in celis, in hac confessione et Deum ueneramur et mandata sequimur, et fidem nostram exponimus, et eos qui patrem in celis denegant refutamus. Item dicendo Pater noster habemus quod in ipso diligere, et agnoscendo Deum habemus pariter [i 1Kb] quem timere debeamus. Timeamus ergo, quoniam iustus est; amemus quoniam pius est, ne quod ille sollicite contulit, nos uelimus perdere negligenter, et diuina beneficia nostro sint excessu calcata. Quisquis ergo Patrem illum appellat, sicut decet filium,  sic uitam suam immaculate dispenset, quia ipse est filius qui non contribulat genitorem, non exasperat coheredem, fratris caritatem non uiolat, testamentum conditoris non dissipat, sequitur monita, festinat implere mandata; quod si recalcitrauerit, proiectus contumaciter de possessione discedit, nec aliqua iam fronte hereditatem repetit, quem admissculpa  damnauit. Unde, qui ad Deum patrem uenimus, Christe fratres dicimur, si in peccati crimine non uersemur: nam amittit nomen filii, qui fuerit seruus peccati. Quod autem non singulariter Pater meus, sed Pater noster, dicimus, ad hoc pertinere cognoscitur, ut nullus pro se tantum, sed generaliter pro omnibus misericordem Dominum deprecetur, quatenus ab hoste perfido cuncti pariter liberentur. Omnes enim qui in Ecclesia conueniunt eodem se muro concludunt, quoniam, etsi multa membra sunt, tamen in uno Christi corpore continentur , et ideo qui simul iunguntur in templo, separari non debent nec in uoto [a 1Kb] quia sicut in membris nostris aspicimus qualiter humerus humero, manus manui, pes pedibus subueniunt, ita congruum  creditur ut monitis, orationibus, lacrymis nobis ipsis a nobis inuicem succurratur, propter illud: Inuicem onera uestra [b 1Kb] portate . Denique frequenter alter pro alterius crimine confidenter obtinet, qui pro se suggerere, confunditur ex pudore, quia in suo facinore uerecundia nichil presumet. Ergo unusquisque supplicet pro omnibus in commune, quoniam sicut in se diuisa domus non stabit, sic unita ruine non subiacet. Et bene auctor Dominus pacis sic docuit, ut quidquid unus peteret, omnibus uideretur proficere. Item bene Pater noster additur, quia nisi quis recte credat in Christo, non potest habere patrem in celo; non est enim ipse pater Ariano, Iudeo, Photino, Manicheo, Sabellio, et reliquis pestibus, ueneno praui cordis infectis, et  pessime confessionis falce succisis, qui de filio, quem [c 1Kb] iniuste Deo Patri nostro conati sunt inequalem facere, cecati recesserunt, ex patre suo diabolo [d 1Kb] fructum carnis recipiunt. Et ideo nobis Pater in celis est, qui recte Filium confitemur in terris.



Sanctificetur nomen tuum.

uigilanter considerandum est quid in hoc uocabulo admonitio diuina significet, dicendo sanctificetur nomen tuam, [e 1Kb] non quod aliquid inueniatur superius quod Deus Pater sanctificari ualeat, aut quasi nos uideamur aliquid illi orando prestare, cum [f 1Kb] magis ipse sanctificet, sed sanctificetur, id est, benedicatur nomen tuum incessanter omnibus linguis, uniuersis in locis ut pote cuius dona sunt hoc ipsum,  quod respiramus et uiuimus. Sanctificetur nomen tuum. Deus cum omnium sit elementorum concentu laudandus, et sanctus, ut in nobis nomen eius sanctificetur, id est, firmiter teneatur, optamus, et in ea qua nos abluit baptismi sanctitate uiuamus.  Ergo in hoc tempore non nouam [g 1Kb] sanctificationem requirimus, sed quam incontaminatam percepimus, hanc ut sine uitii macula conseruemus. Nam in homine fructus bone conuersationis sanctificatio Dei est. Hoc quoque ordine nomen eius recte sanctificari dicimus, ut si quis dono diuinitatis uitam uideat nobis esse sinceram, gratias largitori referat, et in nostris operibus sanctum nomen eius extollat, quoniam recte omnis laus illi redditur, a quo uota complentur. Item Sanctificetur nomen tuum, quia ipsa oratione non continetur expressum. In nobis sanctificetur nomen tuum, uidemur non tantum modo pro nobis optare ut sanctificetur nomen eius, sed et pro illis qui nec dum meruerunt ad baptismi gratiam peruenire; nam in Christi plenissima caritate  docemur etiam pro inimicis orare, quia ipse non amicos et fideles, sed aduersarios suos et culpabiles de mortis carcere liberauit.



Adueniat regnum tuum.

Dubitari non licet Dominum Deum semper et hic et ubique regnare, nec aliquando de regni sorte sanctam Trinitatem sumpsisse principium, nec [h 1Kb] habere fine claudendum, [i 1Kb] cum reuera apud Deum stabilitate sua tempora non mutentur, cui nec sol occidit, nec nox in uicem succedit; sed cum dicimus: Adueniat regnum tuum, non ut illi aliunde obueniat, id est, ut ei regnum [i 1Kb] prestet superior persona, [k 1Kb] sed ut illud nobis adueniat per mediatorem Christum poscimus repromissum, ut cum illo regnemus liberi, qui in mundo semper [l 1Kb] uiuimus sub  lege peccati. Ipse enim postulauit a Patre dicens: [m 1Kb] Pater, quos dedisti mihi, uolo ut ubi ego sum, et illi sint mecum ; et alibi: tunc iusti fulgebunt sicut sol in regno Patris eorum . Denique ob hoc euacuauit Tartaros, ut repleat celos. Ergo hoc ratione precamur ut regnum eius adueniat, non ut ipse quod possidet, hoc acquirat, sed quod est nobis pollicitus, ut persoluat. Potest et sic intelligi: Adueniat regnum tuum, id est, adueniat in corde nostro regni tui sincerum desiderium, ut possimus diaboli uincere blandimentum; tunc enim in nobis serpentina falsitate subdolus hostis non preualet, quando nos constanter respicit diuini regni desideria concepisse. Item, regnante Christo [n 1Kb] non potest in nostris corporibus regnare peccatum.  Item cum dicimus Adueniat regnum tuum, [o 1Kb] admonemur ut nil de terreni regni diuitiis exspectemus, qui omnem spem in futuri regni facultate plantamus. Item Adueniat regnum tuum: agnoscitur his uerbis  eas increpare personas que seculi istam uitam diutius uolunt protrahere, [a 1Kb] cum omnes iusti petant illud, ut festinanter ueniat. uel certe Adueniat regnum tuum, hoc est Christus Dominus nobis adueniat, quem quotidie sanctorum chorus ueneranter exspectat, in cuius promissione se confidunt iusti regnare, de cuius aduentu Apostolus ait: Tunc rapiemur simul in nubibus obuiam Christo in era, et sic semper cum Domino erimus . Sed uideamus qui rapientur cum beato Paulo in nubibus? numquid homicide, luxuriosi, fallaces, ebriosi, adulteri, [b 1Kb] rapaces, maledici? Tales enim nisi correpti sint, non solum non possunt in illo [c 1Kb] genere participari cum sancto Apostolo, cuius modo monita non sequuntur, aut occurrere Christo, [d 1Kb] cuius paterna  presumunt; sed imo magis, si se a facie Dei in fissuris petrarum ualerent abscondere, super se [e 1Kb] cadere montes optarent. Ergo aduertamus quibus illud regnum promittitur. Beati pauperes spiritu, quoniam ipsorum est regnum celorum . In principio beatitudinum humiles corde preposuit, ac per hoc exclusit superbos ac tumidos, ubi dicit pauperes spiritu regnaturos. Deinde beati mites, beati qui lugent, beati qui esuriunt et sitiunt iustitiam; beati misericordes, beati pacifici, beati mundo corde, et reliqua. Ecce illi [f 1Kb] inuitantur ad talem requiem, qui taliter desudauerunt temporaliter in labore. uere hoc est indeficienter regnare coronam beatitudinis istis ornatam floribus possidere, Deum sine confusione mereri conspicere, quo presente,  inueniat anima quod amauit. Nam si in hoc seculo [g 1Kb] , et ad presens regnare dicitur humana fragilitas et paupertas quedam, si illi blandiatur de falsa prosperitate fugitiua felicitas, quanto magis illud regnum querendum est, ubi semper liliorum rosarumque blandior [h 1Kb] lux arridet, ubi pictura floris odoriferi non marcescit, ubi loci fecunditas neque nube premitur, neque sole siccatur, ubi non finitur cum possessore possessio, [i 1Kb] ubi quecunque desiderat animus, dat aspectus, ubi iustus gemmas calcabit in plateis, quas modo reges non habent in coronis, ubi mortalitas translata in immortalitatem cum angelis sorte simili gloriatur, ubi hominibus et Deo fit una possessio! Ibi desideretur consortium, ubi tante  felicitatis gratia possidetur.



Fiat uoluntas tua sicut in celo et in terra.

[i 1Kb] Quod quidem sic petitur, ut fiat uoluntas Dei [k 1Kb] non id fit quia aliquis potuit resistere eius uoluntati,  ut non faceret aliquando quod uoluit omnipotens, [l 1Kb] nec ob id, quia illum potest [m 1Kb] , aliquid impedire, sed ut in nobis impleatur eius uoluntas et operetur, quoniam, aduersario resistente, nos uoluntatem eius implere non possumus, nisi [n 1Kb] patrocinio eius muniamur. Si uero queritur que sit Dei uoluntas, habes decem precepta, que per Mosen Dei sunt uoluntate uulgata. Habes Dei Filium, qui Patris uoluntatem sciens, que erant abscundita reserauit, et que obumbrabantur in lucem transfudit. Itaque uoluntas Dei est agnita, excusatio non erit succursura; nam qui de celo descendit ad terras, quid aliud sue uoluntatis esse [o 1Kb] uoluit credi, nisi saluare? per redemptionem nos doceret caritatis et humilitatis ornamenta sequi, quoniam [p 1Kb] et ipse hoc dignatus est  facere ea caritate, nimia humilitate sincere [Ms., sincera]. Deinde qui templum sibi elegit in uirgine, quid docet, nisi dona pudicitie custodire? qui iustitiam coluit, dolum in ore non habuit, misericordiam prebuit, culpas indulgentia laxauit, mundo corde semper incessit, quid aliud fecit, nisi quo nos post sua uestigia traheret uerbis et exemplis? ideoque [q 1Kb] orandum ut, si perire nolumus, ipsius uoluntas operetur in nobis, iuxta apostolum dicentem: Qui in uobis operatur uelle et perficere pro bona uoluntate , sicut alibi Dominus noster locutus est: Non uos me elegistis, sed ego elegi uos ; alioquin homo Christum per se inueniret. Beatus Paulus uoluntatem habebat, sed non ad Christum reuera, cuius per Ecclesias populum deuastabat;  sed quia Redemptor dignatus est in persecutore suo magis pius esse, quam iustus, ut ad meliora accederet, eum per cecitatis amaritudinem castigauit, et corporale lumen obduxit, ut ei spiritales oculos aperiret, de quo dixit: Ego illi ostendam quanta eum pro me pati oporteat . Unde ipsam bonam uoluntatem pietas Christi contulit, non fragilitas humana possidet [Ms., possedit]. Audiamus ipsum Dominum Iesum Christum in infirmitate carnis positum, quid dixerit: Pater, si possibile est, transeat a me calix iste; uerumtamen non sicut ego uolo, sed sicut tu . [r 1Kb] Filius Dei dicit Non sicut ego uolo, sed sicut tu, Pater. Et homo quare tam superbus est, ut uoluntatem sibi ex se esse dicat ad bonum, et non potius Dei munus esse  testetur? Quod si bona uoluntas ex homine est sine Dei inspiratione, dicat ergo Christianus in oratione. Fiat uoluntas mea, quoniam bona est; sed absit ut  noc aliquis confiteri presumat; imo magis deprecetur, ut fiat uoluntas Dei in homine; non hominis uoluntas, que bonum uelle non habet, nisi Dominus inspiret iuxta illud: Deus meus, misericordia eius preueniet me . Ergo non hominis uoluntas preuenit Deum, sed Dei misericordia preuenit hominem, non uolentem, quoniam, sicut scriptum est: Deus est, qui iustificat impium . Item: Spiritus ubi uult spirat . Igitur, quare non unusquisque recognoscit tenebras suas, ne illuminatus, tanquam lampas, que aliunde succenditur, per uentositatem sue superbie exstinguatur, et subducto splendore maneat in cecitatis caligine, dum, si quid bonum uelle habet, sui esse putet arbitrii, [a 1Kb] et non inde gratias ferat collatori,  et ne audiat tandem quod dicitur: Qui autem non habet, et quod habet auferetur ab eo ; hoc est, in quo [Ms., quod] per gratiam preuenitur, nisi Deo illud ascripserit, per superbiam hoc amittet. Quoniam iuxta scripturam, ipsa uoluntas a Domino preparatur. Audiamus in hac parte doctorem, ubi dixit: Qui loquitur mendacium, de suo loquitur . Quare non addidit et qui loquitur ueritatem de suo loquitur, nisi ut hoc exemplo constet quoniam cum ueritatem aliquis loquitur, de Dei gratia, non de suo habuisse hoc bonum specialiter agnoscatur? Quoniam de nostro solum habemus mendacium; nam cum ipsa ueritas Deus sit, qui loquitur de Deo, unde in homine mendace causa ueritatis sit, nisi ipsa ueritas se ministret, hoc est, nisi in homine  ipsam bonam uoluntatem Deus ueritatis inspiret, qui et uelle tribuit, et posse compleuit? Sed si quis obiiciat quod Apostolus ait: uelle adiacet mihi , cum ipse dicit: Deus qui in uobis operatur et uelle [b 1Kb] et perficere pro bona uoluntate ; ergo si quis dicat quia ipsam uoluntatem Deus non inspirat, quantum ad hanc intelligentiam beatus Paulus [c 1Kb] non discrepat sentiendo diuersa; absit enim ut ille uir pacificus, qui uno eodemque locutus est spiritu, in his dictis Ecclesie generasset scandalum. Unde doctor gentium uelle sibi adiacere dicebat, quoniam non solum inspiratus, sed etiam uas electionis fulgebat, qui docuit dicens: Deus est, qui in uobis operatur et uelle. Deinde, quid habes, quod non accepisti? ac si diceret, quid boni est in te,  nisi det ille qui fecit te? Nam si bonam uoluntatem Deus non confert, sed ex te est quod tu habes, iste mentitus est, qui dixit: Quid habes, quod non acceperis ? Unde tolle Dei uoluntatem, mox agnosco si tu per te ad bonum habes aliquam uoluntatem, cum nisi a Christo uelut lucerna illumineris, quotidie, nesciendo quid eligeret diuina potestas, excedis. Dicamus humiliter quia nichil boni uelle  habemus, nisi singulis diebus, Domino largiente, sumamus [d 1Kb] iuxta quod legitur: Omne datum bonum et omne donum perfectum desursum est ; ut domini Pauli teneant dicta concordiam, et nos, si omne bonum ad Dei referentes gratiam, fidelem [e 1Kb] consequimur doctrinam. Nam quicunque apostolo Paulo, id est, oculo Ecclesie, cum beato Augustino, eius sequace, consonat, in eo ignorantie caligo non regnat. Quod autem de duabus uiis, id est, spatiosa et angusta dicitur, ut quis per quam elegerit gradiatur, per spatiosam quidem laxatis frenis [f 1Kb] liber incedis, peccatis famulando. In angusta uero consideremus Apostolum dicentem: Ut digne ambuletis uocatione qua uocati estis, per Dominum Iesum Christum . Et ideo non eligit aliquis, nec ad uiam  peruenit, nisi [g 1Kb] uocatus fuerit ab eo, qui uia est, uita et ueritas. Sed in hac uia cum Apostoli uerbis et preceptis euangelicis excurramus, dicentes ad eos qui iam ex Iudeis in Christo erant fide conuersi: si uos Filius liberauerit, tunc liberi eritis [h 1Kb] . Et quidnam istud attendite, ipso Domino predicante: Si manseritis in meo uerbo, uere discipuli mei eritis, et cognoscetis ueritatem, et ueritas liberauit uos ; ac per hoc hortatur ut sequendo illud quod dedit per gratiam, nos ad ueram liberationem perducat. Unde tunc homo perfecte in bonum liberum possidebit arbitrium, quando omnino non poterit seruire peccato. Item: Fiat uoluntas tua sicut in celo et in terra, id est, sicut in celis angeli, ita te homines [i 1Kb] ueneremur in terris. Et quemadmodum illi  concordia inculpabili, caritate deuoti, in laude Dei uidentur iugiter inherere, ita nos in suo timore et amore iubeat sine labe purgare. Item: Fiat uoluntas tua; id est, sicut spiritus, qui de celis et celestia cogitat, et ita et caro, que de terra est, terrena non cupiat; sed que sunt spiritus, hec intendat, et quasi facta concordia pariter ad celos ascendat. Ergo sicut in celo, id est, in spiritu, ita et in terra, id est, in carne fiat Dei uoluntas, ut iam post aduentum Christi non caro, que mater est criminis, spiritum festinet, sicut Eua, decipere, sed Adam, qui est in typo spiritus, carnem habeat famulantem, nec dominus ancille, sed ancilla seruiat dominanti. Sicut in celo et in terra. Homo ante baptismum carnalis esse describitur, post baptismum spiritalis efficitur;  ideoque pro illis qui adhuc sine lauacro loti non sunt a nobis oratur, ut sicut nos uidemur facti esse celestes per baptismum, ita et illi qui adhuc ab Ecclesia peregrini sunt tanto beneficio non fraudentur, sed per munificentiam Domini nobiscum dona similia consequantur. Quia et cum illi consortes facti fuerint, nos facultatem non amittemus, sed augebimus. Qualis [Ms., quare] sit autem inuidia, ut homo  non oret pro homine, [a 1Kb] sicut Christus, ut nos acquireret, suo sanguini non pepercit? Item fiat uoluntas tua. uoluntas Patris erat quod Filius predicauit quod operatus est, quod passus et mortuus est, et resurrexit, sicut ait: Non ueni uoluntatem meam facere sed uoluntatem eius qui misit me, Patris . Ergo orandum est ut nos [b 1Kb] similiter mereamur ducere, agere, sustinere, et in ipso resurgere, ut possimus cum ipso regnare. Item: fiat uoluntas tua. Deus incommutabiliter bonus, qui aliud nichil, nisi semper uult bonum, quamuis nos moles impediat peccatorum. Ergo bene uidemur optare ut nobis ea contingant que Deus uult, cum sciamus eum bone uoluntatis habere perfectionem, etc.



Panem nostrum quotidianum da nobis hodie.

 Considerandum est quam mirabiliter orationis huius ornatus sit textus, ut, nominatis eternis, temporalia peterentur. Nam tria ista que [Ms., quod] poscimus, id est: Sanctificetur nomen tuum, Adueniat regnum tuum, Fiat uoluntas tua, etc., propter eterna consequenda hic sunt necessaria. Et hic incipiunt, sed perfecta in futura uita possideri credenda sunt, et perpetua manebunt. Ergo Panem nostrum da nobis, quantus anime et carni est necessarius, spiritualiter, uel corporaliter. Et dimitte nobis debita nostra, sicut et nos dimittimus debitoribus nostris, Et ne nos inducas in tentationem, Sed libera nos a malo; que ad presentis uite opportunitates pertinere uidentur. Denique nominis eius sanctificatio et regnum eius in  spiritu et corpore nostro post resurrectionem perfecta manebunt. Item panem nostrum quisquis ad ueram salutem peruenire meruit, Christum esse panem uite perpetue non ignoret, quia dixit: Ego sum panis uiuus, qui de celo descendi . Unde iste panis non est communis cum reliquo, quia ille corpora protegit, iste nouit animas enutrire; et qui illum manducat, esurit; qui autem isto fruitur, nulla fame torquetur. Et ideo tanto magis iste cibus querendus est, quanto plus reficit epulatus. Quod uero panem quotidianum petimus, hoc insinuare uidetur, ut communionem eius corporis, si est possibile, omnibus diebus reuerenter sumamus, quia cum ipse uita nostra sit, nutrimento nostro peregrinos nos facimus si ad Eucaristiam tardi accedamus. Item dum  dicimus: Panem nostrum da nobis hodie, cognoscimus non nobis sufficere quod preterito die Deum rogauimus, nisi et ei in presenti oratione uacemus, propter illud, sine intermissione orantes . Item hic aduertendum est quod postquam ad Christum peruenimus, et mundum cum pompis suis reiecimus, non nobis necesse sit ad escam amplius  quam quotidianus usus exigit, ut queramus re uera eum, et aduentum Domini iugiter exspectemus, nam impedimenta mundi faciunt homines miseros. Et sciamus ei panem sufficere, cui Deus non deficit, quod Helie habitanti in Eremo ministrauit.



Et dimitte nobis debita.

Bene post escam quesitam postulatur uenia peccatorum, ut qui Dei cibo pascitur, Deo uiuat, si ei dimittantur peccata; et congrue, ne se humana extollat superbia, que petendo ueniam, uidetur confiteri delicta, cum tamen si purgari desiderat, sepius ad orationem recurrat. Conuenienter autem debita, peccata dicuntur, quia et debentur, et requirenda sunt. Nam sicut debitum a creditore requiritur, ita peccatum a Deo in die iudicii [c 1Kb] necessario exigitur,  nisi hic, dum uiuimus, per pietatem eius et indulgentiam ista nobis exactio condonetur. Et merito remitti cuncta hic rogamus, ubi delicta committimus, quoniam in futuro, sicut precari non licet, ita non uacat penitere; sed addendo:



Sicut et nos dimittimus debitoribus nostris.

Qui pium se ostendit, et legem imposuit ut nisi qui peccanti culpas indulserit, sibi indulgeri a Deo non exspectet, propter illud: Qua mansura mensi [Ms. mensurati] fueritis, remetietur et uobis . Item: Misericordiam et iudicium cantabo tibi , quoniam qui in nobis pius est, uult nos esse aliis miserantes. Unde merito de culpa uapulat, qui magistri uerba declinat. Summa est eleemosyna, alteri remittere, quod [d 1Kb] tibi uideatur peccasse. Item:  dimitte nobis debita; quid ergo de baptismi fonte surgentes et corpore Christi communicantes, mox nobis dimitti peccata petimus? quia fragilitas nostra conseruare puritatem lauacri [e 1Kb] non potest, quod de fonte percepit, nisi dignetur Dei gratia custodire. Et bene sicut nos dimittimus debitoribus nostris, ut ostenderetur quia Deus pacis cum omnibus uult nos concordes esse.



Ne nos inducas in tentationem.

Nunquid Deus aliquem in laqueum tentationis inducit? aut ab inimico cupiat supplantari? qui monet [f 1Kb] ne incidamus.



CAPUT II. Ad salutarem uirum [g 1Kb] illustrem [h 1Kb] Mumulenum consolatoria in morte filie decennalis.
[1Kb]

Inter humane conditionis subrepentia [Ms., subripientia] uulnera, que semper incerto tramite nutantium animorum ac labentium temporum reddunt uota suspecta, nichil est in aliquo magis, quod cruciet, quam quemquam aut non uidere quod cupiat, aut uidere quod perdat. Nam [Ms., Cum] trepidans animus in utroque, non modico sub fasce succumbit, dum pendulus spectat diuturne [a 1Kb] quod habeat, et, ut habere ceperit, mox amittat; scilicet afflictus donec impetret, elisus si perdat, sed grauius hoc  iaculo res illa percellitur [b 1Kb] , cum inter spem uel sperata debet amittere; atque ita illic spes tenditur [Ms., tenetur] hic damnatur; illic dubius meror an habeat, hic certus dolor est, si relinquat. Habet hoc insitum natura, preuaricatione protoplasti parentis, ad nos decursa morte multata, ut sepe quod uix acquiritur mox linquatur, et serpentis inueterati dente radicem sic perculit, ut nec arbor steterit, nisi in mortis stirpe fixa uiuat. Misit hoc posteris hereditas parentalis, ut subiacentes morti, queramus uiuere morituri: uulnificauit cunctos infelicis arboris acquisita possessio, que blandientibus pomis proli prius nocuit quam nutriuit. [c 1Kb] Quod certe sub epuli specie mors intrauit, et hoc ferali tactu lesit parentas, et posteros illos [d 1Kb] gustus, nos succus, quoniam  uirulente suasionis poculum, quod pater male sorbuit in prolem transfudit, et, ut ita dictum sit quod a fonte manauit, in riuo [e 1Kb] defluxit. Intulit hoc igitur illa mater de genere, sed nouerca de crimine, infelix cunctis Eua monades, quod certe sola sic exstruxit, ut uniuersa destrueret, quo ueterata machinatione decipule, rudem uirum perderet, et ipsa periret. Sed proles quid boni faciet, si se in calumniam uel mala parentis extendat? aut ut illum iterum [f 1Kb] detrahendo remordeat, qui semel morsu perierat, cum ipse sibi sufficeret suus lapsus, noster occasus? Itaque puto incongruum, si illum [g 1Kb] remordero, per quem gratis inuenit gratiam, cuius [h 1Kb] occasu uitalis alimonie mors cepit depasci: cui dum oculorum apertio promittitur,  lux fugatur, et diuinitate promissa, homo lapsus redit in terram; hinc est quod prolem genitam nocens esca traxit in predam. Fecit illa captiuitas nos prosperis exsules, aduersis consortes, et tantum peregrinatio grauior, quantum mors dura notior. Nascitur ab Adam uetere usque ad nouum hominem uita nostra cum morte. Hinc se nec Abel exuit, nec Enoch effugit, nec Ne se subtrahit, qui diluuio  mortem distulit, non mutauit: hoc patriarcha non renuit, hanc legem legifer non auertit, propheta sustinuit, et plus quam propheta succubuit. Sara quoque, Rebecca, Rachel, Anna, Elisabeth, licet sexus inferior, tamen hoc simul bibit amarum. Quis conqueratur de reliquis, cum ipse triumphator mortis pro parte, qua caro factus est, et morti subiectus est? Nec fuerat plenus homo, si non sensisset et tumulum; nec Deus crederetur, nisi surgeret de sepulcro; hinc est quod loquor, carissime, et fideli [Ms., fide] delictionis mihi uoto connexe, eo quod tuos per aspices nate sancte transitum conqueraris, uix singultu rumpente indicans calamo tristi decennalis etatis irruente funere, pubertatis tenere [i 1Kb] flosculum marcuisse, cum pene nuptiali retracta de  limine, non ad patris uotum thalamo datur, sed tumulo, et diuerso cantico non toro traditur, sed sepulcro: ad cuius forte uota iam festinans familia feruebat, sedule parentela excitabatur et patria. Mater erat prece suspensa, ipsa assurgebat cura nutricis, iuncta pubertati rosea modestia, et festiua arte sui sexus ornata; sed quo me rapit forme decor, se prodere tam cito fugax, quam caro mendax, cum defuncte si predicetur gloria, accrescant lamenta? Habuisti igitur istud pater, sed non tuum; [i 1Kb] reddidisti potius commodatum: ploratur uelut amissum, sed consideretur non perditum, quod ad Christum redit intactum. An certe conquereris, quasi solus ista perpessus sis, cum casus hic uincat et reges? An felicior Augusto? fortior Alexandro? fauorabilior  Traiano? sanctior es Theodosio? cum hoc habeat obitu equale tam miles quam princeps. Patienter dolendum est quod habes commune cum mundo. Quantas autem feminas ab ipso primo complexu retraxit ad tumulum? et pertulerunt dispendium, agnito uero, non habito: que bis lamentande sunt, antea pudorem perdere, et post sic periisse. Unde licet conqueraris, talem te tali casu amisisse sobolem, nulli tamen nouum est, ut non potuisset hoc uitare puella, quod uenit per feminam. Illud potius inspice, ut ista res funeris sit uirtutis, et ad illorum exempla te cequa, qui, dolore uicto, surgunt ad palmam. Habes itaque inter ispa patientie culmina, primum, uelut in specula, Iob censuram et normam,  qui pro filiis Domino sic gratias retulit, tanquam si tunc acceperit, cum amisit. Qui uir experientie, uoluntati diuine tradidit totum, ne caderet. Quid uero Dauid? fortis licet Goliam subdiderit, non se uelut fenum nutui celesti substrauit, cum filio amisso, lauit, epulatus est, ne repugnaret, intelligens uni cedere qui cuncta formauit? Seruus fidelis timuit offensam boni Domini prouocare uel murmure, [k 1Kb] cui  ut iungeretur diuinas ad nuptias, iugiter diffluebat pius pater per lacrymas. Potestis autem coniicere, quod talem non tolleret, nisi suis thalamis placuisset? unde nosti abyssum diuini consilii? uel tue nate qualis in corde concupiscentia latitauit? Fortassis hoc antea elegit, quod meruit, et illud prodiit, quod optauit. Qua de re, uir optime, esto tibi iudex, et patere. Nam si per caritatem te temperes, et te iudices, non offendis, presertim cum te mitiget promissio Redemptoris, et preconis Pauli uox, similata [a 1Kb] tonitru, quia in ictu oculi resurgere maturabunt sepulti, et uiuent sub umbra Christi, de uirginitate securi.



CAPUT III. Item alia.
[1Kb]

[b 1Kb] Dominis illustribus, cunctisque [c 1Kb] magnificis, omni  desiderio complectendis, seruientibus dominorum. Si humane consuetudinis isthuc se generaliter per omnes unus usus extendit, et ab antiquis atauis, ipso tradente genere, ad nos usque naturali quodammodo lege peruenit, quod triticei panis oblectante candore, uel suauitate pascente [d 1Kb] post ad hordeacee frugis aristosa cibaria, fastidioso nimium dente, nare, fauce, transitur, cum delectabilis esce dulcedine permutante, ad conuiuium pergere, ni fames urgeat, austeritas epuli non inuitat, [e 1Kb] hinc est quod illustris, ac magnifica celsitudinis uestre gratia copiosa quotidiane discipline doctrine superinundante refecta, et feruentis ingenii studio lucubrante polita, post illum, ut dixerim, detersum eloquentie uestre nitorem, et perspicue clarum  [Ms., clara] exercitatione purgante, ad lingue nostre rubiginosam facundiam fastidiose uestri sensus fulgida lux inclinat, cum tale sit, quod sermonis nostri rumores uacillantes auditis, ac si post epulas conturnicis, aut Phasidis uiris delicatissimis, cibos ingeram pecuales. Sed inter hec una spe presumptionis uideor animari, eo quod aliquatenus post regales  delicias, esca desideretur ruralis, et sepe rusticus offerat, quod animum potentis oblectat. Nam quamuis regum conuiuiis, auro intermicante, purpurata palla coruscet, sepe tamen iucunditate placere mensa plus assolet, uel adumbrata foliis ordinatis ex palmite, uel superiecto hedere corymbo crispante. [f 1Kb] Itaque habet et de silua reductus pastor, quod profert, cui si desint reliqua, tamen dignantem conuiuam uel de lacte diues inuitat. Quapropter dominationi et celsitudini tue, teste domino loquor, profuse dulcedini uestre salutem uenerabiliter ac desiderantissime persoluentes, eterni Regis clementiam deprecamur, ut dominis precellentissimis feliciter regnantibus, [g 1Kb] ac uniuerse potestatis officiis crescentibus ita fugitiue huius uite spatia producantur,  ut illi piissimo tramite gubernando, et uos sine macula fidelissime seruiendo, Creatoris ac Redemptoris nostri [h 1Kb] desideratum pariter intretis in regnum, sperantes in Christo de uestre caritatis affectu, humilitatem nostram peculiariter omnibus sanctis, et Domini famulis, sed etiam dominis regnantibus, uel eorum fidelibus, proflua dulcedine commendetis, hoc fiducialiter deprecantes, ut ueneratorem uestrum, portitorem presentium, hominem domne Radegundis, matris uestre, anime sancte, uel ea, que pro utilitate ac necessitate predicte Domine suggerit, coram Christo et eius angelis, tam [i 1Kb] pro sui reuerentia quam prece nostra proprium habere dignemini, indubitabiliter intimamus. Ut quod pro causa illius apud presentes Dominos reges impenditis, ab  eterno rege, centuplicato munere, suis rationibus acquiratis.



CAPUT Iu. Item alia.
[1Kb]

Celsitudinis uestre legatis transcurrentibus, omni caritate refertas nos insaturabili uoto suscepisse gratificamur epistolas: in quibus et quod erat nostre [i 1Kb] reuelationis, consultum de uestri culminis  incolumitate relegimus, inserendo commemorationem dulcissime filie, quod est de merore, partimur. Denique quibus fuit in uiuente participata letitia iis sint communes lacryme necesse est in defuncta. Nec ratio suadet ut sola tibi priuilegium defendas in fletu, que habuisti in cuius nos non pari ligaremur affectu, quoniam licet formata uestris ex  uisceribus processisset, tamen non minus adulta nostris in pectoribus habitauit quippe que producens partum ex utero transmiseras quasi in nostrum gremium [Ms., nostro gremio] recepturum, ut cum a uobis esset, etsi non corde, tamen corpore recessura, nobis uelut in uestra caritate fieret amplectendi [Fort., amplectenda]. Hinc est [a 1Kb] quod mater de illa genitalis causa contulerat, mihi totum uelut adoptiuus amor explebat, quia cum uobis genita, nobis tamen erat renata. Equidem optaueram, [b 1Kb] pro meritis diutius illa superstite, uobiscum loqui de gaudio magis, [c 1Kb] quam tristis collatio nasceretur ex fletu; sed inuida rerum series, que [Ms., quia] illud celerius subripit quod magis placere cognouerit, rem mihi desiderabilem pene uno momento et offerre  uoluit, et auferre. uel quare nobis rem attulit, quam subducere festinauit? Cum nil sit in humana conditione crudelius, quam aut non uidere quod habeat, aut uidere quod perdat. Sed quousque suum [d 1Kb] merorem dolor importunus exacuit, ac preceps sine freno moderate consolationis excurrit? cum intelligat hoc temperari debere, quod emendare nequiuerit, et equanimiter toleret, quod infectum [e 1Kb] facere non ualet, presertim cum in illa tot admiranda refulserint, ut nec apud homines in sermone defecerit, et apud Deum de opere premia uiuentis exspectet. Nam preter reliqua bona que cum illa laudanda sunt, nec tamen clausa iacent in tumulo [f 1Kb] tum uoluuntur per ora cunctorum, hoc unum breuiter assero: si fides et persecutio Christi martyrem facit  non habes, in tali filia quod deflere possis, quia illi et recte credere contigit, et perferre, [g 1Kb] et licet festina sit in iuuentute sors, debet [h 1Kb] tamen esse secura innocentia de palma.



CAPUT u. Incipiunt uersus de Oratorio [i 1Kb] Artanensi.
 [1Kb]

Quisquis ad hec properas uenerandi [i 1Kb] limina templi,
   Dona precaturus, que dat amore Deus,
Hec in honore sacri Gabrielis cuncta coruscant,
   Qui pia iussa Dei rite minister agit.
Zacarie ueniens qui nuntia detulit astris.
   Elisabeth datus est quando propheta potens.
Quique redemptorem e celo regem omnipotentem,
    [k 1Kb] Post ait, ut terris uentre Maria daret.
Qua sacer antistes [l 1Kb] noua tecta Gregorius effert,
   Ut sibi celestes restituantur opes.



CAPUT uI. Ad [m 3Kb] Ecclesiam Toronicam, que per episcopum Gregorium renouata est.
 [1Kb]

Emicat altithroni cultu uenerabile templum,
   Egregium meritis, nobilis arcis apex.
Quo propria tunica dum operit Martinus egentem
   Gestorum serie fulgida signa dedit.
Namque idem antistes sacra dum mysteria tractat,
   Lumina gemmarum est uisus habere manu.
Ac de ueste fuit quantum sua dextera nuda,
   Tantum membra sibi gemma corusca tegit.
 Sanctus item Domini [n 1Kb] almam dum benediceret aram,
   De capite est uisus flammeus ire globus.
Que modo templa sacer renouata Gregorius effert,
   Et rediit priscus cultus, honorque suus.
 Fulgida precipue nituerunt culmina tempti,
   Postque usus ueteres premicat aula rudis.
[a 1Kb] In senium ueniens, melius reuirescere discens,
   Diruta post casum, firmius acta situ.
Martini auxiliis operando Gregorius idem,
   Reddidit iste nouus, [b 1Kb] quo fuit ille uetus.
Clara supercilio domini delubra nitescunt,
   Alma licet merito, sunt quoque celsa iugo.
Inuida subruerat quam funditus ipsa uetustas,
   Ut paries liquidis forte solutus aquis:
Quam pastor studuit renouare Gregorius edem,
   Nec cecidisse dolet, que magis aucta fauet.
Ambianis tremulum cernens Martinus egenum,
   Dimidie chlamydis mox ope membra tegit.
Sed coram angelicis turmis, [c 1Kb] se hanc nocte silenti,
    Pauperis in specie, Christus habere refert.
O sacer antistes, meritis referende sub astris,
   Unde tegis nudum, hinc tua palla Deum.
Inter opima Deus figulus que uascula fecit,
   Martinus meritis uas in honore nitet.
Leprosi maculas pretiosa per oscula purgans,
   Cui quod ab ore dedit, pax, medicina fuit.
[d 1Kb] Ulcera morbosi curans sic fauce beatus,
   Quod Iordanis agit, [e 1Kb] tacta saliua facit.
Quam generosa fides Martini in secula ciuis,
   Qui quocunque fuit, mors ibi perdit iter!
[f 1Kb] Denique cum exstincto catechumenus ore iaceret,
   Se superextendens, effugat arma necis:
Sic uidue genito [g 1Kb] laqueato, deinde reducto,
   Est uir ubi iste Dei, non licet ire mori.
 Fanaticam pinum sanctus succidere cogens,
   Iustum ibi supposuit rustica turba premi.
Cesa secure arbor, cum iam daret alta ruinam,
   Ad crucis imperium est ire coacta retro.
Quis uigor hic fidei? ualide dum pondera pini
   Quo natura negat crux facit ire uiam?
Serpentis morsu tumidum, suprema regentem,
   Hic digitum ut posuit, pestis iniqua fluit.
Collecto morbo huc, et ab ulcere pollice tracto
   Dumque uenena cadunt, erigit ille caput:
Unguentumque nouum, digitis traxisse uenenum,
   Et tactu artificis sic superasse neces,
 Dum latro exstinctus falso coleretur honore,
   uoce [h 1Kb] hac Martini cogitur umbra loqui.
Publice se referens scelerum pro morte peremptum
   Se quoque nec iustum, sed magis esse reum.
O uox sancta, loqui defuncta cadauera cogens,
   Qui post fata iacens, dat sua uerba cinis!
Pergeret in fluuium dum uipera lapsa natatu,
   Et prope littorei tangeret ora soli,
Martini imperio liquidas reuocatur ad undas,
   Transactumque uie lassa recurrit iter.
Quantus amor Domini tali sub corde calebat,
   Quando uenena potens ipsa retorquet aquis!
Martini meritis, aliis quoque febre crematis,
   Sudores refluos pagina sicca dabat.
Unde salutifero medicamine charta fouebat,
    Atque graues ignes littera tinguet aquis.
[i 1Kb] Gratia quanta Dei huius sermone rigabat,
   Febre ubi succensis fons suus ibat apex?
Alme Deus rerum, pie, summe, Gregorius, arcis
   Tu cui das sedem, dat tibi templa sacer.
Nam ueteri fuerant hec funditus eruta lapsu,
   Tecta labore nouo, que modo culta cluunt.
Iure potestatis cui tu, bone conditor orbis,
   Hec danti in terris, culmina redde polis.
uicta uetustatis per tempora culminis [i 1Kb] arcta,
   Diruit, ut melior surgeret [k 1Kb] aula solo:
Quo sacra Martinus Domini mysteria tractans,
   A capite igniferum misit in astra globum.
Ne tamen ipsa ruens miserando fine iaceret,
   Pontificem meruit, qui sibi ferret opem.
 Que rediuiua, micans instante labore Gregori,
    [l 1Kb] Decidua senio, floret honore nouo.
Fundamenta igitur reparans hec prisca sacerdos,
   Extulit egregius, [m 1Kb] quam nituere prius.
Nunc placet aula decens, patulis oculata fenestris.
   Quo noctis tenebris clauditur arce dies.
Lucidius fabricam picture pompa perornat,
   Ductaque que fucis, uiuere membra putes.

[n 1Kb] Leprosum purgauit.

Pannonie regio misit tibi, Gallia, fructum,
Gignens celestem terra [p 1Kb] maligna dapem. [o 1Kb]
 Martinum illustrem meritis qui in munere diuo,
   Culmen in etherea sede senator habet.
Qui lepre maculas medicata per oscula purgat,
   Curat et infectum pura saliua uirum.
Ad fluuium Domini [a 1Kb] cui non fuit iste labore,
   Quod Iordanis habet, sanctus ab ore dedit.
Qui sacer [b 1Kb] ipse inibi te, pastor, agente, Gregori
   Fortunato adimat tot maculosa reo.

Chlamys diuisa.

Dum chïamydem Martinus inops diuisit egeno,
   Christus ea memorat se bene ueste tegi.
Diues paupertas, Dominum que texit amictu,
   Cui Deus occurrit, qui dedit astra faber!

Tunicam dedit.

Noscere qui mauis Martini gesta beati,
    Hic poteris breuiter discere mira uiri.
Denique cum tunicam sacer ipse dedisset egenti,
   Ac sibi pars tunice reddita parua foret,
Quod non texerunt [c 1Kb] manice per brachia curte,
   uisa tegi gemmis est manus illa uiri.
O nimium felix, cui contigit in uice lane,
   Nobilium lapidum lumine membra tegi,
Ut cum adhuc cinere aspersus foret, atque fauillis,
   Artifice angelico gemmeus iret homo!

Mortuos tres suscitauit.

Quid Deus in famulis operetur opimus amator,
   Martini gestis magna probare potes,
Ducere qui meruit de morte cadauera uite,
   Rettulit atque diem, reppulit unde necem.

Pinus excisa.

 Dum caderet, Martinum arbor pressura beatum,
   Mox facit ipse crucem, pinus abacta redit.
Quis non uirtuti diuine commodet aurem,
   Dum, trabe conuersa, dant quoque ligna fugam?

Idola prostrata.

Idola dum cuperet Martinus sternere fulta,
   Conterit hec celis magna columna ruens:
Auxilium ad iusti dignando militat ether:
   Quanta fides, cuius currit ad arma polus?

Falsus martyr.

Forte colebatur dum quis pro martyre latro,
   Martini aduentu se probat esse reum.
uirtutis merito fidei radiante corusco,
   Nec tacet exstincti, nec latet umbra rei.



CAPUT uII. [d 1Kb] Ad Childebertum regem, et Brunichildem reginam, de natalitio sancti Martini Turonici.
 [1Kb]

Precelsis dominis famulus dum corde pusillus,
   Fluminibusque uagis per uada pergo rate
Ecce superuenit uenerandi in secula ciuis,
   Martini meritis luce perenne dies.
Qui modo de Gallis totum mire occupat orbem,
    [e 1Kb] Et uirtus pergit, quo pede nemo ualet.
Qui uelut alta pharus lumen pertendit ad Indos,
   Quem Hispanus, Maurus, Persa, Britannus amat.
Hunc oriens, occasus habet; hunc Africa et Arctos,
   Martini decus est, quo loca mundus habet.
 Quique per Oceani discurrit marginis undas,
   Omnibus ut prestet, circuit orbis iter.
Per cinerem ascendens, per dura cilicia celos,
   Stat modo gemmatus, pauper in orbe prius
Quo patriarcharum decus est, radiantque prophete,
   Quo est sacra turba senum bis duodena patrum.
Inter apostolicum numerum, rutilante senatu,
    [f 1Kb] Quo sedet ipse throno, rex sibi Christus amor,
Quo excellit cum claue Petrus, cum dogmate Paulus,
   Fulget et in reliquis palma, corona, fides,
Quod loca martyribus [g 1Kb] ueneranti lumine florent,
   Atque libro uite est scriptus honore cruor
Quo confessores gemmata palatia complent,
   Aeternumque tenent aurea tecta diem,
Stat quoque post lacrymas ubi nunc [h 1Kb] Radegundes opima,
    Forsan et Eugenia hanc tenet illa [i 1Kb] manum.
[i 1Kb] Hos inter Martinus habet diademata pulcher,
   Atque sacris lumbis fulgida zona uiret.
[k 1Kb] Cantat Gregorius Christi de morte triumphos,
   Atque resurgenti plaudit amore Deo.
Hunc quoque Martinum colitis quem regna patronum,
   uos hunc in terris, uos memor ille polis.
uos [l 1Kb] iter angelicas turmas canat ille sub astris,
   Cui uos ante homines fertis honore diem.
Nomina uestra legat patriarchis, atque prophetis,
    [m 1Kb] Cui hodie in templo diptychus edit, ebur.
Reddat apostolicos proceres, reliquosque patronos,
   Quem uos hic colitis, uel pia festa datis.
 Pergat et ad Christum pro uobis [n 1Kb] ille precator,
   Cui uos in templis uota precando datis.
Ante poli referat sua hec solemnia regem,
   Dentur ut hinc uobis regna, salutis opes.
 Deputet et Dominus uestrum hunc esse patronum,
   Ut modo qui colitur, uos colat huius opis.
Qui dedit his habitans miracula plurima terris,
   Distribuat uobis hic quoque mira potens.
Cuius gemmata tunc dextera uisa beati,
   uos simul et uestras protegat illa manus.
Qui tunc promeruit reuocare cadauera uite,
   Hic quoque pro uestra dona salute ferat.
Qui percusso homini abstraxit de carne uenenum,
   Noxia de uobis ipse uenena uetet.
Qui serpentis iter fecit reuocare retrorsum,
   Ipse graues casus [a 1Kb] hinc fuget ire retro.
[b 1Kb] Qui de peste domum saluam dedit esse Liconti,
   Hec domus incolumis floreat huius ope.
Cuius opima chlamys tremebundum texit egenum rom.;
    Eius apostolici uos tegat ala uiri.
Qui uidue matri [c 1Kb] reuocauit ad ubera natum,
   Ipse tibi hec tribuat pignora mater, [d 1Kb] aua.
Ut Childebertus maneat cum [e 1Kb] prole nouella,
   Rex sua regna tenens, et noua regna trahens.
De [f 1Kb] genita ut uideas genitrix, ut dulcius optas,
   Deque nuru chara, quod tua uota rogant.
Unde hic felices habeant sua festa fideles,
   Et Domini famulis sitis honoris apex.
Quo tibi plus libeat, Brunichildis, habere patronum,
    [g 1Kb] Quando domum Dominus seruat in orbe pius.
Sic quoque te erudiat, regat, et sic tramite ducat,
   Actibus ipsa piis ut sibi iuncta mices.



CAPUT uIII. Ad eosdem in laude.
 [1Kb]

Si prestaretur preconia pandere regum,
   Non mihi sufficeret nocte dieque loqui.
Qualiter hic populus dominorum pendet amore,
   Et uestris oculis lumina fixa tenent.
 uos, quibus et speculum, et lux, et dulcedo manetis,
   Charum ornamentum, his simul estis honos.
Precipuum donum, placidum et placabile regnum,
   Ac uestro in statu est culmen in orbe pium.
Hisque parentela et patria et tutela coruscat,
   Hic decus, atque gradus, hic pietatis opus.
Hic tranquilla dies, hic spes iucunda fideli,
   Postque Deum, in uobis dona salutis habent.
Hic ego cum populo mea uota et gaudia iungo,
   Que pius amplificans crescere Christus agat.
Prestet cura Dei uos longa in sede tueri,
   Celesti ac dono regna tenere diu.
Acquiratis adhuc noua, uel possessa regatis,
   Ac pie participes has foueatis opes.
Ut tibi que floret de nato et germine, messem
    Maturam uideas mater, honore micans.
Sic ut ex genito, genitisque nepotibus amplis,
   Altera progenies inclyta detur aue.
De Childeberti dulcedine, flore, salute,
   Fructum habeas genitrix, plebs sua uota uidens.
De nata, atque nuru cumulet tibi dona Creator,
   Cumque pio merito stes placitura Deo.
Hic quoque promerear [h 1Kb] rediens dare uerba salutis,
   Congaudens dominis paruulus ipse piis.
Prospera sint regum, populorum gaudia crescant,
   Exsultet regio, stet honor iste diu.



CAPUT IX. [i 1Kb] Item ad Childebertum regem.
[1Kb]

Rex, regionis apex, et supra regna regimen,
   Qui caput es capitum, uir capitale bonum.
[i 1Kb] Ornamentorum ornatus, ornatius ornans,
   Qui decus, atque decens, cuncta decenter agis.
Primus, et a primis, prior et primoribus ipsis,
   Qui potes ipse potens, quem iuuat Omnipotens.
Dulcia delectans, dulcis, dilecta potestas,
   Spes bona, uel bonitas, de bonitate bonus.
 Digne, nec indignans, dignus, dignatio dignans,
   Florum flos florens, florea flore fluens.
Childeberte [a 1Kb] cluens hec Fortunatus amore,
   Paupere de censu pauper et ipse fero.
[b 1Kb] Audulfum comitem commendo supplice uoto,
   Me quoque; sic nobis hic domineris apex.



CAPUT X De nauigio suo.
[1Kb]

 Regibus occurrens, ubi [c 1Kb] Mettica menia pollent,
    [d 1Kb] uisus et a dominis ipse retentor equo.
Mosellam hinc iubeor percurrere nauita remo,
   Accelerans tremulis pergere lapsus aquis,
Ascendensque ratem, gracili trabe, nauta cucurrit;
   Nec compulsa Nothis, prora uolabat aquis.
Interea locus est per saxa latentia ripis,
   Littore constricto plus leuat unda caput.
Huc proram implicitam rapuit celer impetus actam,
   Nam prope iam [e 1Kb] tumidas uentre bibebat aquas.
Ereptum libuit patulos me cernere campos,
   Et fugiens pelagus, ruris amena peto.
Gurgite suscipior, subter quoque fluminis [f 1Kb] Orne,
   Quo duplicata fluens unda secundat iter.
Inde per exclusas cauta rate pergimus undas,
    Ne ueluti piscem me quoque [g 1Kb] nassa leuet.
 Inter uillarum fumantia culmina ripis,
   Peruenio, qua se uoluere [h 1Kb] Sura ualet.
Inde per exstantes colles, et concaua uallis,
   Ad Suram pronis [i 1Kb] labimur amnis aquis.
Perducor, Treuirum qua menia celsa [i 1Kb] patescunt,
    [k 1Kb] Urbs quoque nobilium nobilis [l 1Kb] eque caput.
Ducimur hinc fluuio per culmina prisca senatus,
   Quo patet indiciis [m 1Kb] ipsa ruina potens.
Undique prospicimus minitantes uertice montes,
   Nubila quo penetrans surgit acuta silex.
Qua celsos scopulos prerupta cacumina tendunt,
   Hispidus et tumulis crescit ad astra lapis.
Nec uacat his rigidis sine fructibus esse lapillis,
   Denique parturiunt, saxaque uina fluunt.
Palmite uestitos hic respicis undique colles,
    Et uaga pampineas uentilat aura comas.
Cautibus [n 1Kb] insertis densantur in ordine uites,
   Atque supercilium [o 1Kb] regula picta petit.
Culta nitent inter horrentia saxa colonis,
   In pallore petre uitis amena rubet.
Aspera mellitos pariunt ubi saxa racemos,
   Et cote in fertili sterilis uua placet.
Quo uineta iugo, caluo sub monte, comantur,
   Et tegit umbrosus sicca metalla uiror.
Inde coloratas decerpit uinitor uuas,
   Rupibus [p 1Kb] appensis pendet et ipse legens.
Delicias oculis habui, dapibusque cibatus,
   Hec iucunda tenens nauita, regna sequens,
Hinc quoque ducor aquis, qua se rate [q 1Kb] Contrua complet.
    Quo fuit antiquum nobilitate caput.
 Tum uenio qua se duo [a 1Kb] flumina conflua iungunt,
   Hinc Rhenus spumans, inde Mosella ferax.
Omne per illud iter [b 1Kb] seruibant piscibus unde,
    [c 1Kb] Regibus et dominis copia feruet aquis.
Ne tamen ulla mihi dulcedo deesset eunti,
   Pascebar musis, aure bibente melos.
uocibus excussis pulsabant organa montes,
   Reddebantque suos pendula saxa [d 1Kb] tropos.
Laxabat placidos mox erea tela susurros,
   Respondit cannis rursus ab alpe frutex.
Nunc tremulo fremitu, modo plano musica cantu,
   Talis rupe sonat, qualis ab ere meat.
Carmina diuisas iungunt dulcedine ripas,
   Collibus et fluuiis uox erat una tropis.
[e 1Kb] Quo recreet populum, hoc exquirit gratia regum,
    Inuenit et semper, quo sua cura iubet.
[f 1Kb] Antonnacensis castelli promptus ad arces,
   Inde [g 1Kb] prope accedens sarcina pergo ratis.
Sint licet hic spatiis uineta in collibus amplis,
   Altera pars plani fertilis exstat agri,
Plus tamen illa loci speciosi copia pollet,
   Alter quod populis fructus habetur aquis.
Denique dum presunt reges in sedibus aule,
   Ac mense officio prandia festa colunt:
Retibus inspicitur quo salmo fasce leuatur,
   Et numerat pisces, cum sit in arce sedens.
Rex fauet, immensa resilit dum piscis ab unda,
   Atque animos reficit, quo sua preda uenit.
Illuc fausta uidens, huc leta palatia reddens,
    Pascens ante [h 1Kb] oculos, post fouet ipse cibis,
Presentatur item mense [i 1Kb] Rheni aduena ciuis,
   Turbaque quo residens gratificatur edens.
Ista diu dominus dominis spectacula prestet,
   Et populis dulces detis habere dies.
uultibus ex placidis tribuatis gaudia cunctis,
   uester et ex uestris letificetur apex.



CAPUT XI. [i 1Kb] De oratorio Artannensi.
 [1Kb]

Magna beatorum retinet hec terra talenta,
   Diuinis opibus diues habetur humus.
Pax dextra angelico Gabrielis honore coruscat,
   Gaudia qui mundo detulit ore sacro.
Quando eternalem concepit uirgo salutem,
   Dona Redemptoris nuntius iste ferens.
Leua est parte lapis tumuli, quem corpore Christus,
   Pressit morte breui, uictor eundo Patri.
Hic quoque relliquiis micat ille [k 1Kb] Georgius almis
    Qui probus igne redit, nec pice mersus obit.
[l 1Kb] Sunt etiam Cosmas, Damianus et ipse, salubres
   Non ferro artifices sed medicante fide.
Est [m 1Kb] Iulianus item, gladio iugulatus amico,
   Plebs quem [n 1Kb] Aruerna colens arma salutis habet.
Martinusque sacer, retinet quem Gallicus orbis,
   Cuius Christum operit dimidiata chlamys.
Se tunica spolians, nudum qui uestit egenum,
   Unde date tibi sunt alba, topazus, onyx,
Que meruere aliqui hoc in corpore cernere sancti,
   Gemmarunque sonus quod patefecit opus.
Additur hic meritis cum nomine [o 1Kb] uictor opimis,
   Munere martyrii [p 1Kb] qui tenet alta poli.
Hic ueteris uirtute uiri noua palma [q 2Kb] Nicetii,
   Urbem Lugdunum qui fouet ore, sinu
 Horum pastor opem, corde, ore [r 1Kb] Gregorius orat,
   uiuat ut Altithrono uir sine fine Deo.



CAPUT XII. uersus facti super mensa in uilla [s 1Kb] Sancti Martini, ante descriptores.
[1Kb]

Cum uideam cithare cantare loquacia ligna,
   Dulcibus et chordis admodulare lyram;
Quo placido cantu resonare uidentur et era,
   Mulceat atque aures fistula blanda tropis:
Quamuis hic stupidus habear conuiua, receptus,
   Et mea uult aliquid fistula muta loqui.
Ecce dies in quo Christus surrexit ab imo,
   Inferne legis rumpere uincla potens,
Quando et uinctorum lacrymantia millia soluit,
    Et reuomunt multos Tartara fracta uiros.
Additur hic aliud, quod Martini aula beati
   Emicat hec, ubi nunc prandia festa fluunt.
Qui ualuit gestis aures pulsare Tonantis,
   Obtinet et meritis quod petit alta fides.
Qui pie restituit defuncta cadauera uite,
   Atque Dei prompte prebet amicus opem.
Cui successor ouans modo rite Gregorius exstans,
   Ille quod acquirit, hic regit ore, fide.
Qui rogat hic presens, alibi licet insidet absens,
   Exhibet atque cibos pastor in orbe bonus.
[a 1Kb] Nunc igitur celebrate diem solemniter omnes,
   Quos Deus omnipotens huc dedit esse pares.
Quos sibi Martinus collegit [b 1Kb] amore benignus,
   Et facit ecce escas hic epulare suas.
 Ergo sub incolumi Childeberto ac Brunichilde,
   Quos tribuit celsus regna fouere Deus,
uos, quos miserunt populum [c 1Kb] moderare fidelem,
   Et releuare inopes, si quis et exstat egens,
Ac bona [d 1Kb] de dominis noscendo et agendo benigna,
   Sint quoque letitie pabula uestra fide.
Quos inuitauit Martini mensa beati,
   Sumite gaudentes, quod dat amore dies.
 Que bonus antistes noscendo Gregorius expers,
   Plaudat, et hec populis [e 1Kb] gloria uestra canat.
Cuius et hec domus est, a Christo exoret amator,
    [f 1Kb] Reges, ac populos ut tegat arce Deus.



CAPUT XIII. Pro puella, a iudicibus capta, ad Gregorium episcopum.
[1Kb]

Exemplo Domini mihi uel uenerabilis orbi,
   Qui minimas non uis perdere, pastor, oues
Sollicitis animis curam per pascua tendens
    [g 1Kb] Ne desint caulis, circuis ore greges.
Hic igitur gerulus, genitam [h 1Kb] flens impie demptam,
   Captiuam sobolem tempore pacis habens.
 Martinique pii successor honore, Gregori,
   Qui pater es populi, hanc rogo, redde patri.
Iugiter ille sacris meritis [i 1Kb] illuminat orbos;
   Orbatam hanc patri [i 1Kb] redde uidendo diem.



CAPUT XIu. Item pro eadem re ad [k 2Kb] Romulphum, uel Rainulfum.
[1Kb]

[l 1Kb] Si rapidis oculis te semper, amice, uiderem,
   Sic quoque uix auidum me satiaret amor.
Qui si presentis non possum cernere uultum,
   Te mihi uel scriptis, [m 1Kb] chare, saluto libens.
Hunc etiam famulum commendo, [n 1Kb] benigne, uerenter
   Et si iusta petit, hunc tua lingua iuuet.
 Qui tortus grauiter genitam sibi luget abactam,
   Per uos ut redeat filia, [o 1Kb] causa rogat.
Paupere ut audito, dum estis medicina dolenti,
   Et uestris curis sit pia cura Deus.



CAPUT Xu. Item pro eadem re ad [p 1Kb] Gallienum.
[1Kb]

[a 1Kb] Officiis experte tuis, moderamine solers,
   Sollicitus studiis, utilitate comes.
More mihi solito, dulcis tibi debita soluo,
   Qui colo, deuinctus reddo salutis opus.
Sit commendatus homo, quem male torsit iniquus,
   Perdidit et genitam heu! miser iste suam.
Huic da iustitiam, [b 1Kb] de uulnere corporis emptam,
   Et pie captiuam fac remeare suam.
Inter utramque necem, cui lex et filia desit.
   Unus in ambabus rebus adesto salus.



CAPUT XuI. Item pro eadem re ad Florentinum.
[1Kb]

Dum pergit hinc quisque uiam, mea pagina currat,
   Prodat ut eloquio, quid sibi debet amor.
Nunc quoque chare mihi, bone semper, amice fidelis,
   Pectore deuotus reddo salutis opus.
[c 1Kb] Commendo hunc etiam famulum, dure [d 1Kb] ante redactum,
   Tortus qui legem nec meruisse gemit.
Ille dolens grauius, quam uulnera corpore fixa,
   Quod sibi subducta est filia parua, rudis.
Audiat hanc uocem pietas miserando benigne,
   Que sibi cum tribuis, hinc tibi magna dabis.



CAPUT XuII. Ad episcopos in commendatione peregrini.
 [1Kb]

Pontifices summi, fidei uia, semita uite,
   Quos dedit omnipotens luminis esse duces,
[f 1Kb] Custodesque gregis celestis contulit Agnus,
   uos bene pastores, ut foueantur oues.
 Ecce uiator adest, peragens iter inscius illud,
   Finibus Italicis heu! peregrina gemens.
Exsulis auxilium, errantis uia, norma salutis,
   Ad reditum patrie sitis honore patres.
[g 1Kb] Semina iactantes, mercedis ut ampla metatis,
   Et redeat uobis centuplicata seges.
Fortunatus enim humilis commender opimis,
   Ac per uos Domino culmina sancta [.....]



CAPUT XuIII. [h 1Kb] De Platone episcopo.
[1Kb]

Prouida disponunt reges solatia plebi.
    Pontificem dantes, quem probat alma fides.
Ut colat Hilarium, quem dat Martinus [i 1Kb] alumnum,
    [i 1Kb] Et confessoris protegat ala potens.
[k 1Kb] Dirigat hic populum successor, honore beato,
   Et clerum Ecclesie qui moderetur ope.
[l 1Kb] Floreat arce decens, rex Childebertus in orbe,
   Cum genitis, populo, matre, sorore, iugo.
Gaudia leta paret presentia sancta Gregorii,
   Et geminas urbes adiuuet una fides.
Qui modo, discipulo Platone antistite summo,
   Solemnem Ecclesie hic dedit esse diem.



CAPUT XIX. [m 1Kb] Ad Armentariam matrem domni Gregorii episcopi.
[1Kb]

Felix bis meritis sibi Macchabea, uel orbi,
   Nobilitas generis, nobilior genitis.
[n 1Kb] Que septem celo palmas transmisit ab aluo,
   Martyriique decus protulit ille uterus.
Tu quoque prole potens, recte Armentaria felix,
   Nec minor ex partu, quam prior illa sinu. [e 1Kb]
 Illa uetus numero maior, [a 1Kb] tu maxima celo:
   Quod poterant plures, [b 1Kb] unicus hoc tuus est.
Fetu clara tuo, geniti circumdata fructu,
   Est tibi Gregorius palma, corona nouus,
[c 1Kb] Me Fortunatum humilem commendo uerenter,
   Ac mihi celestem, queso, preceris opem.



CAPUT XX. Sigoaldo, [d 1Kb] pro comitatu eius.
[1Kb]

Finibus Italie cum primum ad regna uenirem,
    [e 1Kb] Te mihi constituit rex Sigibertus opem.
 Tutior ut graderer tecum comitando, uiator,
   Atque pararetur hinc equus, inde cibus.
Implesti officium, custos reuocaris amico.
   Et mihi uel tandem iam mea cura redit.
Dic meus, unde uenis post tempora plurima, dulcis,
   Magnus honore tuo, maior amore meo?
Promptus in affectu, Sigoalde benigne, clientum,
   Et Fortunato nomen, amice, pium.
Rex Childebertus crescens te crescere cogat,
   Qui modo dat comitis, det tibi dona ducis.
De domino tali uideant sua uota fideles,
   Cursibus et fiat prospera uita, uia.



CAPUT XXI. Ad Sigoaldum comitem, quod pauperes pro rege pauerit.
[1Kb]

Actibus egregiis preconia [f 1Kb] fulgida fulgens,
   Laus tua, Christe, sonet, dum bona quisque gerit.
Unde genus hominum placeat, tu, summe, ministra,
   Nam nisi tu dederis, prospera nullus agit.
Diuitibus largus, forte [g 1Kb] hinc et parcus egenis,
    [h 1Kb] Ut redimat diues, quando fouetur egens
Dulciter ista tui pia sunt commercia regni,
   Dum escam sumit egens, diuitis auget opes,
 Pauper uentre satur satiat mercede potentem,
   Parua capit terris, preparat ampla polis.
Diuitibus plus prestat egens, quam diues egenti,
   Dat moritura cibi, sumit opima Dei.
Dans terre nummum, missurus ad astra talentum,
   Et modicis granis surgat ut alta seges.
Dent, iactent, spargant, commendent semina Christo,
   Hic dare nec dubitent, que reditura manent.
[i 1Kb] Da, si Christus erit tibi thesaurarius inde,
    [i 1Kb] Presta inopi, quidquid reddere Christus habet:
Hac animatus ope, exposcens meliora Tonantis,
   Nec dubitante fide, quod Deus ista dabit.
Pro Childeberti regis florente salute,
   Surgat ut in solio, qui fuit altus auo
[k 1Kb] Fiat ut hinc iuuenis ualidis robustior annis,
    Ceu uiguit proauus, sic sit in orbe nepos.
Ergo suus famulus Sigoaldus, amore fidelis,
   Pauperibus tribuit, regis ut exstet apex.
Hinc ad Martini uenerandi [l 1Kb] limina pergens,
   Auxilium Domini dum rogat ipse sui;
Et dum illic moderans [m 1Kb] rex pro regione laborat,
   Ut precibus sanctus hunc iuuet, illud agit.
Denique procedens cupidus sacra festa tenere,
   Pauperibus Christi [n 1Kb] prebuit ipse dapem.
Dispensata placent alimenta per agmina Christi,
   Pascitur et populus, quem fouet arce Deus.
Plurima cecorum refouetur turba uirorum,
    [o 1Kb] Est quibus interna lux Deus, atque uia.
Hic alitur claudus, quem dirigit ordine Christus,
   Quique sui Domini pendulus implet opus.
 Quis referat tantos memorare sub ordine morbos,
   Occurrens pariter, quos sua cura fouet?
Unde cateruatim ceuntia millia pascens,
   Erogat, ut habeat, rex quoque cuncta regat.
Te Fortunatus comes hinc, Sigoalde, salutans
   Regis ut [Ms., in] auxilium des meliora, precor.



CAPUT XXII. [p 1Kb] De prandio defensoris.
[1Kb]

Paschale hic hodie donum memorabile floret,
   Defensor pascit, quo comes [q 1Kb] ipse fauet.
 Delicie Domini, [a 1Kb] quas tempora, uota ministrant,
   Undique conueniunt flumine, fruge, polo.
Childeberti etiam dominatio longa refulgens
   Te, Sigoalde, diu subleuet arce, gradu.
Sit regio felix felicis regis amore;
   Atque boni comitis crescat honore fides.



CAPUT XXIII. [b 1Kb] Ad Galactorium comitem.
[1Kb]

 uenisti tandem, [c 1Kb] quod debebaris, amice,
   Ante comes merito quam datus esset honor.
Burdigalensis eras, et cum [d 1Kb] defensor amator
   Dignus habebaris, hec duo digna regens,
Iudicio regis ualuisti crescere [e 1Kb] iudex,
   Famaque quod meruit, regia lingua dedit.
Debet et ipse potens, ut adhuc bene crescere possis,
   Prestet ut arma ducis, qui tibi restat apex.
 Ut patrie fines sapiens tuearis et urbes,
   Acquiras ut ei qui dat opima tibi.
[f 1Kb] Cantaber ut timeat, uasco uagus arma pauescat,
   Atque Pyrenee deserat Alpis opem.
Aut quasi grande loquor, facit hoc sacer unicus auctor,
   A Domino erigitur paruus, et altus homo.
De tyrone duces, uenit et [g 1Kb] de milite princeps.
   Ut reliquos taceam, [h 1Kb] Iustinianus erat.
Hoc et in Ecclesia, Christo tribuente, refertur
   De exorcista aliquo pontificalis honor.
Egregius merito Martinus testis habetur,
   Qui fuit ante sacer, quam sacra iura daret.
Hoc agit omnipotens, totum qui condidit orbem:
   Magnaque sola putes, que facit ipse potens,
 Letior ergo precor, maneas in culmine rector,
   Maiora sperans, uir ratione sagax.
Rege sub hoc florens, eternaque regna requirens,
    [i 1Kb] . . . . . . . . . . . . . . . . . . . . . . . .
Iustitia ac pietas tecum comitata coruscent,
   Illa tuum pectus protegat, ista latus.
Alta fides etiam, dilectio fida nitescat,
   Et Fortunato sis comes, amplus amor.



LIBER UNDECIMUS.



CAPUT PRIMUM. [a 1Kb] Expositio Symboli.


Summam totius fidei catholice [b 11Kb] recensentibus, in qua integritas credulitatis ostenditur, et unius Dei omnipotentis, id est sancte Trinitatis equalitas  declaratur, et mysterium Incarnationis Filii Dei, qui pro salute humani generis, a Patre de celo descendens, de uirgine nasci dignatus est, quo ordine, uel quando pertulerit, quomodo sepultus surrexerit, et in carne ipsa celos ascendens ad dexteram Patris consederit, iudexque uenturus sit, qualiter remissionem peccatorum sacro baptismate renatis contulerit, et resurrectio tandem humani generis in eamdem carnem in uitam eternam futura sit, quia multa in Symbolo paucis uerbis complexa sunt, mediocriter  nobis sermo temperandus est, ne aut breuiter dicendo non aperiant intellectum, aut prolixitate uerbi generetur fastidium. Itaque cum resurgente Christo et ascendente in celum, misso sancto Spiritu, collata [c 1Kb] est apostolis scientia linguarum,  adhuc in uno positi hoc inter se Symbolum, unusquisque quod sensit dicendo, condiderunt, ut discedentes ab inuicem hanc regulam per omnes gentes equaliter predicarent. Denique symbolum Grece collatio dicitur, quia hoc ipsi inter se per sanctum Spiritum salubriter condiderunt. Dicitur et indicium, quod per hoc qui recte crediderit indicetur. Ergo cunctis credentibus que continentur in Symbolo, salus animarum et uita perpetua bonis Actibus [d 1Kb] preparatur.



Credo in Deum Patrem omnipotentem.


Preclarum in primordio ponitur [a 1Kb] celestis testimonii fundamentum, quia saluus [b 1Kb] esse non poterit qui recte de salute non crediderit, Apostolo predicante: Credere oportet accedentem ad Deum . Item: Corde creditur ad iustitiam ; et Credidi, propter quod locutus sum ; uel illud: Iustus ex fide uiuit , et: Nisi credideritis, non intelligetis . Ergo uel in rebus humanis nullum opus incipitur, nisi labor omnis ad effectum uenire credatur. Unde credendum est in Deum, a quo tam presens uita quam futura tribuitur. Deus autem appellatio est substantie sempiterne, siue timoris diuini. Igitur Deus est, sine principio, sine fine, simplex, incorporeus,  incomprehensibilis. Patrem autem cum audis, agnosce quod habeat Filium ueraciter genitum, quomodo possessor dicitur, qui aliquid possidet, et Dominus, qui alicui dominatur. Deus ergo Pater, secreti sacramenti uocabulum est, cuius uere Filius est uerbum et speculum et character; et imago uiuens Patris uiuentis, in omnibus Patris similis, eiusdem nature, et in diuinitate genitus, Genitori per omnia cequalis. Nec queratur quomodo genuit Filium? quod et angeli nesciunt, prophetis est incognitum. Unde illud dictum est: Generationem eius quis enarrabit ? quam secretam originem cum proprio Filio nouit ipse solus qui genuit. Nec a nobis Deus discutiendus est, sed credendus, qui in nobis ipsis nescimus quod sapimus, quomodo  sapientiam, ingenium, aut intellectus consilium, aut mens nostra generat uerbum. Sed, ut breuiter dicamus, sufficit nos scire quia lux genuit splendorem, propheta testante: In splendoribus sanctorum, ex utero ante luciferum genui te . Et illud: Hic Deus noster; et non reputabitur alter ad eum; et post: In terris uisus est, et inter homines conuersatus est . Omnipotens uero dicitur, eo quod omnia possit et omnium obtineat potestatem, quia Pater omnia creauit per Filium.



Et in Iesum Christum.

[c 1Kb] iehsu hebraice Saluator dicitur; hoc nomen digne conuenit principi qui populo se sequenti possit salutem tribuere: cuius figuram iehsu Naue gerens,  populum de deserto [d 1Kb] in patriam, [e 1Kb] et terram repromissionis certum est induxisse. Et iste de tenebris et terra ignorantie sequentes se ad celos ducit. Christus dicitur a chrismatis unctione, et hoc nomen pontificale est, uel regale, quoniam reges ungebantur oleo corruptionis; hic autem a Spiritu sancto oleo exsultationis diuinitus unctus est, propheta dicente. Spiritus sanctus super me, propter quod unxit me . iehsu ergo dicitur eo quod saluet populum; Christus, quod sit unctus Pontifex in eternum.  Unicum Filium ideo, ut nil in hoc intelligas terrenum, siue corporeum, ubi de uno est unus, de luce splendor, de corde uerbum, de mente sensus, de forte uirtus, de sapientia sapiens, de eterno natus est [f 1Kb] eternus, per omnia idem quod Pater, hoc Filius. Nam unicus ideo, quia nec comparationem recipit cum reliquis creaturis, nec similitudinem, quia omnium rerum summus ipse creator est; homines autem filii Dei uocantur per gratiam; ille solus Filius genitus per naturam. Hucusque de Deitate Patris atque Filii textus ordo secutus est.



[g 1Kb] Qui natus est de Spiritu sancto ex Maria uirgine.

Ille qui de Patre ante secula natus est, postea de Spiritu sancto, cuius templum in uirgine fabricatum est intelligendum. Nam sicut in sanctificatione spiritus  nulla fragilitas exstitit, sic nec in partu eiusdem causa corruptionis apparuit. Qui in celis unus, in terris unicus, per portam uirginis ingredi mundum dignatus est. Hinc plurima prophete de conceptu uirginis et de partu locuti sunt. Unum tamen exemplum pro breuitate proponemus, de quo Ezechiel dixit: Porta que respicit ad Orientem clausa erit, et non aperietur, et nemo transibit per eam, quoniam Dominus Deus Isrel ipse transibit per eam, et clausa erit . Hoc tamen notandum est, quia Spiritus sanctus est dominice carnis Creator: Spiritus sancti hinc maiestas ostenditur. Quod uero Deus maiestatis de Maria in carne natus est, non est sordidatus nascendo de uirgine, qui non fuit pollutus hominem condens de puluere. Denique sol, aut ignis  si lutum inspiciat, quod tetigerit purgat, et se tamen non inquinat; nec fuit Deo iniurie causa misericordie, neque fit incredibile quod est ipse natus de uirgine, qui Adam de puluere et primam mulierem potuit de costa formare.



Crucifixus sub Pontio Pilato.

Hinc multa prophete, [h 1Kb] qualiter confixus in cruce, foratis pedibus, aceto, uel felle, aut uino myrrhato potatus, spinis coronatus, lancea percussus, super uestem eius sorte missa, et in conspectu populi maligni manibus extensis in die pependerit, predixerunt, diligens lector inueniet. Tamen, ut breuiter dicatur, in cruce suspensus est, ut nos a damnatione ligni uetusti dissolueret. Felle uero potatur, ut amaritudinem  preuaricati pomi, et nimis acidi, amputaret. Spinis coronatur, ut maledicte terre uetustum crimen erueret. Lancea percutitur, ut per plagam lateris aqua fluente, uel sanguine, baptismum uel mysterium martyrii promulgaret; et ut dicatur aliquid altius: In costa Christus percutitur, ut uulnus nobis infixum per Euam, que de costa uiri formata fuerat, amputaret. Ut tamen ad hoc intelligendum aliquantulum extendamur, sicut dicit Scriptura Cordis oculi aperti sunt ad intelligendum, quid sit altitudo,  latitudo, ac profundum , quod est crucis significatio. Et quare Dominus in patibulo se pati elegerit, queritur. Ratio hec redditur: crux species tropei est, quod, deuictis hostibus, solet fieri triumphanti; et quia Dominus tria regna sibi subiecit, suspensus in ere [Mss., era] uictoriam de celestibus et spiritualibus nequitiis est adeptus; expandens autem manus ad populum [Mss., populos], palmam de terrenis. Quod uero sub terra crux fixa est, ostendit eum et de Tartaro triumphare. Et quia de aliis, breuitatis causa, preterimus plurima, ne generemus fastidium, sic pro honore sancte crucis nobis hic sermo distenditur, ut uobis edificatio, et illi crescat preconium. Ergo quia nec ipsa sidera in conspectu Dei pro humano crimine erant pura, et  erat tota terra polluta, ideo suspensus est Christus in ere [Mss., era], ut simul terras et astra purgaret; aut quia ipse dixerat: Sicut Moyses exaltauit serpentem ; ideo cruci suspenditur, ut adimplerentur uerba que Creator predixerat, aut, quia inter celum et terram grandis erat discordia, ut tolleret reconciliator, se mediante, scandalum. In [a 1Kb] ere suspenditur, ut, se in medio posito inter celum et terram, et inter hominem et Deum, pax rediret post odium. Aut ideo, quia ante grauis latro in cruce configebatur. Ergo ad hoc elegit Christus principale supplicium, ut hominem absolueret [b 1Kb] originali peccato, quod erat principale tormentum. Aut ideo Deus in cruce suspenditur, ut pro captiuitate nostra pretium sui corporis in statera mercator pensaret. Aut  ideo crucifigitur, quia mortui eramus per pomum et arborem, ut denuo crux et Christus, id est arbor et pomum, per ipsam similitudinem nos a morte liberaret. Pomum dulce cum arbore!



Sub Pontio Pilato.

Bene hoc est additum, ut, iudice cum tempore designato, non esse uideretur incertum. Sub Herode rege, qui eo tempore tetrarcha erat, ad quem Pilatus misit Dominum uinctum, et per hoc inter iudices pax prouenit post odium. Et [c 1Kb] legatus Dominus, magis legatarius, pax inter partes exstitit, et iudices a liuore dissoluit.



Descendit ad infernum.

Hinc prophete plura dixerunt, unde est illud dictum:  uita mea in inferno appropiauit, et factus sum inter mortuos liber . Et illud: [d 1Kb] Tu es  qui uenturus es ? quod lector requirens inueniet. Sed descendens ad infernum, iniuriam non pertulit, quod fecit causa clementie, uelut ut rex intrans carcerem, non ut ipse teneretur, sed ut noxii soluerentur.



Tertia die resurrexit.

De resurrectione eius iidem prophete plura locuti sunt, quod et Ionas [e 1Kb] triduo in uentre ceti permanens designauit.



Ascendit in celum.

Hoc [f 1Kb] Psalmographus, prophete et Apostolus meminit, unde illud dictum est: Ascendens in altum, captiuam duxit captiuitatem . Ergo post passionem [g 1Kb] Christus celos ascendit, non ubi non erat, uerbum Deus, qui semper in celis est, sed  ubi adhuc uerbum, caro factum, non sederat: unde uidentes angeli carnis naturam celos intrare, stupuerunt dicentes: Quis est iste rex glorie ?



[h 1Kb] Sedet ad dexteram Patris.

Nam et ipsum sedere mysterium est carnis assumpte, et prouectum sedis non diuina, sed humana natura requirit; inde et hoc dictum est: Parata est sedes tua, Domine . Et: Dixit Dominus Domino meo: Sede a dextris meis . Et illud: A modo uidebitis Filium hominis sedentem a dextris uirtutis Dei, iudicaturus uiuos et mortuos . Aliqui, dicunt uiuos, iustos; mortuos uero, iniustos. Aut certe uiuos, quos in corpore inuenerit aduentus [i 1Kb] Dominicus, et [i 1Kb] intelligamus mortuos, iam sepultos. Nos tamen uiuos et mortuos hoc est animas,  et corpora pariter iudicanda. Nam de aduentu Domini et Malachias ait: (Ecce uenit Dominus omnipotens . Et Daniel: Eecce in nubibus celi quasi [k 1Kb] Filius hominis . Et illud: Sicut fulgor ab oriente, ita et erit aduentus Filii hominis.



Credo in sancto Spiritu.

In huius commemoratione mysterium Trinitatis impletur, unus Pater, unus Filius, unus Spiritus sanctus, ut fiat distinctio personarum, uocabula secernuntur: Pater, ex quo omnia, et qui non habet Patrem: Filius ex Patre genitus; Spiritus sanctus de [l 1Kb] Dei ore procedens, et cuncta [m 1Kb] sanctificans. Ergo una diuinitas in Trinitate, quia dixit Symbolum: Credo in Deum Patrem [n 1Kb] , et in Iesum Christum, et in  Spiritu sancto. Ergo ubi in prepositio ponitur, ibi diuinitas approbatur, ut est: Credo in Patre, in Filio,  in Spiritu sancto. Nam non dicitur, in sancta Ecclesia; non dicitur, in remissione peccatorum, [a 1Kb] sed remissionem peccatorum credis.



Sanctam Ecclesiam.

Sancta, quia una est Ecclesia sine ruga. Sicut una fides, unum baptisma, in qua unus Deus, unus Dominus, unus Spiritus sanctus creditur; de qua in Canticis legitur: Una est columba mea; nam heretici congregant Ecclesiam, ubi ruga, et perfidie macula comprobatur.



Remissionem peccatorum.

Nobis in hoc sermone sola credulitas sufficit, nec ratio requiritur, ubi principalis indulgentia comprobatur. Ipse [b 1Kb] rex eternus a nullo discutitur, si quodcunque largitur. Nam ille qui potuit hominem de  luto facere, idem potens est [c 1Kb] omne lutulentum purgare; et ualet innocentiam perditam restituere, qui sepultos et membra perdita reuocat ad salutem.



Resurrectionem carnis.

Summa perfectionis concluditur, et caro ipsa, que cadit, resurrectura erit immortalis, ut maneat. Licet resurrectio a paganis et a quibusdam hereticis non credatur, tamen Isaias dicit: Surgent mortui et suscitabuntur; et Daniel ait: Resurgent tunc qui sunt in terre puluere. Christus dicit: Quod autem surgent mortui, non legistis? Et: Non est Deus mortuorum, sed uiuentium. Item Apostolus dicit: Tu quod seminas non uiuificatur nisi prius moriatur. Et Scriptura dicit: Post resurrectionem erunt sicut angeli Dei. Ergo [d 1Kb] nec hoc credentibus impossibile iudicetur,  quia qui potuit hominem de terra componere, poterit hunc ex homine in angelum transformare, et post hanc uitam temporalem uitam eternam tribuere. Ergo moritur homo quasi granum in sulco, ut resurgat cum spico, et multiplicetur cum fructu, assimiletur et angelo: quod ipse salutis auctor nobis tribuere dignetur, qui, triumphato Tartaro, cum Patre et sancto Spiritu glorioso, principatum [principatu] intrans uictor regnat in celo. Amen.



CAPUT II. uersus ad domnam Radegundem.
[1Kb]

Quo sine me mea lux oculis errantibus [e 1Kb] abdit,
    Nec patitur uisu se reserare meo?
Omnia conspicio simul, ethera, flumina, terram;
   Cum te non uideo, sunt mihi cuncta parum.
Quamuis sit celum, nebula fugiente, serenum,
   Te celante mihi, stat sine sole dies.
Sed precor, horarum ducat rota concita cursus,
   Et breuitate uelint se celerare dies.
 Consultum nobis, sanctisque sororibus [f 1Kb] id sit,
   Ut uultu releues, quos in amore tenes.



CAPUT III. Ad eamdem de [g 1Kb] natalitio abbatisse.
[1Kb]

Mater opima, decens, uoto letare beato,
   Gaude, natalem filia dulcis habet.
Hanc tibi non uterus natam, sed gratia fecit,
   Non caro, sed Christus hanc in amore dedit.
Que sit in eterno tecum, tibi contulit auctor,
   Perpetuam prolem dat sine fine Pater.
Felix posteritas, que nullo deficit euo,
   Que cum matre simul non moritura manet.
 Sit modo festa dies sancto Radegundis honore,
   Agnen hanc uobis Agnus in orbe dedit.
Gaudia distensos pariter celebretis in annos,
   Et per uos populus uota superna colat.
uirgineosque choros moderamina sancta docentes,
   Perpetue uite distribuatis [h 1Kb] opes.
Hinc longinqua salus teneat uos [i 1Kb] corpore uinctas,
   Rursus in eterno lumine iungat amor.



CAPUT Iu. Ad eamdem, ut uinum bibat.
[1Kb]

Si pietas et sanctus amor dat uota petenti,
   Exaudi famulos munere larga tuos,
 Fortunatus agens, Agnes quoque, uersibus orant,
   Ut lassata nimis uina benigna bibas.
Sic tibi det Dominus, quecunque poposceris ipsum,
   Et tibi, sicut amas, uiuat uterque rogans.
Suppliciter petimus, si non offendimus ambo,
   Ut releues natos, mater opima, duos.
Non gula uos, sed causa trahat modo sumere uina,
   Talis enim potus uiscera lassa iuuat.
Sic quoque Timotheum Paulus, tuba gentibus una,
   Ne stomachum infirmet, sumere uina iubet.



CAPUT u. Ad abbatissam de natali suo.
[1Kb]

Dulce decus nostrum, Christi sanctissima uirgo,
   Agnes, que meritis immaculata manes.
Sic tibi complacuit hodiernum ducere tempus,
   Ut mihi inexpletam distribuisses opem,
 Nec dare nunc domine [a 1Kb] modulamina dulcia lingue,
   Cui dum uerba refers, pascitur ore tuo.
Abstinuisse cibis etiam uos ipse probaui,
   Et quasi pro uobis est mihi facta fames.
Audio, somnus iners radiantes pressit ocellos,
    [b 1Kb] An nimias noctes anticipare uelis?
Cui non sufficiant hec tempora longa quietis,
   Cum prope nox teneat, quod duplicata dies?
Nubila cuncta tegunt, nec luna, nec astra uidentur,
   Si sis leta animo, me nebule fugiunt.
Gaudia uera colat, que nos [c 1Kb] hec scribere iussit,
   Et tecum faueat ducta sub arce poli.



CAPUT uI. Aliud ad eamdem.
[1Kb]

Mater honore mihi, soror autem dulcis amore,
   Quam pietate, fide, pectore, corde colo:
Celesti affectu, non crimine corporis ullo,
   Non caro, sed hoc, quod spiritus optat, amo.
Testis adest Christus, Petro, Pauloque ministris,
   Cumque piis sociis sancta Maria uidet:
Te mihi non aliis oculis, animoque fuisse,
   Quam soror ex utero tu Titiana fores.
Ac si uno partu mater [d 1Kb] Radegundis utroque,
   uisceribus castis progenuisset, eram.
Et tanquam pariter nos ubera chara beate
   Pauissent uno lacte fluente duos.
 Heu! mea damna gemo, tenui ne forte susurro,
   Impediant sensum [e 1Kb] noxia uerba meum.
Sed tamen est animus simili me uiuere uoto
   Si uos me dulci uultis amore coli.



CAPUT uII. Ad eamdem.
[1Kb]

Que chare matri, que dulcia uerba sorori
   Solus in absenti cordis amore loquar?
 Quas locus excludit, mens anxia uoce requiret,
   Et simul, ut uideat, per pia uota rogat.
Te peto, chara soror, [f 1Kb] matri pietate benigna,
   Quod minus impendi, tu famulare uelis.
Illa decens tecum longo mihi uiuat in euo,
   Et tribus in Christo sit, precor, una salus.
Nos neque nunc presens, nec uita futura sequestret,
   Sed tegat una salus, et ferat una dies.
Hic tamen, ut cupio, uos tempora longa reseruent,
   Ut soror, et mater sit mihi certa quies.



CAPUT uIII. Ad eamdem.
[1Kb]

Accessit uotis sors iucundissima nostris,
   Dum meruere mee sumere dona preces.
[g 1Kb] Profecit mihimet potius cibus ille sororum:
   Has satias epulis, me pietate foues.
Qua probitate micans partes componis utrasque,
   Me recreas animo, has saturando cibo.
Pascunt membra dapes, [h 1Kb] anima dilectio nutrit,
   Que, cui plus opus es, dulcior esca uenis
Audiat Omnipotens et te pia uota petentem,
   Ut tibi perpetuos fundat in ore cibos.
Secula longa simul, cum matre superstite, uernes,
   Et uestro freno stet chorus ille Deo.



CAPUT IX. Ad eamdem pro [i 80Kb] Eulogiis transmissis.
 [1Kb]

Sollicita pietate iubes cognoscere semper,
   Qualiter hic epulis, te tribuente, fouer.
Hec quoque prima fuit hodierne copia cene,
   Quod mihi [i 1Kb] perfuso melle dedistis olus.
Nec semel, aut iterum, sed terque quaterque cucurrit,
   Cuius me poterat pascere solus odor.
Portitor ad tantos missus non sufficit unus,
   Lassarunt totiens, qui rediere, pedes
Preterea uenit missus cum collibus altis,
   Undique carnali monte superbus apex.
 Deliciis cunctis, quas terra, uel unda ministrat,
   Compositis epulis hortulus [a 1Kb] unus erat.
Hec ego nunc auidus superaui cuncta gulosus.
   Et mons et hortus uentre tenetur iners.
Singula [b 1Kb] nec refero, quia me tua munera uincunt.
   Ad celos uictrix, et super astra uoles.



CAPUT X. De eadem re.
[1Kb]

Multiplices epule concurrunt undique fuse,
   Quid prius excipiam, me bonus error habet.
Carnea dona tumens, argentea [c 1Kb] gauata perfert,
   Quo nimium pingui iure natabat olus.
Marmoreus defert discus, quod gignitur hortis,
    Quo mihi mellitus fluxit in ore sapor.
Intumuit pullis uitreo scutella rotatu,
   Subductis pennis, quam graue pondus habens!
Plurima de pictis concurrunt poma canistris,
   Quorum blandifluus me saturauit odor.
Olla nigella nimis dat candida pocula lactis,
   Atque superba uenit, que placitura fuit.
Hec domine matri famulans, hec munera nate
   Iunctus amore pio [d 1Kb] certius ipse loquor.



CAPUT XI. Aliud de floribus.
[1Kb]

 Respice delicias, felix conuiua, beatas,
   Quas prius ornat odor, quam probet ipse sapor.
Molliter arridet rutulantum copia florum,
   uix tot campus habet quot modo mensa rosas.
Albent purpureis ubi lactea lilia blattis,
   Certatimque nouo fragrat odore locus.
Insultant epule, stillanti germine fulte,
   Quod mantile solet, cur rosa pulchra tegit?
Complacuit melius sine texile tegmine mensa,
   Munere quam uario suauis obumbrat odor;
Enituit paries uiridi pendente corymbo,
   Que loca calces habet, huc rosa pressa rubet.
Ubertas rerum tanta est, ut flore sereno,
   Mollia sub tectis prata uirere putes.
Si fugitiua placent, que tam cito lapsa recedunt,
    Inuitent epule nos, paradise, tue.
Dedalicis manibus nituit textura sororis,
   Tantum digna fuit mater habere decus.



CAPUT XII. Aliud pro eulogiis transmissis.
[1Kb]

Munera direxi, sed non mea, crede fatenti,
   Ad te que ueniunt sunt tua dona magis.
Melle superfusas cunctorum porrigis escas,
    [e 1Kb] Cuius ab ore prius dulcia mella fluunt.
Copia quanta mihi maneat de munere uestro,
   Credite, dum spargit iam gula uicta cibos.
Sed mihi da ueniam, uenerando corde benigna,
   Quod presumpsit amor, sit ueniale mihi.
Nunc Christum pro me chorus ille uerendus adoret,
   Nec peccatorem me mea culpa grauet.



CAPUT XIII. Pro castaneis.
[1Kb]

Ista meis manibus fiscella est uimine texta,
   Credite mi, chare mater et alma soror.
Et que rura ferunt, [f 1Kb] hec rustica dona ministro,
   Castaneas molles, quas dedit arbor agris.



CAPUT XIu. Pro lacte.
[1Kb]

Aspexi digitos per lactea munera [g 1Kb] pressos,
   Et stat picta manus hic ubi [h 1Kb] crema rapis.
Dic, rogo, quis teneros sic sculpere compulit utres,
   Dedalus an uobis doctor in arte fuit?
 O uenerandus amor, cuius [i 1Kb] , faciente rapina,
   Subtracta specie, uenit imago mihi.
Spes fuit hec quoniam tenui se tegmine rupit,
   Nam neque sic habuit pars mihi parua dari.
Hec facias, longos Domino tribuente per annos,
   In hac luce simul matre manente diu.



CAPUT Xu. Aliud pro lacte.
[1Kb]

Quid tam dulce darent mihimet materque sororque,
   Quam modo quod tribuunt congrue lactis opem?
Sicut apostolico precepit dogmate Paulus:
   Cum infirmis animis lac iubet ipse dari.
 [i 1Kb] Sollicitam mentem geritis de nomine nostro,
   De uobis semper sit pia cura Deo.



CAPUT XuI. Pro prandio.
[1Kb]

Nesciui, fateor, mihi prandia lassa parari:
   Sic animo merear posse placere tuo.
Nec poterant aliqui uultu me auellere uestro,
   Si non artificis fraus latuisset inops.
Quis mihi det reliquas epulas, ubi uoce fideli,
   Delicias anime te loquor esse mee
A uobis absens colui ieiunia prandens,
   Nec sine te [a 1Kb] poterat me saturare cibus.
Pro summis epulis auido tua lingua fuisset,
   Replessent animum dulcia uerba meum.
Ordine sed uerso medicus fera uulnera gignit
   Et fallax artem decipiendo probat.
Quem nunquam saturat, quidquid mare, terra ministrat,
    Credebat solo me saturare meo.
Sed modo da ueniam, queso, pietate parata,
   Alterius facinus nec mihi constet onus.



CAPUT XuII. De munere suo.
[1Kb]

[b 1Kb] Composui manibus propriis hoc munus amoris,
   Sed tibi uel domine sit rogo dulce mee.
Quamuis exiguo uideantur inepta paratu,
   Crescant affectu que modo parua fero.
Si bene perpendas, apud omnes semper amantes,
   Muneribus paruis gratia maior inest.



CAPUT XuIII. Pro prunellis.
 [1Kb]

Transmissas epulas, que pruna nigella uocantur,
   Ne, rogo, despicias, que mihi sylua dedit.
Si modo dignaris [c 1Kb] syluestria sumere poma,
   Unde placere queam, dat meliora Deus.
Hoc quoque non metuas quod ramo umbrante pependit
   Non tellus fungos, sed dedit arbor opes.
 Non ego crudelis qui matri incongrua prestem,
   Nec dubites puros sumere fauce cibos.



CAPUT XIX. Pro aliis deliciis et lacte.
[1Kb]

Inter multiplices epulas ieiunia mittis,
   Atque meos animos plura uidendo cremas.
 Respiciunt oculi, medicus quo non iubet uti,
   Et manus illa uetat quod gula nostra rogat.
Attamen ante aliud, cum lactis opima ministras,
   Muneribus uincis regia dona tuis.
Nunc cum matre pia gaudens soror esto, precamur,
   Nam nos letitie mensa benigna tenet.



CAPUT XX. Pro ouis et prunis.
[1Kb]

Hinc me deliciis [d 1Kb] , illinc me pascitis herbis,
    [e 1Kb] Hinc oua occurrunt, hinc mihi pruna datur.
Candida dona simul prebentur et inde nigella,
   uentri utinam pax sit, sic uariante cibo.
Me geminis ouis iussistis sero cibari,
    uobis uera loquor, quatuor ipse bibi.
Atque utinam merear cunctis parere diebus:
   Sic animo ceu nunc hoc gula iussa facit.



CAPUT XXI. De absentia sua.
[1Kb]

Si me non nimium pluuiatilis aura uetaret,
   Dum nesciretis, uos repetisset amans.
Nec uolo nunc absens una detenter ut hora,
   Cum mea tunc lux est, quando uidetur amans.



CAPUT XXII. De conuiuio.
[1Kb]

Per pietatis opus, per qui pius imperat astris,
   Per quod mater amat, frater et ipse cupit:
Ut, dum nos escam capimus [f 1Kb] , quodcunque ciberis,
   Quod si tu facias, bis satiabor ego.



CAPUT XXIII. De eadem re.
[1Kb]

Deliciis uariis tumido me uentre tetendi,
   Omnia sumendo lac, olus, oua, butyr.
Nunc instructa nouis epulis mihi fercula dantur,
   Et permixta simul dulcius esca placet.
Nam cum lacte mihi posuerunt inde butyrum
   Unde prius fuerat, huc reuocatur [g 1Kb] adeps.



CAPUT XXIu. uersus in conuiuio facti.
 [1Kb]

Inter delicias uarias mixtumque saporem,
   Dum dormitarem, dumque cibarer ego,
[h 1Kb] Os aperiebam, claudebam rursus ocellos,
   Et manducabam, omnia iura uidens.
 Confusos animos habui, mihi credite, chare,
   Nec ualui facile libera uerba dare.
[a 1Kb] Nec digitis poteram, calamo neque pingere uersus,
   Fecerat incertas ebria musa manus.
Nam mihi uel reliquis sic uina bibentibus apta,
   Ipsa uidebatur mensa natare mero.
Nunc tamen, ut potui, matri pariterque sorori,
   Alloquio dulci carmina parua dedi.
Et si me somnus multis impugnat habenis,
   Hec, dubitante manu, scribere [b 1Kb] traxit amor.



CAPUT XXu. De eadem re.


Blanda magistra suum uerbis recreauit et escis,
   Et satiat uario deliciante ioco.



CAPUT XXuI. De munere suo.
 [1Kb]

[c 1Kb] Si non complestis quod hic completa uocatur,
   Hec rogo suppliciter, suscipe [d 1Kb] summe libens.
Nec parua spernas, [e 1Kb] non tu mea uota requiras,
    [f 1Kb] Munere in angusto cernitur amplus amor.



CAPUT XXuII. [g 1Kb] Ad easdem de itinere suo.
 [1Kb]

Casibus innumeris hominum [h 1Kb] momenta rotantur,
   Instabilique gradu pendula uita meat.
Ipsa futurarum titubans mens anxia rerum,
   uentura ignorat quid sibi lux pariat.
Nam me digressum a uobis [i 1Kb] Eomundus amator,
   Illa suscepit, qua bonitate solet.
Hinc citus excurrens Cariace deuehor aule;
   Tunc [i 2Kb] Illacensi perferor inde loco.
 Hinc sacer antistes rapuit me [k 1Kb] Domitianus,
   Ad [l 1Kb] sancti Albini gaudia festa trahens.
Inde relaxatus per plura pericula, [m 1Kb] fessa,
   Puppe sub exigua fluctus et imber agit.
Quo grauis incumbens Aquilo subuerterat amnem,
   Et male curuatos extulit unda sinus:
Nec sua commotos capiebant littora fluctus,
   Inuadunt terras equora fusa nouas.
 Pascua, rura, nemus, segetes, uiburna, salictum,
   uiribus iratis, una rapina tenet.
[a 1Kb] Huc mihi commissi per confraga murmura ponti,
    [b 1Kb] Flatibus horrendis laxa fremebat hiems.
Surgebatque cadens per aquosa cacumina puppis.
   Ascendens liquidas [c 1Kb] monte cauante uias.
Quo rate suspensa modo nubila nauta tenebat,
   Gurgite subducto rursus ad arua redit.
Fluctibus infestis, pelagi spumante procella,
   Assidue rapidas prora bibebat aquas.
Aequora lambebant inimica pace carinam,
   Tristius amplexu nos nocitura suo
Sed mora nulla uetat uarias memorare querelas,
   Post referenda simul, murmura corde tego.
Hoc mihi precipue diuina potentia prestet.
    Ut cito felices uos reuidere queam.



CAPUT XXuIII. Aliud de itinere suo.
[1Kb]

Passim stricta riget glacies concreta pruinis,
   Nec leuat afflictas flexilis herba comas.
Terra iacet crustata gelu sub cortice duro,
   Mollis et arboreas nix tegit alta comas.
Proflua crustatum struxerunt flumina murum,
   Et densata grauem uestiit unda cutem.
 Mole sua frenantur aque, se lympha ligauit,
   Obice sub proprio uix sibi prebet iter.
Fluminibus mediis nata est crystallina ripa,
    [d 1Kb] Nec capimus subter, nec superitur iter.
Asperius tumuit glacies, Aquilone fremente:
   Cui dabit illa uiam, que sibi pugnat, aqua [e 2Kb] .



CAPUT XXIX.
[1Kb]

[f 2Kb] . . . . . . . nos qui dedit esse sacratos,
   uiuat et ipse sacer; dicque sinistra soror.
Lux tua, Saluator, tali pro munere cingat,
   Nos tibi qui statuit; quinta quid inde taces?
Lumen inextinctum sis, rex bone, semper, ut opto,
    Hec te parua licet uota monere queant.
Ordine Lucifluo dignum cape, uictor, honorem:
   Hec ego qui [g 1Kb] media: subde secunda sequens.
Omnibus in populis nomen sibi uindicet almum
   Largus et hic dator: quid modo quarta siles?
Perpetuo Christi dignum tueatur amorem
   Iste Dei cultor: ultima dextra refer.
Magnificum regem tua nam uirtute corona,
   Te precor, celse Deus: septima sicque petis.
Atris expulsis nostro de corde tenebris
   Semper inextincto simus splendore corusci.





DE uITA SANCTI MARTINI LIBRI QUATUOR 



PROLOGUS FORTUNATI PRESBYTERI IN uITAM SANCTI MARTINI.
[1Kb]

 [a 1Kb] Domno sancto atque apostolico piissimo in Christo et peculiari patri Gregorio pape, Fortunatus.

Apud pietatis animum, quod opere minus inscribitur, dilectionis intuitu dilatatur. Nam , , , , et reliqua oratoribus et dialecticis permittantur, apud quos cetere artes perplexis florent artibus: ista satagent suis affectare [b 5Kb] sirmatibus que soliti sunt adsuere, uel proferre . . . uos date pietatis et caritatis animo ueniam, postposita pro parte metrica periti censura. Quia quidquid in his uel stropha ueterum, uel presentium sophisma plerumque dissertat, totum nobis tu prestabis, quod minus nouimus: quod in opere messium, id est in ipsa messe, ut presens explicare portitor poterit, nec expedire licuit, nec tentare  singula. Quapropter sancte corone ac dulcedini uestre me peculiariter et instanter commendans, et ut pro humili tuo iugiter orare digneris, exspectans suggero. Cum iusseritis autem ut opus illud, Christo prestante, intercessionibus domni Martini, quod de suis uirtutibus explicuisti, uersibus debeat digeri,  id agite ut ipsum mihi relatum iubeatis trans mitti. Nam pietate Domini concedente, quod de uita eius uir disertus domnus Sulpicius sub uno libello prosa descripsit, et reliquum, quod dialogi more subnectit, primum quidem opus a me duobus libellis et dialogus subsequens aliis duobus libellis complexus est; ita ut breuissime et iuxta modulum paupertatis nostre in quatuor libellis, totum illud opus uersu, inter hoc bimestre spatium, audax magis, quam loquax, nec efficax, cursim et impolite inter friuolas occupationes sulcarim. Quos libellos domno meo, et pio domno Martino, si ipse commeatum obtinet, in quaternionibus, quos direxistis, ipsi per uos oblaturus coniunctim et confestim transcribendos curabo, illud certe postulans, ut eius a uobis pietas reparata  pro nobis humilibus et suis peculiaribus intercedere non desistat. Date [Al. Dato], pater dulcis, ueniam, quia lituram tantam in messe scribenti pluuia superlapsa suffudit, Ora pro me domne sancte, et mihi dulcis pater.



PRAEFATIO IN EOSDEM LIBROS.


[1Kb]  Nauta rudis, tumido cum uult dare uela profundo,
   Atque procellosas nescius intrat aquas,
Raucisono latrante salo, cum perstrepit equor,
   Et uaga terrifico murmurat unda freto:
[5] Exsiliens pelagus colles ubi uoluit aquosos,
   Planaque dorsa maris mobile rupe timet:
Naufragii cumulos capiens per confraga, Pontus,
   Qua crepitat rapidus, monte natante, liquor:
 Certatim implicitam quatiunt uada cerula cymbam,
[10]    Cum liquidi campi pensile transit iter:
Si fera crescat hiems, ut spumis uerberet auras,
   Et mare ceruleum tollat ad astra caput:
Fluctibus excussus per nubila nauita currit,
   Intrat et erias pendula prora uias.
[15] Pars subit una ratis, pars altera uergit arenis,
   Nutat et in dubio lubrica libra freto.
[1Kb]  Nunc sursum inspicitur pelagi furibunda ruina,
   Pontus et iratas desuper armat aquas.
Nunc quoque prosiliens zephiri pelagique repulsu,
[20]    Fluctibus eximiis euolat acta ratis.
Afficitur tremulis temerarius arbiter undis,
   Et stupet, implicitas quas petat arte uias.
Attonitus, trepidus, hebetans, uagus, anxius, anceps,
   Confuso ingenio mox ope nauta caret.
[25] Iamque gubernaclum amittens ratione gerendi,
   Pondere uictus aque, nescius arte iacet.
Sic ego de modicis minimus, uenerabilis Agnes,
   Cum Radegunde sacra, quos colo sorte pia:
 Tendere pollicitum quia cogor ad ardua gressum,
[30]    Imperiis tantis uiribus impar agor.
Fluctuat ingenium, cui non natat unda camene
   Sensus arenosus non rigat ore lacus.
Nam celsum meritis Martinum ad sidera notum,
   Cum sint uota, mihi non ualet arca loqui.
[35] Poscendum est uobis, ne naufraga prora laboret,
   Flatibus ille suis sed mea uela iuuet.
Credere tunc potero ad portum mea carbasa ferri
   Aspirante fide, si sua labra fauent.
Ferte precanter opem, et de uerbo poscite uerba,
[40]    Si fons ille rigat, riuulus iste meat.
uos date quod uobis cum fenore reddat alumnus,
   Addam ut thesauris parua talenta suis.



LIBER PRIMUS.


[3Kb]  Altithronus postquam repedauit ad ethera Christus,
Carne triumphali uictricia signa reportans,
Inclytus inferni spoliato carcere diues,
Tartarei reprimens feralia iura tyranni,
[5]  Et Stygis omnipotens adamantina claustra reuellit,
Sede fera populi, longa caligine tecti,
Captiuum retrahens portis bipatentibus agmen,
Millibus ereptis, ergo est ut redditus astris,
Et Patris in solio sedit, sua dextera, dexter,
[10] Que conuersatus dedit ad miracula terris,
Multa euangelici reserante uolumine libri,
Hebraicus cecinit stylus, Atticus, atque Latinus,
Prosaico digesta situ, commune rotatu.
Primus enim docili distinguens ordine carnem,
[15] Maiestatis opus metri canit arte Iuuencus.
 Hinc quoque conspicui radiauit lingua Seduli,
Paucaque perstrinxit florente Orontius ore,
Martyribusque piis sacra hec donaria mittens,
Prudens, prudenter Prudentius immolat actus.
[20] Stemmate, corde, fide pollens Paulinus et arte,
 uersibus explicuit Martini dogma magistri.
Sortis apostolice, que gesta uocantur, et actus,
Facundo eloquio uates sulcauit Arator.
Quod sacra explicuit serie genealogus olim,
[25] Alcimus egregio digessit acumine presul.
Ast ego sensus inops, Itale quota portio lingue,
Fece grauis, sermone leuis, ratione pigrescens,
Mente hebes, arte carens, usu rudis, ore nec expers,
Paruula grammatice lambens refluamina gutte,
[30] Rhetorice exiguum prelibans gurgitis haustum,
[47Kb]  Cole ex iuridica, cui uix rubigo recessit.
Que prius addidici, dediscens, et cui tantum
Artibus ex illis odor est in naribus istis.
Non pretexta mihi rutilat toga, pennula nulla.
[35] Iam mea nuda fames superest de paupere lingua,
Scilicet inter tot sanctorum culmina uatum,
Fulmina doctorum, et gemmantia prata loquentum,
Nullo flore uirens ego tendam texere sertum,
Mellis et irrigui hec austera absinthia miscam.
[40] Quod tamen ut facerem, fieri res illa cegit,
Quo minus ipse reus pro crimine redderer amplo
Conuenienter enim ratio quia uera poposcit,
Huius pontificis solui preconia uerbis,
Cuius causa fuit hac me regione uenire.
[45]  Ergone dignus ero Martini gesta beati,
Pannonie geniti, qua clara Sabaria uernat,
Attrectare manu, trepida uel pangere lingua?
Non eget ille meis tenebris, quia luce coruscans
Gallica celsa pharus fulgorem extendit ad Indos.
[50] Qui puer in teneris uix pubescentibus annis,
Frigore sub gelido, terras crispante pruina:
Cum undas tristis hiems freno glaciale ligasset,
Et uaga libertas fluuiorum inclusa lateret,
Asperiore gelu de se sibi uincula nectens,
[55] Plus aqua frigidior, tunica uestita rigoris:
Occurrenti igitur porte Ambianensis egeno
Qui sibi restiterat chlamydis partitur amictum,
Et feruente fide, membris algentibus, offert.
Frigoris iste capit partem, capit ille teporis,
[60]  Inter utrosque inopes partitur feruor et algor,
Et noua mercandi fit nundina; frigus et estus
Unaque paupertas satis est diuisa duobus.
Hac se ueste tamen tectum obtulit ipse Creator,
Martinique chlamys texit uelamine Christum:
[65] Nulla Augustorum meruit hunc uestis honorem,
Militis alba chlamys plus est quam purpura regis;
 Prima hec uirtutum fuit arrha, et pignus amoris.
   Post fera barbaries peteret cum Gallica claustra,
Ac prope uangionum premeret loca feruidus hostis,
[70] Militie sanctus cuncta emolumenta recusat.
Hic cum Cesareas fremuit Iulianus in iras,
Imperat ut clausum teneat custodia iustum;
Ac ueniente die primus properaret in agmen.
Quo tamen ante aciem sacer ire fatetur inermis.
[75] uenerat ergo dies belli, pacem expetit hostis,
Atque orante uno cecidit furor omnibus armis;
Innumerasque acies solus sine sanguine uicit.
   Hinc loca latronum incedens, ratus ire per Alpes,
uinctis post tergum manibus, deductus ab uno,
[80] Tempore sub mortis, hostis compendia tractans,
 Credit latro Deum, dum predicat iste, colendum;
Et dare qui uoluit mortem, capit ore salutem.
Ducitur ille ferox a relligione ligatus,
Atque suus predo Martini preda fit ultro:
[85] Quam bonus ille isti! sed plus pius hic fuit illi.
Seruantur simul, ille fide, hic corpore uiuens,
Ambo ualent, dum nemo cadit, sic uiuit uterque.
   Hinc loca preteriens pulcherrima Mediolani.
Florea rura terens, per amena uireta uiator,
[90] Obuius occurrit uetus et temerarius hostis;
Mentitus speciem humane sub imagine forme,
Falsiloquax, pereunte fide, male doctus in arte,
Quod peteretur iter querit: cui cominus ille
Huc properare refert, qua se Deus ire uocaret;
[95] Cui ferus hostis ait: Quocunque accedere tentes,
 Tecum pergo nocens, uota in contraria currens.
uoce prophetali sanctus cui protinus infit:
Est meus adiutor Dominus, mala nulla uerebor,
Ne timeam timidum, timor est Deus, arma timentum,
[100] Tutus in aduersis gradior, rectore superno:
Insidiis uia nulla patet sub tegmine diuo.
[246Kb]  Hec ait, et ualidi transfixus cuspide uerbi
Demon abest; sic umbra fugit quam Christus obumbrat.
Interea matrem gentili errore resoluens,
[105] Illa istum mundo, hic illam generauit Olympo,
Decrepitamque senem sancto facit amne renasci,
Et meliore sinu generant sua uiscera matrem.
Dogmaque, sacrilego quod fuderat Arrius ore,
Tempestate graui totum populauerat orbem,
[110] Per magis Illyricum male naufraga lingua natabat.
Hinc quoque ceperunt nasci noua prelia iusto,
Fortior ut fieret reparatis belliger armis;
Ad uirtutis opus per multa pericula crescens.
uir pius ergo sagax, fideique fidelis athleta,
[115]  Sparsa uenena heresis reprimens, dum dimicat hostis,
Suppliciis lacerus, flagris datus, urbe repulsus:
Nam Patris ac Geniti equalem, uel Flaminis almi
uim, genus, et specimen, uirtutem, lumen, honorem,
Unum uelle trium, sua per tormenta, fatetur.
[120] Dulcia membra uiri per amara flagella cauantur,
Et Christi iuuenem ueterata piacula torquent:
Sed grauior fit pena leuis per nomen amantis.
   Et quia summus apex fidei, uirtutis, honoris,
Hilarius fame radios iaculabat in orbem,
[125] Rite sacerdotis penetralia iura gubernans,
Buccina terribilis, tuba legis, preco Tonantis,
Pulchrior electro, ter cocto ardentior auro,
 Largior Eridano, Rhodano torrentior amplo,
Uberior Nilo, generoso sparsior Histro:
[130] Cordis inundantis docilis ructare fluenta,
Fontibus ingenii sitientia pectora rorans
Mens Euangelii bis bini plena libelli,
 Quattuor ore suo manans noua flumina mundo
Ornatum Ecclesie, pollens diadema coruscum
[135] In membris Christi capitis uelut infula fulgens
Pectore belligerans, adamantinus arte topazos
Ad uirtutis opus mens inconcussa palestris,
Gemmifer eloquiis, radiantior ore lapillis:
Doctor apostolicus, uacuans ratione sophistas
[140] Dogmate, luce, fide, informans uirtute sequaces
Hostibus hic quoniam grauis insuperabilis esset
Ducitur exsilio, quia longa silentia tendit,
Regis et auxilio petit hic sua premia miles.
Cuius in abscessu, errori uaga Gallia cedit,
[145] Et regio titubat, tanta se turre mouente.
Hoc ubi prepropere Martinus comperit inde,
Constituit cellam sub uertice Mediolani,
 Expulit unde uirum tum Auxentius, auctor iniquus
   Hinc prius exsul adit qua Gallinaria turget
[150] Insula, frugis inops, pascens radicibus herbe,
Ergo uenenatum elleborum mox sumpsit ab ore
Incipit inde mori queis uiuere credidit escis.
Sed praue uirus agens oratio sola fugauit,
Et uiuente uiro intra se sua mortua mors est.
[155]    Rursus ut Hilario redeundi est facta facultas.
Excurrit properus sua per uestigia iustus.
Excipit hic cupidum cupiens, et amator amantem,
Fitque monasterium Pictaua cominus urbe.
Iungitur inde sacro catechumenus ore docendus,
[160]  Atque absente uiro, rapuit graue funus amicum.
En subito Martinus adest, qui defuit absens.
Ecce redit pietas, redit et simul arca salutis.
Ergo ubi conspexit gelidum de febre cadauer,
Flet, gemit, accurrit, dolet, eiulat, uritur, angit,
[165] [3Kb]  Conspiciensque fidem, cella omnes iussit abire.
Exclusitque foras foribus, sine teste relictus;
Tunc super algentis corpus prosternitur ardens
Iudicis exactor, reuomant ut Tartara functum.
Interea geminis spatio remorante sub horis,
[170] Ecce redit facies, saliunt per membra uapores,
Stat rubor inde genis, oculos pupilla repingit;
Rursus et insertus renouat specularia uisus,
uena tumet riuis animato fonte cruoris.
Paulatim assurgit, fabrica titubante, columna:
[175] Erigiturque iacens pariter domus et suus hospes,
Ipse iterum post se uiuens idem auctor et heres,
Qui rediuiuus, ait, se iudicis ante tribunal,
Ductum damnandum, Martino orante, reductum.
    Lupicini demum celerans dum preterit agrum,
[180] Comperit, heu! famulum crudeli funere raptum,
Elidendo suum fera per suspendia collum;
Accessitque ubi sic mala pendula preda iacebat,
Expulit hinc cunctos, solus solita arma requirens,
Incubuit super exanimis pallentia membra,
[185] Et premit arca sacri, ne hunc deprimat arca sepulcri,
Mox tamen ore precem ut uiuentis misit in aurem,
Mors pede uersa retro, predam fugitiua reliquit,
Euomuitque uorax auida de fauce rapinam:
 Protinus exsiliit lento conamine functi,
[190] Iam leuior se terra mouens, animata calore;
Languida colla leuans, oculosque ex morte soporos
uix reserans, grauido uigilantia lumina uisu,
Mortis odore et adhuc remanente in naribus illis:
Sed prestante manu totos simul erigit artus;
[195] Et stetit intrepidis membrorum machina plantis;
uiuificatus enim, gressum meditando rediscens,
 Reddidit obsequium uite pro munere sancto,
Usque ad uestibulumque domi illum ducere tendens
Defunctum eripuit subito qui ex limine mortis,
[200] Pro mercede manens, hec compensatio iusto.
Gloria, Christe, tibi, facis hec qui mira per orbem.
Accidit ut Turonum presul peteretur ad urbem,
Nec tamen educi posset de limine celle;
Ruritius quidam, simulata febre iugalis,
[205] Obtinet egressum sancti ad uestigia supplex.
Urbibus ex reliquis noua conciliabula currunt
Letificata simul sanctam se ferre rapinam.
Ne tamen effugiat, iustum custodia uallat.
Interea paucis tunc obsistentibus, insons
[210]  Eligitur, trahitur, sacratur, et arce locatur;
Aemulus unus erat, defensor episcopus, obstans,
Ne Martinus oues pastor curaret alendas.
Nec mora, iudicio Domini lectore canente,
uersiculo Psalmi Defensor sponte notatur.
[215] Ex ore infantum et lactentum perfice laudem,
Nunc defensorem qui sic bene destruis, inquit.
Mox fragor astra petit, clamor uagus atria complet
Et docet ille fauor de Defensore reatum,
Addictusque uir est, se iudice, teste propheta.
[220]    Inde monasterium sibi condit rupe sub alta,
uir monachus perstans in pontificatus honore.
Plurima conueniunt ubi sancta examina fratrum.
Ergo aderat proprius locus, et celeberrimus olim
Ampla uetustatis cum tempora transiluissent:
[225]  Martyris esse pium spargebat opinio cultum:
Quo sacer exorans tumulo salit umbra sepulcri
Leua ex parte loquens, meritis res ipsa sinistra
Imperat ut nomen fateatur imago, uel actum,
Latronem se uoce refert, pro crimine cesum;
[230] Nil cum martyribus se participare beatis.
His quia palma manet, nam se mala pena teneret
Omnibus auditur, Martino cernitur uni
Ista superstitio tali sub sorte uetatur,
Sic altare simul remouetur, larua fugatur.
[235]     [2Kb]  Post iter arripiens, comitatu relligioso
Exsequiis subito gentilibus obuius exit,
Dum putat inde uehi cultu simulacra profano,
Pingit in aduersos signum crucis, illa cucurrit
Ante uirum, sua bella gerens, pietatis amica.
[240] Obuia turba riget gressuque extorpuit egro,
Atque immota gradu, uertigine rapta rotatur,
Additur illud onus, deponunt colla cadauer,
Nec iam ferre ualent, et mors in pondere crescit,
Tunc sacer inspiciens opus hoc esse exsequiarum,
[245] Iussit abire procul, digitis crucis arma repingens,
Unde ligauit iter, miseratus et inde resoluit,
Una eademque manu mandata per era mittens,
Hoc mirum faciens de suspicione sacerdos.
   Protinus antiquum cupiens exurere fanum,
[250]  Iussit et accliuem propius succidere pinum.
Obuia congreditur cui rustica concio pugnax
Ne succidatur res nata et debita flammis;
Proinde paciscuntur hac lege excidere pinum,
Si Martinus eam ualeat retinere ruentem,
[255] Annuit hoc populus, hoc spondet sponte sacerdos.
Mollia subduntur rigido sub stipite membra,
Et suspectatur pini peritura ruina.
Interea rapidis sonat icta bipennibus arbor,
Atque subincrepitans, casura, cacumine nutat.
[260]    Paulatim inclinans iam uicta secure ruebat,
Turbati monachi spectant extrema magistri,
Credentes ramis transfigere uiscera iusti.
uir tamen intrepidus perstat, pinoque cadenti
Obtulit arma crucis, cumulans sua bella triumphis.
[265]  Extimuit fugitiua uirum repedabilis arbor,
Et ruitura procul suspendit in era lapsum,
Excutiens, retro uersa, comas, sine more caducum
Continuit saltum sese per inania librans.
Contra naturam succisa, et curua repugnans,
[270] Mox petit illud iter qua non sua pondera torquent.
Hinc ad ruriculas uertigo infesta rotatur,
In montem exsiliens uindex ut puniat hostes,
Resque parata neci fuit ultro facta saluti.
Fit fragor in partes, monachi per gaudia deflent,
Gentiles stupidi noua per miracula pallent,
Iudicio ligni est hominum mollita uoluntas.
Expetit arma crucis conuersa, errore relicto,
Et timor hic pini Martinum fecit amari,
 Maiorem generans fructum, cum decidit arbor.
[280]    Hinc iubet alterius succendere culmina fani,
uicinamque domum cum flammea lingua uoraret,
 uiribus ardor agens, totis laxatus habenis,
Obuius ipse uolat, qua tunc globus igneus ibat,
Scandens tecta domus; hic uerba precantia mittit,
[285] Mox tota in uentos reuoluta incendia feruent,
Et contra Boream uulcanius ardor anhelat.
Seditione mouent elementa domestica rixas,
Aduersis Zephyris uideas pugnare fauillas,
Hinc furor australis premit, hinc uelocibus alis
[290] Flamma uolans borinas mordebat in era pennas,
Obluctata diu, tandemque euicta per auras,
Quas armare solent, fugiebant flamina flammas,
Conditione noua satis hec res mira per orbem.
Flabra timent ignem, timet ignis ligna uorare,
[295] Atque auide flamme sua nutrimenta pauescunt;
Paulatimque foci se languida lingua resorbet,
 Urere qui solet, a se ipso consumitur ignis:
Martinique fides sine nubibus intulit imbres.
Rursus ut hinc aliud cuperet subuertere templum,
[300] Rustica turba uetat diuelli fana profana:
Unde repulsus adit loca proxima, sed biduano
Contectus cinere, et setis ieiunia ducens,
Numinis auxilium ad templa imminuenda precatur.
Militie angelice coram duo protinus adsunt,
[305] Siderei proceres, hastas et scuta tenentes,
Cominus hic sanctum compellant uocibus ultro:
Presidiis, Martine, tuis delabimur astris,
Squallidus ipse sedes, sed fit tua cura Tonantis:
Suffragiisque tuis celi fremit arduus axis,
[310] Belliger et totis conspirat Olympus in armis,
 Ut cepta efficias, per nos tibi militat ether,
Mittimur a Domino gemini, tua castra regentes;
Hac pro parte duces melior qua causa laborat.
Nunc, age, rumpe moras, neu rustica turba rebellet,
[315] Arma ministra uides: nostrum est superare superbos.
Irrue, ne trepides, ope nostra, ad templa ruenda,
Nec titubare decet, fauor est tibi Numinis almi.
Tunc sacer aggrediens properus dissoluere templum,
Idola exstinxit, fana exuit, obruit aras;
[320] Totaque sublimis iacuit sub puluere moles,
Rusticitas, inimica prius, fauet ipsa ruine,
 Instat et excidio, que defendebat iniquum,
Idola eiiciens, numen confessa Tonantis;
Uno eodemque ictu hoc respuit, eligit illud.
[325] [1Kb]  Post Heduorum dum templum diuellere tentat,
Obstant inculti cultores ruricolares
Ne colerent melius, sua si cultura periret;
Ex quibus audaci nixu male fortior unus,
Aggreditur gladio caput obtruncare sacratum,
[330] Cui nuda ceruice pater sese obtulit ultro.
Ast ubi mente ferox totas collegerat iras,
Exacuens rabiem, sed cordis acumine tonsus,
Acrius insiliens totos suspenderat artus:
Bis furor armatus iuguli ruiturus in ictum,
[335] Tam grauius feriens, quantum alte educitur ensis,
Astrictis capulo digitis, dum temperat ungues,
Noxius, horrifica meditatus uulnera dextra,
Mortis amicus, amans facinus, crudeliter ausus:
Iam ferro incumbens, capiti mucrone reducto,
[340]  Sternitur ipse solo qui sic pendebat in ictum:
Ac resupinus humi, qui pronior ibat in ausum,
Mittit et ore precem, cum membra superba iacerent.
Iusto stante cadens, quo credit stare cadente,
Dum uice diuersa stat inops, ruit ille superbus,
[345]    Rursus opus peragens, idola euertit: et ecce,
uir quidam tractans Martini de nece, cultrum
Dum rapit, eripitur rapienda rapina rapaci,
Excussumque fugit sine more uolatile ferrum,
Iam leuiore uia, neque post comparuit usquam,
[350] Sic cultro ablato, manibus latro exstitit insons;
Redditur et mitis postquam fit nudus ab armis,
Nec furor ante animi periens, nisi tela perissent;
Inuita hec pietas que perdidit unde noceret.
    Sepe beatus item, contradicentibus ipsis
[355] Agricolis, prestante fide, se orante, iubebat,
Ut male culta suis caderent fera fana ministris;
Sic quoque pontificem soliti impugnare rebelles,
Dum templa euertunt, ipsi sunt arma beato,
Hostilique manu Martini bella geruntur.
[360] Partibus atque suis alieno milite uincit.
Tunc etiam fuerit curatio quanta patrono,
Quanta medelifero manauit gratia tactu,
Laudibus in tantis muta est facundia mundi.
Quem cunctis uidisse fuit meruisse salutem,
[365] Est satis ipse suus generosus testis et auctor.
Qui quondam ingrediens Treuirorum menia mitis,
Qua resoluta diu per uiscera fluxa, rigebat
 Turbida paralysis, gelido languore, puella,
Flatibus extremis quasi iam de funere uiuens,
[370] Cuius erant oculi uigilis custodia mortis,
Funeris exsequias reddentia lumina membris,
Soluere festinans animate uincula carnis,
Spiritus arcano uix mobilis ibat anhelo,
Fine trahens dubio perituram naribus auram:
[375] Pes, manus, ora, gene, recubabat imago sepulte,
 Nec tumulata quidem, sed portio tota sepulcri,
Cuius amore pio patris exanimata senectus,
Dilacerata genis, niueis male compta capillis,
Cum impatiens ageret, nec adesset cura medelle,
[380] Comperit ut sanctum aduectum dignanter ad urbem,
Aduolat inde senex uitulis iuueniliter armis,
Impiger exsiliens, cursu sua tempora uincens.
Pontificum uallante choro, populoque frequente,
Irruit in medios clamoribus inuerecundus;
[385] Nam dolor insignis non respicit arma pudoris.
Corruit ergo senex sancti ad uestigia pronus,
Genua, manus plantasque per oscula mollia lambens.
uix gemitu laxante, loqui sic incipit eger:
 uir Martine Dei, populari nate saluti,
[390] uir cunctis bonitate parens, tibi suggero luctus,
Nec miseri pereant lacryme, pietatis amice.
Quem mea causa trahit, loca tam longinqua uenire,
Ut labor iste uie tribuat compendia uite,
Est mihi nata domi, decumbens uulnere morbi,
[395] Exsequiis uicina suis, sine sorte medele.
Que quondam incolumis stabat, mea sola uoluptas,
Obsequiis intenta piis, placabilis, in qua
uita meam hec mihi dulcis erat solando senectam,
Ecce perit secumque trahit mea uiscera letho,
[400] Canitiemque patris miseranda in tartara ducit.
 Ire sed ipse prior cuperem, si forte liceret.
Quenam uita seni, uel quo mihi uota parenti,
Spe pereunte patris, cum nomine prolis adempte?
Qua nubente uiro, per dona futura nepotum,
[405] Aridus in ramis poteram reuirescere prolis;
Cum magis hec reputem presentis damna salutis,
Me spectante, rapi natam mea lumina luci,
Ordine deposito melius cui causa placeret,
Ut senis illa patris oculorum clauderet orbes.
[410] Unde sacer dignare auidam suspendere mortem,
Atque minister opis, rapiende occurre puelle:
Si mora sit, mea causa perit, succurre duobus:
Nam me cura necat, si illi curatio cessat.
Qua sacer erubuit confusus uoce sacerdos,
[415]  Indignum sese tali uirtute ministrum.
Sed pater instabat, compellens uocibus iisdem:
Debitus insanis medicus uenis, exere curas.
Sentiat aduentum medici purgatio morbi.
His impulsus adit qua lassa puella iacebat,
[420] Turba astante foris faceret quid pastor ouili.
Hinc sua bella gerens, orator ad arma recurrit,
Sternens membra solo; sensu super astra reducto,
[2Kb]  Hinc ubi consurgens, faciem respexit alumne,
Illico uox rediit, peregrinis edibus hospes.
[425] Et rediuiua sue cecinerunt organa lingue;
Paulatimque artus liquor ut penetrauit oliue,
uiuificata, pedum geminis stetit arca columnis,
Et fundata suo uiguerunt culmina gressu.
   Post quoque Tetradii famulus proconsulis expes,
[430] Mancipium alterius sub hospite demone factus,
Dentibus ut rabies alienis frenderet armis,
Nec sua, sed hostis fieret se milite pugna:
Quem Dominus famulum supplex purgare precatur,
Sed duci ad sanctum uetuit ferus hospes et hostis
[435]  Tetradius, rursus iusti uestigia lambens,
Supplicat ut pergant ubi seuus latro latebat,
Sed sacer ipse domum gentilis adire recusat:
Spondet Tetradius humilis cum fascibus altis,
Si eripiat hosti famulum, se credere Christo.
[440] Imposita ergo manu puero, fera larua recedit,
Et mala iucundum pastorem bestia fugit.
Tetradius pariter catechumenus esse meretur,
Atque salutiferi baptismatis amne nouatur.
Sic puer et dominus maculis purgantur ademptis,
[445] Iste hostis laqueis, erroribus ille solutis,
Ille carens anime penis, hic carnis erinnis.
Liber uterque manens gemino micuere triumpho:
Conditio famuli libertas facta patroni;
 Accipit iste fidem, cum de illo perfidus exit.
[450]    Nec longo spatio sub eodem tempore sanctus
Forte domum ingrediens, in limine substitit ipso,
Terribilem referens se cernere demonis umbram,
Arreptoque coco uexat fera bellua predam,
Dentibus armatis lacerans se siue sodales;
[455] Terga dabant socii, nec quisquam ire obuius audet,
uix loca tuta fuge capientes prepete saltu,
Hoc satis esse suum, uel se subducere morsu,
Martius ergo chalybs, Martinus belliger armis,
Nec pede diffugit, nec siuit abire fugacem;
[460] Pestem stare iubens: acuit qui fauce molares,
Cui digitos uir sanctus in os cum mitteret, infit:
 Si potes, ecce uora oblatam, lupe noxie, predam.
Quam peteres alibi, datur ultro dentibus esca.
Quo dicto fauces gemine reuocantur utrinque,
[465] Ne uiolet digitos, suspendit bellua rictus,
Et manibus tangi timuit, qui dente uoraret,
Qui dum intra obsessum penis ageretur acerbis,
 Nec tamen ob digitos exire per ora liceret,
Feda ministerii, fedus, uestigia linquens.
[470] Sordibus egreditur, qua sordibus est uia fluxu,
Tale iter arreptum sic te decet ire, uiator.
   Hinc cum barbariem sparsisset fama per urbem,
Prouentumque trucem crudelia semina ferrent,
Pastor adesse iubet quemdam ex grege demonis, illi
[475] Imperat ut prodat, si nuncia uera uagarent,
Tortus ut ore reus, ueluti sub iudice missus,
Gressibus humanis aduectus, larua fatetur:
Hanc famam in populos bisquino demone fusam
Ut cogente metu Martinus abiret ab urbe.
[480] Barbara tempestas tranquilla lege quiescit,
 Formidanda tibi nulla est irruptio gentis,
Nec causam armorum uerearis, pacis amator.
Martino presente, aditum fallacia perdit;
Mendax uera refert; et certum nuntiat error.
[485] Insatiata malis, que sic fremit ore cruento,
Bestia, bella mouens, reuocauit munera pacis
   Inde Parisiacam sacer intrans concite portam
Obuiat in faciem leprosum uersus euntem,
Qui sibi dispar erat, nec iam a se cognitus, ibat,
[490] uir maculis uarius, cute nudus, uulnere tactus
Tabe fluens, gressu eger, inops uisu, asper amictu
Mente hebes, ore putris, lacerus pede, uoce refrictus
Induerat miserum peregrino tegmine pallor.
Improuisus enim hunc sanctus sua ad oscula traxit
[495]  Astringensque uirum fuso medicamine laxat.
Nam simul ut tetigit benedictas ore saliuas,
Effugit unguiferum languoris sarcina tactum,
Mersa figura redit, faciem cutis aduena uestit,
Ad speculum remeat peregrina fronte character,
[500] Et deleta diu describitur oris imago,
uirtutum quam celsa fides, ubi concite sancti
Pacis ab officio perierunt prelia morbi!
Complexu res dira fuit, languoris iniqui
Peste cadente, nouam gesserunt oscula pugnam.
[505] Inclita relligio Martini, cuius honore,
Federa fida fides formosat, feda fidelis.
Felix relligio, sancti pede, lumine, tactu
 Illustris, lustrante uiro loca, lustra, ligustra,
Urbes, rura, domus, templa, oppida, menia, uillas,
[510] Queque uiri insignis tam insignia signa mereris,
Cuius ab ore sacro, magnalia cetera uincens,
Leprosi ad curam Iordanis in oscula fluxit,
Et fontem fluide macule lauat unda saliue.



LIBER SECUNDUS.


    [11Kb]  Pendula iam dudum laxaui carbasa pinu,
Dum pelagus componit iter, dum nauta resumit,
Et restricta semel leuius se sarcina ducit,
Me quoque iam primi finita parte libelli,
[5] Ad cursum leuis aura uocat; paro lintea uentis:
Spiritus alteuolans imple mea uela secundans,
Ne trepidam classem contraria fiabra flagellent;
Martinum mea prora uehat, sancta emptica naute,
Dulcis apex, spes fida ratis, leue pondus amantis,
[10] Mercis onus suaue est, et siue heretur in ulnis,
Qui tetigit quodcunque manu, uel tactus ab illo est,
A digitis salit alta salus, fluit unguem ab ungue.
Fimbria quin etiam quod nobilis attigit unquam,
 Sparsit abundantem modica de ueste salutem:
[15] Fontis et huius aque restricta est unda cruoris,
Siccauitque suo refluamina fluxa fluento.
Sumens eger opem per furta salubria fili:
Dum nescit medicus, finit discrimina morbus.
Arbiter Arborius, uir prefectorius idem,
[20] Quartano genitam grauiter cruciante camino,
Plurima dum faceret, neque cura mederet alumne;
Missa beata uiri restrinxit epistola febrem,
Que super imposita charta recubante puella,
Mox sudoris aquas ubi littera sicca rigauit,
[25] Febris ab internis extracta est arida membris,
Axe serenato madidans sine uellere nimbi,
Rore atramenti restincta est flamma camini:
 Isrelitarum ueluti Moysiticus alter,
Ne uapor excutiat, protendit pagina nubem.
[30] Quam mirum artificem dantem per scripta salutem!
Sic operabatur presens, ubi nouerat ipse.
Que patre ab Arborio Martino offertur opimo.
Consecranda manu qua saluificata sit ipsa.
Quam bene bis sanam cum uirginitate puellam.
[35] Reddit ipse patri proprio pater ille superno?
 Sic meruit geminam, solo curante, medellam
Dum charam sobolem morti subduxit utreque
   Paulinique oculum tetra caligine mersum,
Impositis manibus, radius penetrauit acutus,
[40] Atque serena dies, detersa nube, refulsit,
Lumen et emicuit facies non lusca gemellum
Martini digitis oleo manante lucerne,
Cuncta salutifero supernans collyria tactu.
   Ipse etiam casu scalarum uertice lapsus,
[45] Dinumeransque cadendo gradus, capite, ore relisus,
Attritus membris, descendens saltibus amplis,
Multorum medicus, quamplurima uulnera portans,
Dum celle recubat grauiter sub nocte sopora,
 Peruigilis Domini uenit angelus ere fusus,
[50] Ulcera queque uiri tractans, dum singula palpat,
Tangens membra manu, solidat uestigia gressu,
Excutiturque lues, fugitiuo tabida saltu,
Et sudibus laceros rediit cutis una per artus,
Crastinus incolumi processit corpore comptus:
[55] Angelicamque fidem testes presentia fecit.
Nec perferre pium longinqua flagella decebat,
Quando flagellari grauiter non pertulit ullum.
   Pretereunda mihi neque sunt hec maxima rerum.
Maximus Augustus, nece regis, maximus armis,
[60] Imperium nactus, ciuili clade superbus,
Dum regit insolitas frenorum infrenus habenas:
Pontificum cui tunc adulatio laxa fauebat,
 Principis et nutu, cleri cum circulus ibat,
Martino ueniente, tamen rex ipse precatus
[65] Ut sanctum ad mensam habeat; qui sepe repulsus,
Tandem promeruit fieri conuiua beati.
Imperio plaudente simul sedet, urbe fauente,
Conuiuam celi quod terrena excipit aula.
Conueniunt proceres, prefectus, consul, honores
[70] Certatim acciti, regalia festa colentes,
[17Kb]  Principe postposito miraturi acta sacrati.
Augusti obsequiis fremit undique concitus orbis:
Diuitias pariter producens, deliciasque,
Quas habet Indus, Arabs, Geta, Thrax, Persa, Afer, Hiberus:
[75] Quod fert meridies, arctos, occasus et ortus,
Quod Boreas, Aquilo, Libs, Circius, Auster et Eurus.
Quod Geon et Phison, Tigris Euphratesque redundant,
Rhenus, Arar, Rhodanus, Tibris, Padus, Hister, Orontes,
Quod mare, terra, polus, pisce, alite, fruge ministrat,
[80]  Emblema, gemma, lapis, toreumata, thura, falerna,
Gazaque, Creta, Samos, Cyprus, Colophona, Sareptis,
Lucida perspicuis certantia uina lapillis,
uix discernendis crystallina pocula potis,
Inde calix niueus uariat per uina colores,
[85] Hinc mentita bibunt, patera fucante, falerna,
Hinc abacum picto bombycina flore decorant,
Arte laborata, uel qualia pensat aragne;
Serica purpureis sternuntur uellera uillis,
Illita blatta toris, aurumque intermicat ostro.
[90] Totaque permistis radiant uelamina gemmis.
Inde pari pariter rutilant etate ministri,
In cunctis uarius habitus, nitor omnibus unus,
 Quod ualet ore loqui, potuit sub principe ferri.
Ordine Cesareo, Martino hec pompa paratur,
[95] Qui modicis contentus erat, satiandus in uno.
Accubat interea princeps, simul ordo, senatus.
Presbyter inde toro ueneranda acclinat in ulna.
At iuxta regem sella sacer assidet arcta:
Porrigit hinc regi mox pocula prima minister,
[100] Qui sancto iubet ante dari, quo possit ab ipso
Augustus calicem excipere, et potare secundus.
Martinus patera oblata ut bibit ore parumper,
Diuino sitiens potius se fonte rigari,
Principe postposito, partem libaminis imam,
[105]  Presbytero tribuit, noscens quod dignior esset
Miratur princeps, proceres, conuiua, ministri,
Iudicioque suo se pensauere minores.
Illico percurrit res gesta, palatia complens,
Hoc, quod apud sanctum fuit ordine presbyteratus
[110] Augustus conuiua minor, uox una per urbem
Martinum fecisse canit, sub principis ora,
Iudicis in minimi mensa quod nemo ualeret
Erubuitque aliud hinc dicere turba, satelles.
Si quid enim uoluit pro supplice forte precari,
[115] Induperatori Martinus et imperat ipsi.
Qui tamen Augusto predixit sorte futura,
Prospera que meteret, que mox contraria ferret.
Motibus Italie pugnante ualentiniano,
 Maximus ut cecidit, post bella secunda, tyrannus,
[120] Qui graue succubuit Aquileia protinus urbe,
Martini dictis et uerbo libra pependit.
Cetibus angelicis uisus sepe, atque locutus
Miscuit humanas turmis celestibus aures,
uoce salutatus, uel nutibus ipse salutans
[125] Aligeros proceres, tenuata per era lapsos,
Mitibus alloquiis ageret quid sepe mouerent,
Quid celo expeterent, terrena sede, parentem,
Et consanguineum quasi longa in secula ciuem,
uoce requirentes, et amore perenne uocantes,
[130] Quid faceret terris anima hec tam libera culpis?
Ut subeat celis peregrinus, et hospes ab aruis.
Demonicas etiam species, falsasque figuras,
 Quaslibet in formas se uerteret inficiator,
Perspicuas habuit penetralis acumine uisus:
[135] Martinique oculos neque falsa fefellit imago,
Nam quamuis uaria tegeretur larua figura,
Sancto nuda fuit, cum non se absconderet umbra.
Et quod a perfidiis illusio nulla ualebat,
Prensus in arte ferox, iaculabat probra beatum:
[140] Et cum fraus cessat, hostis conuicia iactat.
Tempore nam quodam cornu bouis ecce cruentum
Ipse cruentus habens, infert ad tecta sacrati
[1Kb]  Irruit in cellam, causamque exponit iniquam:
Quo uirtus, Martine, tua est? Hoc aspicis, inquit,
[145] Unum namque tuum nuper hac cede peremi,
Et mihi preda iacet, pecuali capta ministro,
Iniunctumque nefas sceleris bos armiger implet.
Damno cresco tuo, congaudens ubere fletu.
Protinus his dictis fratres sacer aduocat omnes,
[150] Et pater ore refert quidquid ferus indicat hostis.
Sollicitus ne quid lupus abripuisset ouili.
Perquirunt socios monachi, numerumque recensent:
Sed grege de niueo modicus neque defuit agnus.
 Conductus mercede tamen deest rusticus unus:
[155] Ligna trahenda focis nemorum uectore bubulco,
Quo propero iubet ire gradu, causamque requirit,
Semianimum inueniunt missi, supremo gementem,
Indicat atque necem, dum adhuc super halitus errat,
Quod sua laxato taurus foret inguina cornu,
[160] Explicataque fide, uitam cum uoce reliquit.
Nec sanctum hoc errare facit quod fecerat error.
   Additur hinc etiam rerum mirabilis ordo,
 Mille nocendi artes dum perfidus exerit hostis,
Nunc Iouis in faciem, nunc se mentitus Anubem,
[165] Sepe habitu ueneris, sepissime fronte Minerue:
Sedulus insidiis sancto sua seria rumpens,
Diuersis formis, ut terror cresceret, offert;
Et uarius generet, specie uariante, timorem,
Qui uirtute nequit, superatus ut arte rebellet.
[170] Sed tamen intrepidus persistit, inania temnens,
Semper in aduersos iaculans crucis arma beatus,
Belliger hoc clypeo hostilia tela relidens,
Qua penetrante acie, se machina falsa resoluit.
Sepe etiam in sanctum uacuos acuere tumultus,
[175]  Inficiatores, falso minitante flagello.
Sed fremitus fragilis per inania cymbala tinnit,
Oppositisque minis interritus ipse resistit,
Nec fundata decet contra euacuata moueri.
   Hinc quoque lethiferi suffusus felle ueneni,
[180] Perfidus, horribilis, trux, lubricus, inuidus anguis,
 Ore cruentatus Martinum prouocat armis:
Cur habeat monachos, oneroso crimine pressos:
Cur maculosa cohors habitet pia septa magistri?
Ne rea turba malis uiolet consortia iusti:
[185] Morbida neu reliquos uitii contagia fricent,
Qui male polluerint lauacri uenerabilis undam,
Ac sua perdiderint baptismata crimine mersi,
Nec uia sit uenie, periit quibus orbita lapsis,
Cum semel in foueam uix est reuocare ruentem,
[190] Ac neque restitui uastato in corpore florem;
Nec redeat miseris ultra indulgentia Christi.
Tunc Martinus ait hec contra demonis iram:
Perfide, decipiens, quia non tua commoda cernis:
 Hostis inique tibi, tibi iam noxa pereunte,
[195] Si nunc peniteas, si nunc resipiscere uelles,
Precipitare animas ut iam per crimina nolles
Nec tua seuirent aliene tela ruine,
Erroresque tuos damnares, ultime iudex,
De pietate Dei fidens, promittere possim,
[200] Ut tibi tam misero misereri Christus haberet,
Et cito donaret scelerata piacula cnlpe.
Ob hoc arce poli descendit ad arua Redemptor;
Perdita ut eriperet, peritura nec ipsa perirent,
Immaculatus enim maculas detergere uenit,
[205] uulneribusque suis curaret ut ulcera mundi.
 Funeris ordo sui nostre fuit arrha salutis:
Sputa, flagella, chlamys, fel, acetum, lancea, claui,
Crux pia, mors, tumulus, lapis, inferus, umbra, tyrannus
uicta simul triduo premit, et redit auctor ad astra,
[210] Descensusque suus meus est ascensus in altum,
Nec peccatoris mortem magis eligit ultor,
Quando suis penis nobis dedit arma salutis.
Sic pius indomitam pestem mansuescere tentat,
Promisitque lupo bona pastor ouilia reddi.
[215] Quanto magis homini reserari premia Christi,
 Propter quem ipse Deus homo fit, iacet atque resurgit?
O pietas et celsa fides, presumptio dulcis,
Que promittit opem deceptori et perituro!
Explicuit uotum, si non ualet ire iuuandum,
[220] Cui minus in posse est, satis ostendere uelle.
Nam totum impendit qui non abscondit amorem.
    [2Kb]  Hinc Clarus, placidus adolescens moribus, expers,
Martinum amplectens patrem, et sua cuncta relinquens,
Tempore quique breui micuit uirtute fideque,
[225] Cum prope pontificem habitacula constituisset,
Ac sua complures peterent consortia fratres,
Huic se tunc monachus socians Anatolius addit:
In commune prius humilis censura, sodalis,
Qui rudis ingenii, uersuto illusus ab hoste,
[230] Post ait, ad sese quod celitus angelus iret,
Ac reserare sibi mysteria clausa Tonantis,
Et cito siderea uolitent sua nuntia penna,
Atque remissa uiri responsio nubila tangat,
Inter se et Dominum memorans iter esse propinquum,
[235]  Ac sibi contigui iactat confinia celi,
Se secreta Dei noscendo iam esse prophetam.
Sed Clarum, ut credat, nec opinio falsa mouebat.
Tunc sine more furens Anatolius asserit audax.
Quo sibi de celo Dominus transmittat amictum.
[240] Induat et uestem delatam nocte silenti,
Ut signis stupeant cuius modo uerba cauillant.
Eleuat hinc uarium monachorum turba tumultum,
Et suspensa tenet spectatio uana sodales.
Interea medias quasi nox transcurrerat horas,
[245] Et rota flexa equo gyrabat cardine metam:
 Fit subito strepitus, quatitur locus, arma mouentur:
Et concussa simul uario fremit aula susurro,
Murmure raucisono frangente lepore loquelas.
Credas pugnaces uolitare per astra phalanges,
[250] Et uideas rapidas discurrere turbine turmas.
Hic ubi concussis redierunt otia turbis,
Motaque tempestas tranquilla silentia sumpsit,
Aduocat ex monachis confestim Anatolius unum,
Cominus et tunicam ostentat iactantior albam,
[255] Qui uacuo tumidus falso umbrabatur honore,
Candidus exuuiis, sed nigri demonis arte.
Inde ciet reliquos, occurrit Clarus et ipse,
 Palpat mollitiem uestis candore niuali,
Serica confingunt tenuato stamina filo,
[260]  Nec contacta manu discerni uellera possunt.
Ducitur interea monachis nox peruigil hymnis
Et compacta choris Dauidica canna resultat,
Ut coram Altithronus uelamina uisa reuelet.
Iam spumabat equis aurore auriga rubores,
[265] Sol quoque lucifluas circumflectebat habenas,
Atque renata dies reuocabat in arua labores,
Mox Clarus monachum Martino ostender tendit,
Noscens pontificem phantasmata nulla latere.
Cum sancti ante oculos uario fuit una figura,
[270] Decipulamque suam deceptor perdit in illum.
Ceperat his demens Anatolius ergo reniti,
Interdicta sibi Martini occurrere ouili,
Dum tamen inuitis traheretur passibus herens,
 Tegmina falsiloqui uanescunt alba nigelli,
[275] Et male destituunt monachum uaga pallia nudum;
Nec stat imagineis simulatilis umbra figuris,
Territa Martini sic nomine larua refugit.
   Hostis iners maiora suis dehinc uiribus audens,
Perfidus et totiens elisus, nec sibi credens,
[280] Debilis arma mouens, et degener ardua tentans,
Ut sua laus fieret uel sollicitasse potentem,
Cresceret et titulis, fortem pulsasse sagittis:
Denique cum sanctus recubaret in aggere fusus,
Insinuando preces Domino pro plebe sacerdos,
[285] Constitit ante oculos deformis forma rebellis,
Sulphurea sub luce micans radiatilis umbra,
 Lumine mentito tenebrosus, et atra uorago;
Fulgidus exuuiis, regali ueste satelles,
Tectus bracteolis, uacuo diademate pulcher;
[290] Ordine gemmarum numerosa luce coruscus,
Falsa ueste potens; cui calceus illitus auro,
Latior et tumido iactans se pompa triumpho,
Cuius ad aspectum sanctus habet ora repressa,
Mutuaque ambo diu tenuere silentia fastu;
[295] Mirans ille uirum, dum despicit iste superbum.
Quem prior alloquitur reus, et temerarius hostis:
Que dudum, Martine, cupis penetrante precatu,
Iam pia uota tenes: ego sum gloria tua Christus,
 Exigis ut ueniam ualidos recreare labores,
[300] Et sudata tuis ut soler bella triumphis?
[2Kb]  Debita militie dare oportet munera regem,
Descensurus enim ad terras huc dirigo gressum,
Ut tua sollicitis requiescant pectora curis.
Hic sacer intrepidus, nolens responsa referre,
[305] Despicit, et reticet, tractat, neque uerba relaxat.
Mens solidata manens, rimans alta atque profunda,
Cardine nec tremulo. uento neque flante rotatur.
Lubricus hinc repetit mordacia sibila serpens:
Credere quid dubitas, proprio quod lumine cernis?
[310] Et ego sum Christus, tecum qui confero uoces,
Et loquor hec secreta palam dignando futura.
 Nec de me trepides, testis mihi fulgida lux est,
Spiritus ut uerax Martini igniuit acumen,
Ac patefecit iter, ne clausa uenena laterent,
[315] Hostis et anguinei posset discernere fraudem,
Libertate potens, sanctis sermonibus inquit:
Non ita se Dominus uenturum dixit in orbem,
Se neque purpureum, nec sic diademate fultum,
Pandit apostolicis, uoce insinuante, columnis,
[320] Cum sua carnalis raperetur ad astra figura,
Atque piis plantis strauerunt flamina pennas,
Cum pede pressa sacro seruirent era regi,
Angelicis uectus manibus, celer ethera calcans,
 Ingrediens teneras, neque frangens gressibus auras,
[325] Pendula planta uolans cum nubila finderet intrans,
Remige pennigero qua non facit ala sigillum,
Cum Galileis tunc spectantibus angelus astans,
Sic ait: Altithronum rediturum, qualiter ire
uidistis, cetumque supra uestigia ferre.
[330] Unda probanda probo, reprobo reprobantia probra,
Non sunt signa mei regis, sed castra tyranni.
Ast ego tranfixas clauis nisi uidero palmas,
Atque beata crucis tum stygmata carne gerentem,
 Ac latus, effossas traiecto missile costas,
[335]  Unde cruentati pariunt baptismata riui,
Et sacra purpureo malas lauat unda fluento;
Que dedit in pretio generosa talenta Redemptor;
Inde crucis trutina, pretii numismata pensans,
Totum auctor redimens thesauro corporis orbem,
[340] Cum gemma una fuit, que cuncta in uasa ualeret,
Hac nisi ueste tegi uideam qua pertulit auctor,
Indicio sine hoc Christum uenisse negabo.
Nam decet ut uictor doceat per signa triumphum,
Plagaque fixa potest laude accumulare tropei.
Mox inimicus iners, uibratus uerbere uite,
[345]  Pestifer erius tenuata per era lapsus,
In propriam speciem rediens ad inane solutus,
Effugit ex oculis liquidas quasi fumus in auras,
Et leuis umbrifere uolitauit imago figure,
[350] uisibus exclusus, cellam pedore cruminans,
Agnitus indiciis, sua per uestigia sordens,
Et fetore sibi comitante satellite fugit:
Martinique fidem neque fulgida forma fefellit,
Nec radium mentis delusit splendor inanis,
[355] Luce superfusa, qua se nox tetra tegebat.
Nunquid non poterat humilis superare superbum?
Aut non deiiceret tam mente benignus iniquum?
Pacificis armis, doctus domitare rebelles,
 Cuius dulcis erat fauor et honor altus amoris,
[360] Non solum abluere alterius, sed lambere plantas,
Hospitis atque noui uestigia tergere lingua.
Semper aquam manibus tribuens uenientibus ipse,
Celestis cupiens homini seruire minister,
Et manus alma pedes de peccatore luebat:
[365] Cum sua porrigeret uel fimbria tacta salutem.
Qui illecebras mundi fugiendas instituebat,
Et seclo sua lucra dari, nil querere terris,
Ut censum fugeret qui ascendere uellet olympum,
Ut graue pondus agri, uel nummi nullus haberet,
[370] [2Kb]  Nec retineret opes, qui celo occurreret heres,
Namque onus ascensum uetat, et descendere prestat,
Imum uersa tranunt, nec in altum pondera ducunt,
In montem gradiens titubat sub fasce columna,
Deficit et fragilis ualido sub pondere planta:
[375] Mergit in undosum cumulatam sarcina proram,
Ut petat ad portum, rerum facit emptica iactum.
Qui pater illustris Paulini gesta beabat,
Floruit Italie quo post antistite Nola,
Qua regio Campana sedet rectore supremo:
[380] Diues agris, opulens, famulis, locupletus aceruis,
 uir censu uastus, lare celsus, et ore rotundus;
Ditior ipse fide, pro Christo fit sibi pauper,
Et dedit innumeros redimentes crimina nummos,
Cuius sparsa solo migrauit ad astra facultas;
[385] Fecit et in celum pigras ascendere terras,
Uno stando loco, et dant bruta ad sidera saltum.
Ergo euangelicum Paulino implente relatum,
Martinus monitat cunctis talem esse sequendum,
Tramite difficili potuit qui pergere diues,
[390] Depositoque onere ascendit qui liber in arcem,
Exemploque monens uocat altius ire sequaces;
Iam quoque Martini que fabula fluxerit ore,
 Que grauitas fuerit, quam acer de lege disertus.
Questio nec latuit celesti iure peritum,
[395] uir reserare ualens quodcunque enigma negaret;
Ingenii dulcis prudentia larga redundans;
Fonte perenne bibens quod riuulus ille rigaret;
Sermo pius, promptus, placidus, catus, aptus, amandus,
In tantis animis celi possessor in aruis,
[400] Peruigil orator, mandando negotia Christo,
Iudicis in uultus inopum querimonia pandens,
Doctus in arte sacra, miserorum exponere causas,
 Assertor ualidus, superans fora, iura, togatos,
Nobilis astructor, facundus concionator,
[405] Qui prece profusa Domini uadimonia placans,
Quantum uoce ualens uiduis atque orphanatrophis,
Cuius et ipsa polum taciturna silentia pulsant?
 Mens fundata Deo, sine fuco proxima celo
Otia nulla terens, et nulla negotia carnis:
[410] Quidquid agendum esset, totum uelociter implens,
Sed mora Christus erat, famulans sibi nocte dieque,
Nam cibus et somnus, nisi quod natura necessat,
Tardus edax, uelox uigilans, sopor, esca sub ictu,
Nec faceret, nisi quod sine his caro uiuere nescit;
[415] Tempus utrumque dicans causis repetendo duabus,
Lectio nunc resonans, sibi nunc oratio currens,
 Cuius erat requies tantum mutare labores,
Si foris isset, erat homo iugiter intimus orans,
Celo non carnis, sed tendens lumina cordis.
[420] Nec dolus inclusus latuit, nec ab ore refluxit,
uir sine mundanis, Domini possessio munda,
Nullum iudicio damnans, mala nulla repensans;
Hec sua forte fuit, si facta iniuria fratri est,
A minimis leso non unquam erat ultio dulcis;
[425] Deque gradu proprio neque reppulit officialem.
Charus et aduersis, pius equis, blandus iniquis,
Ira, tumor, risus, meror stetit exsul ab illo,
Non in fronte tenens nubem, nec in ore cachinnum.
Idem semper erat facie, cute, corde, colore.
[430] Nec uariabat opus, uir adhuc in corpore constans,
 Immortale aliquid mortali ab imagine promens,
Ora Deus, sensum pietas, pax corda tenebat,
Pro se parua gerens, aliena misertus agebat,
Nature ut seriem postponens angelus esset,
[435] Alta supergrediens, mente ultra nubila tendens,
Liber ab humanis intrabat sidera curis,
Inclyta signa gerens, et multa futura prophetans,
Stabat adhuc terris, celestibus intimus heres,
Noscens clausa Dei, quasi conciliator amici,
[440] Cum sua participat caro se certa clienti,
uir cui Christus amor, Christus honor, omnia Christus,
 Flos, odor, esca, sapor, fons, lux gloria et Christus.
Huius in affectu insertus, solidatus, adultus:
Ac uelut arbor agri, secus est ubi cursus aquarum,
[445] Floricomis foliis, et fluctu perpete gaudens,
[1Kb]  Ornata eterne fert poma perennia uite
Inter apostolicas acies, sacrosque prophetas,
Martyriique choros, atque agmina fulgida celi,
Rege sub inuicto, qua exercitus ille coruscat,
[450] Per turmas, proceres, legiones atque cohortes,
Milite, seu comite, et gradibus duce, consule crescens,
Lacteus iste toga, rutilus micat ille corona,
Hunc pretexta nitens, illum diadema facetat.
Hos chlamys, ast illos armilla topaza decorat:
[455] Balteus huic radiat, huic infula crine coruscat.
Alter palmate, trabee nitet alter honore,
Pingit et ornatum gemma, aurum, purpura, byssus,
Nec uidet hoc oculus quod habet super astra senatus.
 His frueris, Martine, bonis, sub principe celi,
[460] Cetibus angelicis sociabilis, et patriarchis
Compar apostolicis, meritis equande prophetis,
Addite martyribus, queis rubricat unda cruoris:
Fulgide confessor, candentia lilia uincens,
Lumine purpureo redimite, decore, corusce,
[465] Liberius gradiens per celsa palatia regis.
   uir transcripte, potens, eterna in secula ciuis,
Signifer arma crucis fers nobilitate triumphi,
Dulcis, adorande, et mihi pectore, uoce colende,
Cuius prosaicus cecinit prius acta Seuerus,
[470]  uersibus intonuit Paulinus deinde beatus,
Aequiparare ualens illustris uterque relator,
Materia uicti sed et ipsi carmine cedunt.
Luminibus tantis ego nubilus inseror audax,
De minimis minimus, de magnis maxima tentans,
[475] Qui pede subtitubo, balbutio faucis anhelo,
Et rudis eloquio carpo quod condere certor.
Da ueniam quia te cecinit rea lingua relatu.
Fer pietatis opem misero, miserando misertor,
Rector ut Altithronus cum uenerit arbiter orbis,
[480] Tum memor obtineas delicti obliuia nostri,
Inter me ac Dominum mediator adesto benigne,
Quem sua culpa ligat, tua ut interuentio soluat,
Spes Fortunati sit fida salutis egeni,
 Suppliciter humilem tibi se strauisse, patrone,
[485] Qui lepre maculas medicata per oscula purgas,
Mortis et extreme reuocas in origine finem;
Carnis adhuc fragilis quondam sub imagine constans,
Nunc opus ut mites pietas tua commodet aures,
Nam prece posse uales apud illum, cuius haberis,
[490] Quod peto tu poteris, quia totum prestat amicis,
Sic tibi queque petis tribuat presentia regis.



LIBER TERTIUS.


    [2Kb]  Hactenus in bibulis fixa stetit anchora terris,
Otia lenta trahens, et inerti dente quiescens,
Leniter alludens, dum sibilat aura soporem,
Et nos umbra tegit, uiridante crepidine ripe,
[5] Ecce serena dies rutilata crepuscula profert,
Et pelagus rate nauta petit, iam soluo rudentes,
Littus arundineum liquens, leuo carbasa uentis,
Ante per Adriacas spumas daret uela uidebar,
Turbine raptus aque per murmura rauca fragoris,
[10] Cum duce Sulpitio, bene cuius ab ore uenusto,
Martini sacros dulcis stylus edidit actus:
Quos ego sub geminis, claudo pede, curro libellis,
 Infimus egregii contexens gesta patroni.
 Rursus in Oceani uideor mihi tendere fluctus:
[15] Maius iter gradiens, ubi se uada glauca relidunt,
Et crescit terrore timor, rate, nube, profundo.
Dum tamen alta peto, resonet mihi Gallus in aure,
Gesta beata uiri, qua mitigat unda tumorem,
Et sermone uiam releuet sale fabula dulcis.
[20] Deferor, ecce, freto, fugiunt et littora uisum.
Remiget hic Gallus, Martinus uela gubernet,
Flamina Christus agat, portum quibus unda reducat,
Nunc quoque gesta sacri, dum nauigo nauta, loquatur.
Mensibus hibernis, dum Bosphorus alligat undas,
[25]  Et liquidos campos uetat imber arare carinis,
[15Kb]  Oceanusque negat commercia ferre Britannis:
Cum sata sub rigido sua germina frigore celant,
Ac penetrante gelu riget unda, et herba liquescit,
Astitit ante fores orans uestem eger egenus,
[30] Lingua ligata gelu, ne solueret ore loquelas.
Ut tegeretur inops sacer imperat ergo ministro,
Ipse remota petens, populi caret arte tumultu.
Comperit ut sanctus nichil accepisse trementem,
Exuitur tunica, algentemque obtexit amictu;
[35] Quam sine teste dedit latitans, et abire cegit.
Ecce minister adest, rogitans procedere sanctum;
Sed sacer ante monet uestiri tegmine nudum.
Hoc memorante pio, stupidus hebet archidiacon:
Quid faceret, nudum dum non ibi cerneret ullum?
[40]  Noscere nec poterat, residente antistite, nudum,
Qui tunice interius non aspiciebat amictum,
Amphibali exterius dum membra obtecta laterent,
Angit in ancipiti quod hoc enigma beati;
Questio tanta ligat, neque problema soluit egeni.
[45] Tunc ait ipse sacer, mihi tegmen defer abolle,
Nec pauper desit, qui uestibus indiget illis,
Succensus grauiter, tegmen fert uile minister,
Ante pedes iactans, ait: En sine paupere uestem.
Induitur sanctus hirsuta bigerrica palla,
[50] uix cui digna foret stola lactea, et aurea fulua,
Processit tum summus honor, sed pauper amictu,
Despectus tunica, celesti in sede senator.
Interea populis cerimonia sancta retractans,
 Cum holocausta sacre manibus benediceret are,
[55] Protinus a capite emicuit globus ignis amici,
Lambens colla comasque, et flamma benigna uolabat,
Tactu mollis, honore potens, splendore coruscans,
Crinem ornans, meritum prodens, pro tegmine fulgens;
Prebuit obsequium, minus impendente ministro;
[60] Gesta occulta index in lucem lumine mittens.
O diues pauper, tunica contente nec una,
Qui nec habes aliam, neque uis retinere uel ipsam,
Dum superesse putas uestitum simplicis usus,
Cui grauis est uel palla leuis, dum clamat egenus:
[65]  Tegmine pro nudi cupiens procedere nudus;
Nec partiris opem, sed totum cedis egenti:
Hec tua sola putans, petitus si nulla negasses,
Ut magis esses inops, inopi dum cuncta dedisses,
Nec puduit, uerecunde pater, sine ueste sedentem.
[70] Sed nichil erubuit pietas impensa fidelis,
Nec minimam retinens, fieret quo maior honore.
Est mihi uelle loqui speciosa negotia nudi,
Sed rapiunt auidum reliquarum insignia rerum.
   Dum recubaret homo fluitans Euantius eger,
[75] Fessus et extremus cum iam super halitus iret,
Pontificem precibus celer euocat, ut properaret,
Et uia cepta sacri fieret sibi uita reducti.
[2Kb]  Nec cunctatur iter Martinus adire uiator.
uix medio spatio emensus gradiente senecta,
[80] Ante salutis opem misit quam uisus adesset,
Atque medela egro data nuntiat ire beatum.
Significans etiam cursor medicina sequentem:
Dum pede tardat heros, precessit cura uolatu,
Aduentusque pii fert aura salubris odorem;
[85] Ut cito succurrant, unguenta per era tranant.
Sol ueluti radiis dat longius ore calores;
Sic Martinus opem, et quo non est, exhibet arte.
Admiranda nimis res est, ubi peste fugata.
Antea quam medicus pulsum tenet, exilit eger.
[90] Obuius occurrens sancto, obsequiumque rependit:
Duxit et ipse domum, qui se sibi luce reduxit,
 Nunc alacer saltu, recubans paulo ante grabato,
Interea miris Euantius actibus expers,
Supplicat incolumis, Domini ut mora crastina tardet,
[95] Hospitis et tanti tenet una diecula uultum,
Sed mora tum fuit hec occasio danda salutis.
Illico percutitur puer atro dente chelydri,
Membraque percussi distenderat ira ueneni.
Cum spatium uite mors importuna negaret,
[100] Flebile et in toto regnaret corpore uirus,
Exposuit puerum ante pedes Euantius almi,
Omnia confisus Martinum posse mereri.
Sanctus enim tactu mox singula membra pererrat,
Atque manu medica morientia uiscera palpat;
[105]  Inde super uulnus, qua bestia fixerat ictum,
Ut posuit digitum, fluit undique uena ueneni,
Et repedauit iter, dederat qua uipera uirus.
Hinc sacer inspiciens collecta tabe tumorem,
Pollice subducto, quam fuderat ulcere serpens,
[110] Cuncta ueneni uis per hiatum uulneris exit,
Sanguine concreto stillans uelut ubere capre.
Turgida plaga necem uomuit de uulnere filans;
Concretam saniem uena saliente relaxans:
Effert uirus iners, refluente canale liquorem,
[115] Et data lethiferum reuocat retro fistula riuum,
Expugnante fide, morsus uim perdidit anguis;
Et quia non perimunt, perierunt arma ueneni.
Stat puer incolumis, remanet neque pallor in ore;
Miratur famulum dominus, stupet et domus omnis
[120]  Currere seruitio quem crederet ire sepulcro.
   Hinc pius antistes, loca singula more requirens,
Hispidus occurrit rhede fiscalis amictu:
Quo iumenta, sacri dum pallia pendula cernunt,
Feruida subductum rapuere per inuia currum.
[125] Dimissis auriga rotis, et miles habenis,
Martinum flagris et fustibus urget iniquis,
Sed de cede uiri pecudis datur ultio tristis;
Ipse tamen patiens, iaculorum grandine pressus,
Atque flagellantum dum debacchatur erinnys,
[130] uulnera nulla refert manibus, nec ab ore susurros.
 Hinc grauius cruciat cedens ignobilis ira:
Hic quia dum tolerat, se irrideri putat alter;
Et magis iste furit dum sustinet ille libenter.
Interea ad rhedam redeunt grassante querela.
[135] Dum satiat uindicta famem limphatilis ire,
Mulas ire mouent, qua publicus aduocat agger,
uoce premunt et fuste dolant, lacerantque flagello:
Sed neque compulse rapiunt iuga, lora quadrige:
Fixa manent, nec fessa mouent uelut erea signa,
[140] Ceu liquefacta nouo se glutine terra ligasset,
A putre ut credas animalia puluere nexa.
Agnouere uiri se numinis arte teneri:
 Accurrunt celeres, inquirunt nomen euntis;
Martinum inueniunt a se crudeliter actum;
[145] Confuse flentes, rubicante pudore reclini,
Ante pedes sancti sternuntur, et ore precantur,
Ut ueniam errori tribuat, sinat ire ligatos.
Quos tamen ante sacer predixerat esse retentos.
Rem probat, ulcus amat, ueniam dat abire perorat;
[150] Quos uirtus uinxit, pietas mollita resoluit,
Ore pependit iter, uerba arctant, uerba relaxant;
Et iuga, frena, rotas, mulas auriga recepit.
   Carnotus hinc etiam dum pretereunda ueniret,
Ethnica per campos passim obuia turba fluebat,
[155] [18Kb]  Excita amore sacri, licet hoc non crederet ipsi,
Ad speculare nouum concurrens undique uisum;
Cum nec dum his Christi radiaret honore character,
Nec sacra uerbigene flueret super unda Tonantis.
At Martinus ouans, Domino reserante profunda,
[160] Sensit adesse locum quo fertile surgeret aruum.
Incipit alloquiis fera pectora cultor arare,
Ore sacer nitido, dumosa noualia purgans,
Proscindens iterans, bis terque quaterque resulcans,
Paulatim ad fructus stupidos animauerat agros.
[165] Hinc rudibus populis Christi noua semina iactat,
Sensibus humanis lactantia germina surgunt,
 Leniter et rigidis coalescunt gramina sulcis.
Quid faceret sanctus, turbis ceuntibus amplis.
Messe in tam multa ueniens operarius unus?
[170] Excolit, includit, serit, inserit, alligat, ambit.
Interea mulier defuncto pendula nato
Brachia distendens offert ante ora cadauer,
Funeris increpitans misero fera cantica planctum,
Dum dolor ad lacrymas trahit, hec uix explicat ore:
[175] Fortis amice Dei, toto uenerabilis orbe,
Quem semper lamenta mouent, pietate propinqua:
Ardens quid cupiam, corpus tibi nuntiet algens.
Ecce obiit misere mihi filius, ubere raptus,
 In quo mater eram; nec spes, neque restitit heres;
[180] Occubuit genitus, cecidit domus, et mihi fructus.
Nulla remanserunt uteri solatia duri,
Nec superest quod dulce uocem, quo fessa reclinem,
Ubere quod recreem, totus perit ordo parentis,
Qui restas, precor, affer opem medicamine uerbi,
[185] Redde genus, nec sit matris mihi nomen inane,
Ni soboles redeat, secum mea funera ducat.
Adiuuat hanc populus clamans: Sacer, annue uotis,
In cunctis uox una tonat: Miserere precanti.
Tunc pius antistes, genibus profusus in aruis,
[190]  Sternitur ante oculos Domini, pro plebe satagens,
Ut mereretur ouem, per quam grex plurimus esset.
 Annuit Omnipotens; famulo dans culmen honorum.
Mox bonus ore preces orator misit in aures:
Ordine deposito, postquam se oratio complet,
[195] Erigitur senior, simul infans uiuificatur,
Porrigiturque sue populo sub teste mamille.
Fit fragor, et populi noua pectore uota uolutant,
Mirantes hominem lete mutasse uigorem;
Et qui in morte manet, morti sua iura tulisse.
[200] Inde cateruatim Christum, Dominumque, Deumque,
Confessi, exorant fieri se lege beatos.
Fit subito in campos populus catechumenus omnis.
 Non templa exspectat, nec claustra dicata sacelli,
Ecclesieque typum campus generosior explet,
[205] Quodque solet tectis, pratis adhibetur apertis.
Unica mors pueri sic uite parturit agmen,
Dumque unus terre rediit, plebs astra recepit;
Sub duce Martino felix exercitus hic est.
Dum regeret princeps data iura ualentinianus,
[210] Romuleis opibus mundo famulante, superbus,
Tum pia causa sacrum ad comitatum compulit ire,
Quem quia presensit se posci talia Cesar,
Que nollet prestare uiro, iubet arce repelli,
Et uetat a foribus, penetrare palatia iustum.
[215] Instat ad hec uxor, cui tunc erat Arrius auctor.
 Sed sacer ut uidit tali se fraude repelli,
Hinc aula exclusus, redit arma domestica sumens,
Contegitur setis, respergitur atque fauillis,
Ordine miles agens, remouet potumque cibumque,
[220] Nocte dieque uacans orandi iugiter usu.
Septimus ergo dies aderat, quo sanctus amore,
Fortia castra mouens, his desudabat in armis.
Angelus assistens iubet ire palatia iustum,
Fretus in auxilio Martinus pergit ad arcem,
[225] Limine nullus obest, ad principis ora perintrat,
Qui sanctum inspiciens quod adesset, frenduit ore,
Atque astante pio, solio neque surgit ab alto.
 Regalem sellam mox ignibus ardor oberrat,
Et uaga flamma natat, qua molle sedile coruscat,
[230] Undique fusa, furens, sed culpe Cesaris utrix,
[3Kb]  Ceruicis dure soluens ardore rigorem.
Inde flagella coquunt, hinc regem incendia cedunt.
uapulat et rapinis flammis augusta potestas;
Hinc celer exsiliit rapiens se Cesar, et ardens,
[235] Martini genua amplectens pedibusque uolutans.
Sicque superbum hominem se agnoscere pena cegit,
uilia regna probans, et celsa cacumina curuans,
Imperiale caput sancti ad uestigia subdens.
Nec spectare preces patitur reuerentia iusti;
[240] Prestitit ante tumens quam supplex danda rogasset;
Regia rite parans conuiuia sepe beato;
Obtulit inde fauens abeunti munera princeps:
 Paupertate potens sed reppulit omnia sanctus,
Donaque despiciens, meruit plus principe ab ipso,
[245] Tantum maius habens quantum minus ambit auarus.
Omnia sunt soli qui nulla requirit habendi.
Hinc quoque Romuleam regeret cum Maximus arcem,
uir capiens apicem per publica gesta triumphis:
Sepius hic sanctum per celsa palatia duxit;
[250] Hoc toto sermone loquens de luce futura:
Quis sit honor iustis laus gloria, palma, corona;
Nec regina pedes cessat lacrymosa rigare,
 Sternens membra solo, suspendens gaudia uoto:
Inde precatur ouans, conuiuia ut ipsa pararet;
[255] Obtinet hoc bonitas quod non ualet alta potestas:
Ipsa manu sellam posuit, mensamque parauit,
Dans manibus lymphas, rursus regina ministrat
Leta, modesta suis palmis quas coxerat escas:
Quo residente sacro, stetit illa immobile planta:
[260] Fercula subducens, et pocula porrigit ipsa,
Una ministra uiro suffecit ad omnia soli.
Cenula finitur, sed adhuc regina satagit,
Fragmina, reliquias, crustas, et frusta recondens;
 Omnia preponens hec imperialibus escis.
[265] Hoc Martinus agit, quo clausos carcere laxet,
Exsilio ductos, laribusque reducat auitis,
Sed tibi, sancte pater, minus est, Augusta quod explet,
Hoc magis obsequio creuit regina peracto.
   Est locus in Turonum fine et confine Biturgum,
[270] Incola quem uicum uocitauit Claudiomagum,
Mansio forte fuit Martino pretereunti,
Ecclesie Domini qua secretaria pollent;
uirgineisque choris sancto abscedente, requirunt,
Quo stetit, aut sedit, iacuit genua atque reflexit;
[275]  Lambunt cuncta simul, uel ad oscula singula ducunt.
Diuisere sui ueneranda stramina lecti,
Atque leues paleas uirtutis pondere pensant,
Quam tetigit stipulam sanctus, non ibat inanis.
Denique post fragilis confregit fortia culmus.
[280] Nam grauiter quemdam rabies inuaserat hostis,
Et truculentus agens erroris spiritus iret,
Dum rapiendo rotat uesano cardine predam,
Hunc suspensa uiri collo festuca fugauit,
Immanemque hostem palearis arista remouit.
[285] Tibia, fruge ferax, laruam iaculata, sagittat,
Et stipula exilis, quasi dura phalarica fixit.
Nec sic ullius ferri expauisset acumen,
Spicula nec tantum timuisset, missa per arcum,
 Lubrica pennigero uenientia tela uolatu,
[290] Parthica seu timidum si transfodisset arundo,
Plaga ut uicino grauius lacerasset ab ictu,
Stramina sic metuit trepidans adamantinus hostis,
Ac uelut ex stipulis coqueret se flamma camini,
uir stetit incolumis, fugiente uolucriter umbra
[295] Deserit et predam lupus ingens, et leo frendens
   Inde reuertenti Treuirorum ex urbe beato,
Obuia forte datur medio fera buccula campo;
Quam demon dorso incumbens agitabat anhelo,
Pendulus erio quatiens auriga flagello,
[300] Pestifer arte noua, cursu boue nempe uerendo,
Cornigeri pecudis propulsor mulio tristis
[3Kb]  Exagitatur iners, residens per terga bubulcus.
Hic ubi millimodas animalis adegerat iras,
Ibat ubique ferus, furibunda iuuenca ministro,
[305] Sub tortore graui per curua, per inuia cursans,
Accessit propius sancto furiatile cornu,
Elataque manu pecudem consistere mandat:
Que stetit affixo, minus improba, buccula gressu;
Quem sacer instantem mox uidit, comminus, inquit,
[310] Perge ferox, fuge seue, redi male, cede cruente,
Innocuam pecudem desiste agitare nociue.
Tunc animalis enim linquit fera bellua tergum;
Et recipit proprium mitissima buccula sensum.
Sternitur ante pedes sancti, ueneranter adorans,
[315] Flexit et ipsa genu que non habet intellectum,
 Contra naturam discernens gesta beati.
Obsequiumque dedit meriti que nescit honorem,
Inde magis humilis, quia libera colla gerebat.
Ante ligata tumens, a peste soluta reclinis;
[320] Que stetit ore fremens, cecidit post uincula supplex,
Et sine uoce fauet, armo iactata priore.
Tum sacer antistes pecudem precepit abire;
Moxque gregem repetit, pastoris uoce reuincta.
Id gestum est illo sub tempore, quando beati
[325] Per medias flammas nec fimbria senserat ignis.
De minimis etiam referantur maxima rerum.
Tempore nam quodam, dum uicos ambulat almus;
Obuia, uenandi studio, uolat agmen equorum,
 Nare sagace canum, fit preda, reperta frutetis:
[330] Transiliunt campos equites et uoce sequuntur:
Intendunt leporem fugitiuum agitare molossi,
Saltibus excussi, latratu et dente minaci,
Diffusi excurrunt, celeres in amore rapine,
Alter in alterius miscent uestigia saltus;
[335] Iste sequax tacitus, petit hic clamoribus auras,
Hic frutice in uacuo delusus odore rotatur,
Motibus arboreis saltu suspenditur alter,
Captu ex unius cunctorum frendet hiatus,
Sepe super leporem morsu deceptus inani,
[340] Unguibus iniectis dum preda uolubilis exit.
Ac se turba premit, sic lubrica bestola fugit.
Non erat interea quo calle lepusculus iret;
 Mons, uallis, petra, sylua, frutex defecerat omnis,
Per patulos campos, fugienti tegmine nudo,
[345] Poplite defecto, pede lasso, nare recliua:
Totus ab ore canis, per singula murmura, pendens,
Sensit adesse tamen Martini signa beati,
Flexit iter trepidus hirsutas fraude per herbas,
Auribus accliuis, uagus, exagitatus, anhelus;
[350] Corruit ante pedes titubans lepus, aduena supplex,
Si non uoce potest, flatu pro uoce precatur,
Sic fera parua iacet, Martini tegmine tuta,
Et recubat dulci defensa sub arboris umbra.
Tunc sacer ex solito miseratus more salubri,
[355] Imperat ut catuli cessent, abeunte fugace.
 At sacer ille canum mox sermo cucurrit in aures.
Torpescunt habiles, uerbo figente, lycisce,
Gressibus instabiles, pendentes saltibus ipsis,
Et rediere canes quasi per uestigia cancri;
[360] Effugit incolumis per aperta lepusculus arua,
Et cane seposito, tutus terit alta uiator.
Hic fugit, ille redit, nullus perit, ecce salutem;
Sic quoque bestiolis pacem sacer intulit ipsis;
Debilitasque canum facta est pietatis imago,
[365] Qui potius uetito didicerunt parcere morsu;
Et quia defuerant homines, ubi mira facessit,
Nil de laude perit, miracula bestia sensit.
Quanta etiam sancti sermonis gratia fulsit?
Qui cum nuper ouem uidisset uellere tonsam,
[370] Hec Euangelii, dicens, mandata peregit:
 Namque duas tunicas gestans, unam obtulit insons
Et nudata suo de tegmine texit egentem.
   Inspiciens itidem sanctus per rura subulcum,
Nudum pellicea tantum sub ueste trementem,
[375] Ecce Adam, quondam paradisi sede repulsus:
Exsul ab Elysio, pascit gregis ora suilli:
Deposito ueteris Adam carnalis amictu,
Adam nempe noui nos induere instar oportet.
   Hinc iterum cernens uernantia prata beatus,
[380] Pars pastus, pars fossus erat, pars floreus agger.
Sed sue confossus, boue pastus, flore comatus.
Comparat ergo tribus sanctus tria nomina rebus:
Turpis adulterii species est fossa carectis:
Herbaque coniugii retinet detonsa figuram.
[385] [3Kb]  Est par uirginibus uiolis que uernat imago,
Herbis luxurians, feno apta, et flore decora.
Digna Deo, gemmis grata, et radiantior ostro.
   Miles autem monachum professus, singula linquens,
Coniuge cum propria cuperet quia degere uitam,
[390] Mutauit, meliore uia, transcurrere metam,
Iure sacerdotis monitor, hoc ordine discens:
Belligeratori ualeat ne femina iungi?
Sola aciem melius componit mascula uirtus,
Debilior teneat murorum claustra caterua,
[395] Et sexus fragilis sese intra septa recondat:
Hoc satis, ut mulier timeat, res ipsa timori.
Miles ad arma potens pergat galeatus in agmen,
Lorice triplicis squamma radiante coruscus,
 Thoraca ex humeris indutus, nixus in hasta:
[400] Assuetus clypeo, transmittens uulnus ab arcu.
Hinc capulum uibrans, hinc torquens missile telum,
Ferrate tunice riuos sub pondere sudans.
His dictis mulcens iuuenem resipiscere cogit,
Coniuge postposita, et repetit eremita coronam:
[405]    Iugiter interea quia falsa et sancta canebat,
Nec serie recipi, neque possunt scripta teneri.
Quenam uita sacri fuerit, quis singula currat?
Quanta fides animi, quam celsa et pura uoluntas,
Ad quem non solum homines longo orbe uenirent,
[410] uerum etiam celestis honor uisebat amanter,
Angelicusque chorus properabat ad ora frequenter,
 Colloquiis placidis ut fessum animaret amicum,
Et quasi complexum recreet per uerba parentem:
Res probat ista sequens, que gesta priora renarrat.
[415] Concilium allectum fuerat synodale Nemausum,
Quo sacer antistes mediator adesse recusat.
Ergo ratem scandens celerem, parat ire per amnem,
Cetibus in mediis habitans eremita remotus,
Ipse in puppe sedens: cunctos sua prora sequestrat,
[420] Angelus ecce tamen Domini uenit aliger alto,
Ipsa nempe die qua se conuentus abegit,
 Quidquid pontifices celebrabant ordine narrans,
Pro uice Martini peragens synodalia presens,
Atque sui cura longinqua per era tranat:
[425] Quem, pendente uia, nec in era penna fatigat,
Sed natat ala celer, donec noua nuntia portet.
Que mandat Dominus nichil absconsurus amico,
Utque prius retulit sacer, hec post cuncta probauit:
Nec frangunt predicta fidem, neque prodita fallunt.
[430]    Accidit hinc demum, foribus sedente Seuero,
Compare cum Gallo, doctis et amore ministris;
Murmure multiuago completur cella beati:
Ostia clausa tenens, diei geminante sub hora,
Audiuere loqui, sed quid? nescire fatentur:
[435]  Senserunt strepitum, neque uerba loquacia norunt,
Pars fuit hec meriti, uel sic sensisse superna.
Agnita si non sunt, satis est audita mereri.
Post sacer egrediens cellam, maiore Seuero
Sulpitio poscente diu, que gesta fuissent,
[440] uix motus precibus, tandem rem ex ordine pandit:
Indicat hic Agnem, Teclam Mariamque locutam,
Sanctarum exponens uultus habitumque beatus,
Que facies, oculi, gena, pes, manus, arca, figura,
Lumine tam puro uidit sepe ora sororum.
[445] Quis color atque decus, que forma et gratia quanta,
Et sermone pari placidam dixisse salutem.
 Hic petit ad fratres, ille petiere sorores:
Sed redit iste gradu, ille nam rediere uolatu.
Culmen apostolicum, celsas et honore columnas,
[450] Sepe Petrum meruit Paulumque uidere licenter.
Demonicas etiam tolerans sepissime pugnas,
Nomine quemque suo increpitans cogebat abire,
Maxime Mercurium infestum referebat adesse,
Brutum namque Iouem et hebetem memorabat haberi.
[455] O sinceri oculi, nulla caligine pressi,
Mens radiata sopho, retinens sine nube serenum!
Inspicis eriam carnali lumine Teclam:
Atque uides Agnem, redimita fronte corona,
[25Kb]  Cernis et egregiam pretiosa luce Mariam.
[460] uidisti templum Domini diademate fultum,
uidisti thalamum sponsi, super omnia pulchri,
Compositum gemmis, auroque, ostroque decorum;
Qualis iaspis erat pedibus, laterique topazus.
Qui digitis anuli, uiridi fulgore uenusti?
[465] Quales armille, dextra ardescente hyacintho?
Quanta zona die lapidum radiabat honore?
Cycladis aut qualis cataclistis effora rasis?
Que palla ex humeris, mixto chrysopraso beryllis?
Quodue monile decens collo rutilabat in illo?
[470] Forsan erat niueis amethystina uitta capillis,
Sculptilis impressis et inauribus alta sigillis;
 Luminis ac uarios spargens diadema uirores.
Que frons, ora, oculi, facies, gena, pes, manus, ulna,
Inde repercussis florebant gramina gemmis?
[475] Sic bone pastor, oui que fabula uestra cucurrit?
Quid rogo, quando Petrum ac Paulum tam sepe uidebas,
Prima ministerii radiantia uasa superni,
Aurea, pulchra nimis, gemmata, uenusta, corusca
Illa putas quanto radiabant ora sereno?
[480] Dogmata que Christi totum sparsere per orbem,
Que dixere prius: Tu es Christus Filius almi,
Altithronique Dei dominantis, et omnipotentis,
Ac super hac petra fundata Ecclesia regnat,
 Quam nec flabra mouent, neque uertit turbo procelle,
[485] Nec trahit undiuagam pluuialibus imber arenam.
Hec quia uiua tenet petra fundamenta salutis;
Contra quam porte inferni nunquam arma ualebunt.
Quid sacer ille simul Paulus, tuba gentibus ampla?
Per mare, per terras Christi preconia fundens,
[490] Europam, atque Asiam Lybiam sale, dogmate complens;
 Et qua sol radiis tendit, stylus ille cucurrit,
Arctos, meridies, hinc plenus uesper et ortus:
Transit et Oceanum, uel qua facit insula portum;
Quasque Britannus habet terras, atque ultima Thyle,
[495] Buccina concrepuit regiones una per omnes;
Dogmate tantorum, Christi data munera pangit,
Hebreus, Grecus, Romanus, Barbarus, Indus,
Isrelita canit, simul Atticus, atque Quiritis?
Principibus geminis fidei sub principe Roma,
[500] Carnis apostolice quo sunt duo celsa sepulcra.
Prima tenet terris, et utrique priora supernis,
Dogmatis ore pares, et sedis honore curiles;
 Ambo triumphantes spargunt noua dona per orbem,
Una nempe die quos passio sancta beauit,
[505] Et sacra sic geminus signauit tempora consul:
Queis splendor paribus rutilabat ab ore coruscus.
Lucifer in radiis premeretur uultibus illis,
Quippe nec ipsa micat tantum rota fulgida solis.
   O dulces oculi, facies cernendo Beatas,
[510] uidistis Sion, speciosas ordine portas;
uidistis Sion, ternas quater ordine portas;
Quas amat omnipotens ultra omnia culmina Iacob,
Gemmarum uario redimitas lumine ualuas,
Sculptas bracteolis, inscriptas arte smaragdis,
[515]  Chrysolithis rutilas, niueas stillantibus albis;
Quidquid amor potuit, quo totum gratia fudit.
Omnicolorque decens et in omnibus una topazus:
Per quas huic populi genus illud nobile regni,
Intrat sideream, meritorum gressibus, urbem,
[520] Et sine fine manent conscripti in secula ciues;
Inter quos proceres, et culmina celsa potentum,
Patriciis mixtus generosis, consulibusque,
Proximus et regi resides, Martine, senator.
Cui dedit arma fides, et cui fiducia rex est;
[525] Miles amore cliens, et factus honore coheres,
 Qui potes ore, mei ueniam deposce reatus:
Et uitiata tibi quod lingua remurmurat, audi,
 Ut de fonte pio fluat indulgentia leso,
Ac te orante, sacer, redeat medicata cicatrix.



LIBER QUARTUS.


[3Kb]  Post mare fluctiuagum repetens ad littora portum,
Floribus albicomis dum lilia pollice carpo,
Ungue recido rosas et per uiolaria curro,
Ruris ameniferi uarios situs inter odores,
[5] Obripit inde sopor; fessus quoque colla reclino,
Fultaque gramineo iacuerunt membra grabato,
Sed redit ecce dies, et iam lucescit, eundum est,
Dum matutino nos ore salutat hirundo,
Ac se nocte breui celerata crepuscula rumpunt,
[10] Quo torpore natent quamuis mea lumina, surgam;
 Euigilansque oculis detergam pollice somnum,
Et quod iter repeti Gallus uocat, ibo, sodales.
Fluctibus in trifidis ignarus nauta libellis,
Ac uelut ambiguas inter Symplegadis undas
[15] Ionii Aegei, Maleique sequace procella;
Me tamen in bibulis ne mergeret Auster arenis,
Summa gubernauit Martini uita patroni,
Quam nitor scabridis indignus carpere uerbis,
Rusticus, arte rudis, tentans formare monile,
[20] Quod nec lima polit, nec malleus addit acumen,
Non incudo terit, fornaxque examinat igne,
Nec mordax gemino forceps trutinauit obunco,
Sed magis incomptum profert mea lingua metallum;
 Res tamen illa iuuat sine qualibet ullius arte,
[25] Quod per se pulchram prefert sua gratia gemmam,
Attamen officii que restant debita soluam;
Et cui magna nimis modo debeo, parua rependo,
Carnotis interea genitam pater anxius egram,
Ex utero mutam profert, sacro ore medendam:
[30] Sex geminos grauiter hebetem sine uoce per annos.
 Nec differt Martinus opem pietatis amicam;
Sternitur ergo solo, tacitus prece sidera pulsans,
Corpore fusus humi, uolitans super ethera sensu;
Sensit ut effectum fidei meruisse precatu,
[35] Sanctificaturum ferri sibi poscit oliuum,
Infunditque ori benedictum fruge liquorem;
Atque tenens digito linguam miserando puelle,
Ipse patris nomen geniale requirit alumne;
Mox resoluta mouet faucis lyra tinnula plectrum.
[40] Atque insueta canit camerati concha palati,
Dente relisa cauo producens uerba fritillo,
Responditque patris nomen pia filia dulce.
 uentre prius genita, hic uisa est quasi uoce renata;
Reddit adulta, uetus lactantes ore susurros,
Incipiens tenero proscindere uerba rotatu;
Motu pigra rudi decurrens lingua gradatim,
Implicito sonitu, rauca nouitate, cicuta,
Donec plena suo cecinit symphonia flatu.
Tum genitor genua amplectens ueneranda beati,
[50] uociferans, et uoce data, sua gaudia plorans,
Letitie uoto reboat preconia Christo.
Iudicis inde feri coniux egra Auitiani,
Dirigit ad sanctum, morbi sperando medellam,
uas olei uitreum, lance equa dimidiatum,
[55] Unde salutifero depelleret unguine morbum.
Mox super ampullam fecit crucis ipse sigillum,
 Surgit ad ora liquor, spumansque exestuat unguem,
Ubertate noua uitreo sub cortice obortum,
Et uase in sicco generosus nascitur humor;
[60] Currit in ascensum, qui uergere nouit ad imum,
Fluxibus et liquidis olei petit alueus altum;
Sed quem non genuit radix oleagina succum,
Nec Syrabracha dedit merito uirtutis adulto,
Crescit et ad summum, patulo qua clauditur ore,
[65] [2Kb]  Nec contentus agit liquor ut uas expleat illud,
Nam cumulata olei mox defluit unda superne,
Nec sese urna capit; tanta est benedictio dextre,
Exundansque omnes pueri madefecit amictus.
Et digiti de fonte rigans manauit oliuum:
[70] Ac postquam irrigue fluuiali more cucurrit,
uas plenum fidei merito matrona recepit.
   Nec minus inde subit rerum admiratio facti,
Idem uas uitreum benedictum nobile reddens,
Cum puer incautus posuisset in ore fenestre,
[75] Ut pote carbaseo uenerans uelamine tectum,
Lintea dum retrahit fluitantia nescius alter,
Lapsa pauimento ampulla stat marmore tenso,
 Sed nec saxa uitrum perdunt nec uasa liquorem:
Integra seruatur, uolitans quasi pensile pluma.
[80] Aut subuecta leuis geminis descenderet alis;
Nullaque rima patet, nec facta in uase cicatrix,
Sic liquor interius facit exteriora tueri,
Et quem tutari decuit, sua tegmina texit,
Ne uitra depereant, olei custodia seruat,
[85] Inclususque humor proprium defendit amictum,
Ac fragmen fragile statuit benedictio forte.
Cuius discipuli pariter dum comminus irent,
Et canis horrificus latratu insisteret amplo;
Unus amore pio, Martini in nomine, dicit,
[90] Precipio, taceas, nec nos clamore fatiges,
Mox precisa canis rabidi uox ore pependit,
 Clamoremque uagum media de fauce resorbet;
Et fragor ille ferox auido sub gutture obhesit,
Stans rictu stupido frenata uoce molossus,
[95] Cum furor urgeret, quia se nec hiare liceret,
Sic redit incluso tremula sine uoce susurro,
Profuit et nomen sancti, quo defuit ore.
   Ergo iter inceptum lento pede pergere tendam,
Dum licet ire uiam, dum me uocat aura salubris
[100] Et trahit hora dies uestigia tarda mouentem.
Moribus ut tumidus comes Auitianus agebat,
Terribile officio Toronos suffultus adiuit.
Agmina conueniunt, et longa catena reorum,
Accrescente coma, quorum caro tota fluebat:
[105]  Et consumpta arctum laxabat brachia ferrum,
Confecta macie uix declarante figuram,
Penarum genus ipse iubet plus more parari;
Deflentem uideas populum spatiare per urbem,
Indixitque nefas processu ad triste tribunal,
[110] Unde truces oculi spectarent membra cremari,
 Comperit ut sanctus feralia iussa satagi,
Tempore sub noctis seua ad pretoria tendit,
Et pietatis iter solus parat ire uiator.
Peruenit ut senior gressu miseranter anhelo;
[115] Sternitur ante fores, per limina dira benignus,
Qua recubat iudex, torpente sopore sepultus.
Angelus interea penetrat mox aliger aulam,
Intonat et comiti dormitanti ore minaci:
Te sopor hic retinet, Martinus stat foris, inquit,
[120] Tu requie frueris, et sustinet ille labores:
Molliter ipse toro, iacet ille in marmore diro.
Excutitur trepidus mox ex somno Auitianus,
Martinum exclamans, foribus recubare sacratum:
Imperat et famulis reserent ut claustra beato,
[125]  Ne seruum Christi uenerandum iniuria uexet.
Hinc famuli illudunt domino, crepitante cachinno,
Dicentes stupidi se somnia uana uidere:
Pro foribus nullum residere uel esse uirorum.
Rursus precipiti premitur somno Auitianus;
[130] Angelus inde uirum uiolentior excitat urgens,
Concutit et grauiter ne cederet ipse sopori;
Territus hinc iudex, ultra neque credulus ulli,
Postpositis famulis, celer ad sua limina pergit:
Atque ibi Martinum reperit, ceu senserat olim,
[135] Tunc ferus alloquitur sanctum, his uocibus, ultro:
Quid Martine, mihi facis hoc, uenerande sacerdos?
 Non mecum equali, fateor, certamine pugnas,
Absoluendo reos uenis, et me uerbere torques.
An me pro cunctis penas absoluere mauis,
[140] Eligis aut facinus, mea per tormenta pacisci?
Sub tortore nouo mutantur tempora cedis:
Pena diurna reos cruciat, me nocte fatigas.
Serue Dei, patuit, quam sit tibi celsa potestas,
Quando flagellatur grauiter, te iudice, iudex.
[145] Hinc tamen ipse probas, mecum sit qualiter actum:
Cum per me uenio, nec amicum, nec rogo seruum;
Non patitur differre moras, quem pena cercet:
Nil opus est uerbis tacito te, nosco quod optas;
 Cede, precor, discede loco, concede quod oro,
[150] Nec tua me grauiter cito puniat ultio uindex.
Hec ait, et propero pede, discedente patrono,
Auitianus, inops animi, uocat officiales,
Et reserare iubet tormenta, ergastula, claustra,
Cumque relaxasset, procul ipse recessit ab urbe.
[155] [3Kb]  Et grauis ira fugit, sibi fit timor ipse timori;
Ordine peruerso et pacem fuga iudicis auget,
Ac sine cede lupum, saluo grege, pastor abegit.
Quique monasterio quotiens properaret ad urbem,
Siue pedem celle foris adueniendo tulisset,
[160] Agmina laruarum trepidabant ore, rotatu,
Et cum nescirent populi aduentare patronum,
Designabatur gemitu quoque demoniorum.
Propitiante sacro, pendentia membra uideres,
In sublime procul sublata per era duci.
[165] Ast alios, pedibus superactis, uertit in altum,
Et caput inferius, ueluti de nube ruentes:
Nec tamen his uestes fluerent, uerecunda tegentes:
Crimina uel merita edentes, sub iudice missi,
 Et sua precipites examine facta fatentes:
[170] Ille Iouem stolidum, hic se fateatur Anubem,
uasa ministerii se demonis esse nefandi:
Sed tortore pio feritas cruciata fugatur.
Nunc etiam Senonum pago quid gesserit, edam.
Cum compacta gelu premeret sata grando quot annis.
[175] Cultoremque seges defraudaretur inanis.
Nec messoris opus flauescens spica rogaret,
Agricoleque manum tritura uetaret adempta,
Incola maturis totiens deceptus aristis,
Cum ieiuna suo torperent iugera sulco,
[180] Ac lapidata cibum populis seges egra negaret,
Mittitur ad sanctum legatio fida precatu,
Ut remoueret humo furibunda procella flagellum;
 Celsa uiri que mox oratio sola peregit.
Nam statim atque preces fudit bonus ore sacerdos,
[185] Tempestate graues siccarunt nubila nimbos,
Et uidue segetes se fertilitate maritant.
Queque quater quinos, per quos super exstitit annos,
Intemerata sacri uiguerunt dona patroni.
uir tamen ipse Dei ut sublatus ad astra recessit,
[190] Oblite incubuit rediuiua procella rapine,
Presule subducto uastat fera clades agellum,
Ac male captiuas imber populatur aristas:
 Defensorque obit, et mox predam grando requirit,
Martini abscessu repetunt elementa flagellum.
[195]    uir quoque iustus item cum occurreret Auitiano,
Aspicit instantem huic seui demonis umbram,
Horrificam faciem, truculentam corpore pestem;
Quam procul intendens sanctus, flatu oris abegit.
Iudex dum in seipsum putat exsufflasse beatum.
[200] Cur, bone pastor, ait, tua nos iniuria uexat,
Indignosque facit despectio flatilis aure?
Quem pater egregius responso affatur amico;
Hec tibi non facimus probrosi sorte reatus,
Sed, male que incubuit ceruici, flauimus umbre;
[205] Mox tamen illa fugit subsellia larua, satelles,
 Et ceruice sedens inuasa sedilia liquit,
Libertate noua surgunt colla Auitiani.
Exoneratus enim iudex reuocatur honori,
Mitior atque fuit, grauis, implacabilis olim.
[210]    Mirum aliud uico quod contigit Ambaciensi.
Idola turrito fuerant educta metallo,
Eximie saxis moles onerata politis,
In sublime thronum procedens ede superba,
Falsa superstitio, deceptio uera precantum,
[215] Grande opus ad facinus, faciens nichil esse colentes;
Quod dum sanctus ouans mandasset rite, ruendam,
Humanis opibus neque hoc auelleret ullus,
Tum sacer antistes assueta per arma recurrens,
 Peruigil insistens nocturnis excubat horis,
[220] Alloquiis Domini taciturna silentia rumpens.
Sed cum mane recens auroram spargeret orbi,
Tenderet et croceum per nubila Phebus amictum,
Ecce repens oritur, uariante fragore, procella,
Stridula sidereo uolitatu, et multa tumultu,
[225] Auxiliis fremebunda tuis, Martine, satagens,
Et tua castra mouens, armata ferocibus austris:
Que fanum ut tetigit, rapide uertiginis ictu,
Impulit ac fabricam, furibundo impacta rotatu,
Idola comminuit, molemque in puluere soluit;
[230] [2Kb]  Altaque turrigero ceciderunt menia fastu.
O sacer antistes, dulce et memorabile nomen,
Quis se non subdat tibi, pro quo et nubila pugnant?
   Hec quoque mira loquar, parili uirtute peracta.
Stabat celsa, rigens, informis, forma columne.
[235] Immanis habitu, tractu insuperabilis amplo;
Que superimpositum simulacrum hostile gerebat.
Quam pius ut uoluit, ualuit neque soluere molem,
Rursus ad orandi uictricia signa cucurrit;
Belliger eliciens ad se arma potentia celis.
[240] Stratus humo recubans, precibus supra astra relatus,
Quo exorante diu, multoque in puluere fuso,
 Celitus est oculis descendere uisa columna,
Molliter erio disulcans nubila lapsu,
Que molem oppositam ut uibrato perculit ictu,
[245] Fragmine dissiluit compago soluta columne;
Laxaque disperso fregit simulacra metallo;
Et mentita nouo feriuntur numina telo,
Falsa quidem ueram sumentia numinis iram:
Que subuersa suis genuerunt lucra ruinis,
[250] Ac resoluta feris creuerunt templa fauillis.
   Pandere quin etiam decet illud honore beati.
Pallida cum mulier stillante rubore cruoris,
Cuius se irriguo siccarunt uiscera fluxu,
Naufraga membra trahens secum uaga sanguinis unda,
[255] Tempestate sue pluuie defessa laborans,
 Ipsa sibi generans secreti turbinis imbres,
Fluctibus et propriis iam submersura ruebat,
Nec super ullus erat portus sibi, norma salutis;
Cui semel ut tacta est benedicti fimbria fili,
[260] Nobilis ac summi palpantur stamina panni,
Exsilit inde salus, digitos prius unguine complens,
Transit in arcanum fiducia tanta medele;
Protinus irrigui siccatur origo fluenti,
Prona etiam patulos damnantur fistula cursus,
[265] Et restricta fluens redit insonti unda cruoris.
Assidui fluxus fugiens caua uana meatus,
ueste sacra medici solidantur glutine riui,
Et uirtute uiri senserunt frena liquores,
 Incolumisque redit de furto femina felix,
[270] Atque salutis opem, medico ignorante, resumpsit,
O Martine sacer, nescis, et munera donas.
    Inde procul gressum celerans antistes abibat;
Obuius ecce uenit serpens adnando per amnem,
Pectoris impulsu sulcans uaga remige cauda,
[275] Squammea terga mouens, spiris uada cerula findens;
Quem sacer inspiciens, ait hec in nomine Christi:
Impero dira tibi, pete cursum, bestia, retro.
Que procul in fluuium sinuamina lenta reflexit,
Atque retorsit iter mox sarcina tanta ueneni,
[280] Inde petit bibulas ripe ulterioris arenas,
Gurgite lapsa natans, totasque renauigat undas,
Obsequiis famulans, et uipera perdidit iras,
Imperiis iusti nec iniqua uenena repugnant.
   Forte dies aderant paschalia festa gerentes,
[285]  In quibus antistes partem quoque piscis edebat,
Addebatque bonus tum fercula, reptile gustu,
Sollicitat monachos si copia piscis adesset;
Respondit, cui cura foret commissa, minister,
Se toto piscante die captura negasse:
[290] Nil ualuisse hamum, setis ab arundine iactum;
Nec potuisse aliquam uel retia ducere predam.
Cui constanter ais, placido moderamine pastor,
Perge modo ad fluuium, tibi nec captura negatur.
Artificem spes certa mouet, petit impiger amnem,
[295] Implentur pariter monachorum examine ripe,
Ut sacra Martini spectarent dicta prophete,
Quem scirent non cassa loqui, neque uerba refelli;
 Proiicit ut fluuio cassem de puppe magister,
Molliter ac uitreo Ligeri trahit humida lina,
[300] Mox ingentem esocem modico sub rete cercet;
Et trahitur cognatus aquis ad littora piscis,
Non rete artificis, sed Martini ore ligatus;
Usibus et sancti se preda natatilis offert,
Tali morte magis uite pro munere currens.
[305]    Nobile quin etiam ex prefecto Arborius effert:
Signum, quod uidit, se teste, fidelis in urbe:
Immaculata Deo cum dona imponeret are,
Et pater attonitus ceremonia diua sacraret,
Munera uel Christi benediceret ore sacerdos,
[310] Imposita altari rata corporis atque cruoris,
Emicuit subito manus alma decore superbo,
 Nobilium uario lapidum splendore coruscans.
Undique uisa rote spargens radiatile lumen,
Brachia purpureis uibrantia fulgura gemmis,
[315] Lumen et ad solis radians, lux fulua metallis,
[5Kb]  Credula quo potius fierent miracula rerum.
uir simul ipse potens se tunc Arborius inquit,
Gemmarum grauium crepitantem audisse fragorem;
Sic geminante fide iusti uia dextera fulsit,
[320] Inque loco manice micuit translata smaragdus.
O Martine decens, lapidum uelamine compte,
Quam noua palla tibi, cuius textura coruscans,
Trama topazus erat rutilans, et stamen iaspis,
Et tunice insignes currunt pro uellere gemme.
[325] Que manus artificis cataclistica fila rotauit?
Quis fuit hic opifex, ubi lana hyacinthina currit?
Quis potuit rigidas torquere ad licia gemmas?
Hec uenerando magis poterunt quam fando referri.
 Quid secreta petis, nec in abdita luminis intras?
[330] Est, homo, quod stupeas, ubi nectit gratia telas.
   Historie nobis oritur hic longior ordo;
Sed breuiore uia data per compendia curram.
Maximus imperii moderans quasi rector habenas,
Precipit Itachium tum armorum iure tueri;
[335] Ne quis eum peteret damnandum lege forensi,
Accusatorem ueterati Prisciliani;
Mittit ad Hispanos armata sorte tribunos,
Reliquias heresis qui querant, et bona tollant,
Inuentosque pares capitali crimine damnent;
[340] Sic tamen, ut cunctos occasio seua feriret.
Pluribus ergo malis bonitas impulsa beati,
Leucadio pariter pro preside prompta precatrix,
 Occurrit Treuiros, aliis quoque mota querelis.
Pontifices adeunt predicti principis aures,
[345] Ne Martinus eat, synodi nisi pace recepta.
Sed sacer asseruit Christi se in pace manere,
Qua prius abstinuit sanctus sic cetibus illis.
Pontifices iterum occurrunt ad Cesaris aulam,
Cogat ut innocuum se participare nociuis.
[350] Prouocat alloquio quem molliter induperator,
Ut sociaretur reliquis communio iusti;
His Theonistum etenim solum descisse querelis,
Cui non complacuit communio noxia fratrum.
Hinc quia non ualuit flecti uehementia sancti,
[355] Abripit ex oculis se principis alta potestas,
Mox percussores, gladio minitante, relaxat,
 Qui semel offensos, iaculo figente, trucident.
Comperit ut sanctus reserande fraudis amictum,
Pollicitus regis se participare ministris,
[360] Et pietate calens, deponit amore rigorem,
Mens rea cuius abest, par fit communio culpe.
Hinc se proripiens propere Martinus abegit,
Aestuat interea gradiens, grauis, anxius, augens,
Cur uel ad horale spatium consensit iniquis.
[365] Inde iter emensum per uasta silentia ducens,
Progressis sociis ibi se Andethanna propinquat.
Ecce uiro insigni sacer obuius angelus astat,
Presenti alloquio confessus publice uultus,
Atque reuelata facie sic comminus infit:
[370] Quam merito, Martine, loco compungeris isto,
Nec properas exire aliter, nisi iussa facessis:
[27Kb]  Inter utrumque nefas mercatus acerba doloris
Nunc age constanter repara uirtutis honorem,
Et tibi te reuoca trepidum, ne noxia frangant;
[375] Gloria ne pereat, neu prospera lubrica perdant,
Utere more tuo, te deinde rediisse, magister,
Fortis athlete animos casus non obruit unus,
Acrius insequitur hostem manus icta dolore;
Plagaque fixa solet mentes armare uiriles;
[380] Atque pudore recens crescit diro ulcere uirtus,
Ac datur armigero uictoria uulnere crebro.
Fraterno alloquio sic angelus explicat ore,
Et uice germani monitis animauit amantem,
Tanta est cura Dei, Martinum auellere lapsu.
[385] Ulterius synodo nec se permiscuit insons,
uirtutisque sue damnis noua lucra parauit.
    Res probat ipsa tamen, sacro uenerabilis actu.
Namque ad pseudoforum celle dum accederet eger,
Quem male uexabat nimium fera demonis ira,
[390] Ingenioque graui torquebat iniquior umbra,
Ante monasterii qua limina tangeret almi,
Martini faciem refugit ferus hospitis hostis,
Et benedicta uiri terror fuit ora uideri,
Non sufferre ualens res obscurissima lumen,
[395] Nec uaga constantem, fugit infida corde fidelem,
Seua bonum, furiosa pium, truculenta benignum,
Sic quoque nigranti retinetur ianua lucis;
Hec medicina sacri satis unica, cuius opimum
Hospitium uidisse, fuit meruisse salutem;
[400]  Sanctus in ede latet, foris exit origo medele;
Et cura ante datur medici quam forma uidetur.
Nec satis est mirum dederit quid corpore presens,
Nomine sub cuius sparguntur dona per orbem.
Nauita cum quidam Tyrrhenum curreret equor,
[405] Fert iter ad Romam quod uelificante uolatu,
Turbinis impatiens oritur uiolentia uenti,
Exsiliunt fluctus, feriunt caua uela rudentes:
Nutat pinus iners, rapiuntur signa ceruchis,
 Leuis et antenne ceuntia cornua frendent;
[410] Artis inops stupidus resilit de puppe magister,
Stant unde, armatura cadit, fragor equoris urget,
Prora bibit, dum nauta uomit; perit ars, iacet usus,
Spes fugit, ira premit, rapitur lux, morsque minatur;
Casibus in dubiis certi uergente salute,
[415] Dum trepidant omnes, Aegyptius hec ait unus,
Qui nec dum Christi carismata senserat exsors:
Martini Deus, eripe nos; mox dira procella
Corruit, et pelagi tumor altus ad ima resedit:
Sternitur unda rati, liquidi stetit area campi:
[420] Atque immota loci iacuerunt murmura ponti;
 Gurgitis optati trabe curritur equor amicum,
Littoris ora legunt flabris data uota secundis;
Atque petens portum, uada, complet nauta celeuma,
Sic bene pro meritis famulo dat Christus honores,
[425] Cuius eunte fide, terras, mare, sidera supplet.
   Pangere gesta libet reliquo ueneranda relatu.
Indolis a patribus generose Lycontius olim,
Clarus honore, fide locuples, ab origine currens,
Cumque domum propriam lues exitialis adisset,
[430] Cunctaque tabifluus penetrasset acumine morbus,
Quo miserabilium famulorum, siue clientum
Una strages erat, diuisa per ulcera languens,
Dicere quo posses prostrata cadauera telis:
 Res extrema etenim nil nobilitatis honorat:
[435] Presidii spes sola manet, Martinus in orbe.
Mittitur ad sanctum ueneranter epistola cursu,
Auxilium rogitans, hoc corde, hoc flagitat ore,
Ni cito subueniat, rapit omnia pestis acerba,
Per spatium ferale trahens in tartara cunctos,
[440] Et grassata diu, quid agant contagia perdunt;
Qui potes affer opem pendenti in morte caterue,
Desperata salus solatia fida requirit.
Que prius ut sensit diuino illata flagello,
[1Kb]  Sed nec posse timet facili exorare precatu;
[445] Attamen excipiens uotum miserantis amici,
Septem nempe dies, totidem sub sidere noctes,
Peruigil incubuit, ieiunia nulla relaxans,
Continuata trahens per tempora multa precatus,
Nec prius absistit, nisi supplicis illa Lyconti
[450] uota recepta daret, domuique medela rediret,
Et rediuiua salus fugitiuum expelleret ulcus.
Qui tamen ut didicit sancti obtinuisse laborem,
Aduolat, et grates deuoto corde rependit,
Exceptaque domo sua gaudia munere pensat,
[455] Pro merito fidei donum, uice centurionis,
Isreli Dominus quem pretulit ore potenti,
Et prius hausit opem genite quam intraret in edem,
 Denique sancto offert argenti pondera magna,
Ter tricena decem super addita merce patroni;
[460] Addit et has uoces, recreato pectore supplex:
Quid tibi, celse pater, uite pro munere soluam?
Cum pretio non possit emi hec lux, neque uendi.
Unius aut anime mercari uita ualebit?
Cum uero illa mee domui lues una noceret,
[465] Nec superesset opis reliquum quod redderet ullum,
Presidio ecce tuo mihi nempe tot agmina uiuunt,
Sexus et etatis numerosa caterua meorum;
Cum stupeam solide reuocata cadauera uite,
Et quibus obsequerer morientibus, ecce ministrant.
[470] Nam statim ut tua uox penetralis ad astra uolauit,
 Et uisa est meritis curuare cacumina celi,
Quo uicina tibi fierent oracula Christi,
Expositeque preces ante ora fuere Tonantis,
Ac recitata fuit pia uox dominantis in aurem,
[475] Mox bonitas indulsit, ope presente, medelam,
Corpora deseruit membratim tabida clades,
Qui potuere mori, subite rediere saluti,
Et uiguerunt spe, pede, uiscere, lumine, uoce,
Ac languor moritur, uiuenti in carne sepultus,
[480] Unde pater modicum pro uiuis sume tributum,
Fenore uel minimo tolerans, dum debita soluo:
Sed neque suscepit, neque reppulit ille quod offert;
Ante monasterii sed quam bene limen adiret,
 Captiuis tribui redimendis pondera iussit.
[485] Sic uno ex casu fert dona gemella beatus,
His libertatem, dedit illis unde salutem,
Ut modo captiuis duris laxantia penis,
Ac concordi animo cecinerunt gaudia plausu.
Hoc idem est mirum niteant si uerba relatu.
[490] Occurrit celle cum quidam e fratribus algens,
Carbone iniecto ardebat fornacula sancti.
Considet ergo celer, rapiens quasi lucra uaporis,
 Inguine nudato, pede iacto, poplite panso.
uir sacer inclusus de cella protinus inquit:
[495] Quis foris incestat nudus habitacula nostra,
Corpore detecto, puro genu, et inguine nudo?
Quid fuit hoc, docti uos dicite, queso, sophiste:
Martini ante oculos paries quasi lintea luci,
Aut quasi filo agiles contexit aranea telas,
[500] Retia uel nexis per rara foramina filis?
Unde hic tam tenuis structura patescit hiulca?
An se saxa leuant, aut reddunt scissa fenestram?
Seu duri lapides lento se glutine soluunt,
An casa materie uitreo se margine pandit?
[505] An speculare dedit, quo sanctus lumine transit?
An leuior paries reuoluto cessit in arcu?
Et stetit incolumis rapido suspensus in ictu?
 Nobilis aut acies oculorum et marmora transit,
Clarior ac uisus per cuncta obstacula pergit?
[510] Penniger an clausi uolitauit ad ora minister,
Ac per opertum aperit, et in inuia nuntius intrat?
An quia lumen erat, totum foris, intus habebat?
Carne sedente, loco uelox an spiritus ibat?
Pandite, doctiloqui, comprehendite clausa diserti,
[515] Qui numeris, atomis, ratione potestis, et ore.
Hic fugit ars oculos, nisi Christum, nulla uidetis.
Quanta Dei uirtus, Martini est gratia quanta,
Hac ope mirificus homo complet, quod homo nescit,
Explicat hac, fidei merito, quod et obstet origo.
[520]    Quod superest etiam, memoretur honore patroni,
 Consummanda suo properat quia pagina textu
Forte sacer residens per dura sedilia ligno,
Prospicit hinc claras pendenti rupe gemellas,
Tegmine pullatas, tristi terrore seueras,
[525] Fraude laborantes, iaculantes spicula fellis,
Nequitie artifices, rebus grauia arma sinistris,
uoce uenenata uerba hec anguina rotabant:
Quid ualet ira tumens, eia te, Brictio, monstres
Hoc iterum repetunt, donec male Brictio motus
[530] Irruptis foribus, sancto et conuicia uergit;
Iurgia multa mouens, turbata mente, satelles,
Se meriti melioris ouans quam sanctus haberet.
Sic gestu rabidus, neque se agnoscebat amarus
uite gesta sue temerarius arbiter inflans,
[535]  Intolerabilium per inania bombica iactans,
uento motus iners simulans foliatilis umbre,
Excussa ceruice rigens, leuitate rebellis,
Exagitans animum, pede iacto, pectore tenso,
Irrationalis, tumido gliscente cothurno,
[540] Nec se mente capax, sensu spatiante uacillans;
Inque sacerdotem truculenter acerba redundans.
Sed quid in abiectum Martinum hec turbida uoluit?
Quid humili, placido tam dira, superba minatur,
[2Kb]  Cur anime nimium dulci tot amara ministrat?
[545] Non decet hec audire pium, neque ferre benignum.
Errant hi grauiter qui melli absynthia miscent.
Ille tamen, pietate calens, nichil intulit hosti,
Excipit iratum placatus amanter amarum,
Oblectans rapidum, et per mollia famina mulcens,
[550] Et nescit non esse pater sine felle uel hosti:
Qui tamen, exorante uiro, laruisque fugatis,
Dum redit ad mentem furiosus Brictio pridem:
Pontifici occurrit uoto, prece, corpore supplex.
Sed bonitate pii celer indulgentia flexit.
[555] Non apud hunc opus esse diu lacrymando rogari:
Aut prece multiplici ueniam sperare nocenti,
Qui magis expetiit culpas donare reatus,
Credidit et damnum, quidquid non prestitit ultro;
 Hec sua lucra putans dimittere debita noxe,
[560] Obuius occurrens querenti munera pacis,
Irasci nulli cupiens, ignoscere cunctis,
Federa sola ligans celer, et delicta relaxans;
Effugiens ne quando sibi daret ultio damnum;
Rem pietatis agens; satis est clementia uindex
[565] Que pia dona metens, fieri non indiget ultrix,
Omnibus aucta bonis, cui dos et gloria pax est.
uir tamen ipse sacer, pietatis ab agmine miles,
Federa semper amans, et pacis in arma triumphans.
Supplicis ad uocem miserantia uiscera laxat,
[570] Inque sinu uenie trepidum mulcendo reduxit,
Atque reum solita patria pietate, recepit.
Hec tua, dulcis, erant holocausta, sacraria, templa,
 Hec tibi diuitie, thesauri, regna, talenta,
Flos, odor, esca, sapor, mera, cinnama, balsama, thura;
[575] Hec sacer omnis erat, hec tota, hec unica cura.
Christum corde pio, Christum meditarier actu,
Reddere nolle uicem, misereri et parcere culpe,
Criminis indultor, uenie memor, ara reorum.
Spes miserabilium, fuga laruarum, arma sequentum,
[580] Preda cateruarum, errantum uia, cura medentum,
Omnibus una salus, amor omnibus, unus amator,
Quis tibi digna loqui ualeat, quem mundus honorat?
 Quid, pie uir, satis est, cui laudis debitor orbis?
Queque referre uolens, neque totus id explicat axis.
[585]  Iugiter amplexu Christum corde, ore, retentans,
Nec sine te patiens dominum discedere quoquam,
Tecum semper habens uinctum pietate Tonantem;
Astrictus precibus neque se soluebat amator,
Cuius amica fides tantum tibi contulit arcis,
[590] Ut solem radiis et lunam cursibus eques,
Quis splendore nitens, pulcher, quasi lucifer axis,
Ab fulgore Dei uir fulgidus ipse coruscas,
Tegmine uir niueus, miro diademate fuluus:
Supplicis ergo memor, famuli exauditor opime,
[595] Fortunati inopis, trepidi sibi sorte reatus,
Morbida cui rabie circum sua crimina latrant,
Et fera delicti penetraliter ulcera mordent;
Intercede, precor, ueniam, uir adepte coronam.
 Eripe, pastor, ouem, ne clauda, uel extera restet;
[600] Porrige, celse, manum, rege gressum, dirige sensum,
Excessusque graues leuiori examine penses,
Ac potius pietas diues miserando precetur.
Mitis et exsortes placident fomenta medele;
Inter et ipse Deum, atque reum mediator adesto,
[605] Defixis genibus, tensis ad sidera palmis,
uocibus inclusis, animis penetrantibus auras,
Obtineas meritis; iudex cum uenerit orbis,
Tu quoque iussus eris dextro residere sedili,
Arbiter in populos, tribuum pauor ante tribunal:
[610] Qualiter effugiam, flamma stridente, caminum;
 Tunc precor, ut fragilem sacro uelamine celes,
Et tua me trepidum defendat ab igne lacerna.
Nam scio posse reum quemuis tibi cedere Christum,
Quem sociat proprio, mansura in secula, regno;
[615] Sis precor in Domino famuli memor, alme per ipsum,
Cuius erit tibimet lumen sine fine uidendum.
Da ueniam, dulcis, pie, blande, benigne patrone,
Condere dum uolui, quia lesi carmine flores.
Sed tua laus nullo breuiabitur ampla relatu,
[620] Quam Deus in terris pariterque tetendit et astris.
Pone, libelle, modum, tepido uerecunde relatu,
 Multiplices faciens diffuso stamine rugas,
Nec bene fila ligans, nodo subit aspera tela,
Hispida, cameli rigido quasi uellere texta,
[625] [6Kb]  Serica cum decuit Martini pallia duci,
Aut pretexta micans, auro sub tortile, necti,
uel toga permixtis hyacinthina curreret albis,
Pingere seu uariam rosa, lilia, gemma coronam.
Marcida lingua tacet, ueniam tibi posce, libelle:
[630] Contentus tantum, Turonum pete menia supplex:
Qua Martinus habet ueneranda sepulcra sacerdos;
Cuius honor tumuli faciat sua rura tueri;
Qui pietatis opem tribuat, nam largus ubique.
Scit nil esse meum, sua sed sibi dona recurrunt:
[635]  Sic tamen urgebis, ut adhuc temerarius intres.
Inde Parisiacam placide properabis ad arcem:
Quam modo Germanus regit, et Dionysius olim,
Si pede progrederis, uenerato sepulcra Remedi,
Atque pii fratris complectere templa Medardi.
[640] Si tibi barbaricos conceditur ire per amnes,
 Ut placide Rhenum transcendere possis et Histrum,
Pergis ad Augustam, quam uindo Lycusque fluentant.
Illic ossa sacre uenerabere martyris Afre.
Si uacat ire uiam, neque te Baioarius obstat,
[645] Qua uicina sedent Breonum loca, perge per Alpem,
Ingrediens rapido qua gurgite uoluitur Oenus.
Inde ualentini benedicti templa require;
Norica rura petens, ubi Byrrus uertitur undis;
Per Drauum itur iter, qua se castella supinant.
[650] Hic montana sedens in colle superbit Aguntus,
Hinc pete rapte uias, ubi Iulia tenditur alpes,
Altius assurgens, et mons in nubila pergit.
 Inde Foro Iuli de nomine principis exi,
Per rupes, Osope, tuas, qua labitur undis,
[655] Et super instat aquis Reunia Tiliamenti,
Hinc uenetum saltus, campestria perge per arua,
Sub montana quidem castella per ardua tendens.
Aut Aquileiensem si fortasse accesseris urbem,
Cantianos Domini nimium uenereris amicos,
[660] [4Kb]  Ac Fortunati benedictam martyris urnam:
Pontificemque pium Paulum cupienter adora
Qui me primeuis conuerti optabat ab annis
Si petis illud iter, qua se Concordia cingit,
Augustinus adest pretiosus Basiliusque.
[665] Qua mea Taruisus residet, si molliter intras,
Illustrem socium Felicem, queso, require,
Cui mecum lumen Martinus reddidit olim
Per Cenetam gradiens, et amicos Duplauenenses,
Qua natale solum est mihi, sanguine, sede parentum,
[670] Prolis origo patrum, frater, soror, ordo nepotum,
Quos colo corde, fide, breuiter, peto, redde salutem,
Si Patauina tibi pateat uia, pergis ad urbem;
 Hic sacra Iustine, rogo, lambe sepulcra beate,
Cuius habet paries Martini gesta figuris:
[675] Quoue salutis opus celso depende Ioanni,
Atque suis genitis sociis per carmina nostris.
Hic tibi Brinta fluens, iter est Retenone secundo;
Ingrediens Athesim Padus excipit inde phaselo,
Mobilis unde tibi rapitur ratis amne citato.
[680] Inde Rauennatum placitam pete dulcius urbem,
Pulpita sanctorum per religiosa recurrens,
Martyris egregii tumulum uitalis adora,
Mitis et Urcisini; Pauli sub sorte, beati;
Rursus Apollinaris pretiosi limina lambe,
[685] Fusus humi supplex, et templa per omnia curre.
Et pete Martini loculum, quo iure sacelli,
 Iam desperatum lumen mihi reddidit auctor,
Munera qui tribuit; saltem, rogo, uerba repende.
Est ubi basilice culmen Pauli atque Ioannis,
[690] Hic paries retinet sancti sub imagine formam.
Amplectenda ipso dulci pictura colore.
Sub pedibus iusti paries habet arte fenestram,
Lychnus adest, cuius uitrea natat ignis in urna.
Huc ego dum propero, ualido torquente dolore,
[695] Diffugiente, gemens, oculorum luce fenestris;
Quo procul ut tetigi benedicto lumen oliuo,
Igneus ille uapor marcenti fronte recessit,
Et presens medicos blando fugat unguine morbos,
Non oblita mihi mea lumina, munera sancti,
[700] Nam redit ante oculos oculorum cura fidelis,
 Et memor illud ero, dum luce et corpore consto.
Promptius affectu, precor inde require sodales;
Si sociis loqueris, ueniam pietate mereris,
Porrigo materiam quibus hanc ego, ut ore rotundo,
[705] Martini gestis florentia carmina pangant;
Et claro ingenio texant spargenda per ortum.
uir radians meritis licet ille nec indiget istis,
Gratia cuius ouans ac fama iter occupat orbis,
Arua capax, pelagus intrans, super astra coruscans,
[710] Distribuens miras populis pro stipe medelas,
Qui Domino famulando suo capit omnia dono,
Et quo Christus habet nomen, Martinus honorem.





LIBELLI SINGULARES DE EXCIDIO [a 1Kb] THURINGIAE EX PERSONA RADEGUNDIS. 



LIBER PRIMUS.
[1Kb]

[1Kb]  Conditio belli tristis, sors inuida rerum,
   Quam subito lapsu regna superba cadunt!
Aula palatino que floruit antea cultu,
   Hanc modo pro cameris mesta fauilla tegit.
[5] Que steterant longo felicia culmina tractu,
   uicta sub ingenti clade, cremata iacent.
Ardua que rutilo nituere ornata metallo,
   Pallidus oppressit fulgida tecta cinis:
Missa sub hostili Domino captiua potestas,
[10]    Decidit in humili gloria celsa loco
Stans etate pari, famulorum turba nitentum
   Funereo sordet puluere, functa die.
Clara ministrorum stipata corona potentum,
   Nulla sepulcra tenens, mortis honore caret,
[15] Flammiuomum uincens, rutilans in curribus aurum,
    Strata solo recubat lacticolor amati.
Heu male texerunt inhumata cadauera campum,
   Totaque sic uno gens iacet in tumulo!
Non iam sola suas lamentet Troia ruinas,
[20]    Pertulit et cedes terra Toringa pares.
Hinc rapitur laceris matrona reuincta capillis,
   Nec laribus potuit dicere triste uale.
Oscula non licuit captiuo infigere posti,
   Nec sibi uisuris ora referre locis.
[25] Nuda maritalem calcauit planta cruorem,
   Blandaque transibat, fratre iacente, soror.
Raptus ab amplexu matris puer ore pependit,
   Funereas planctu nec dedit ullus aquas.
Sorte graui minus est, nati sic perdere uitam,
[30]    Perdidit et lacrymas mater anhela pias.
 Non equare queo uel barbara femina fletu,
   Cunctaque guttarum mesta natare lacu.
Quisque suos habuit fletus, ego sola, sed omnis
   Est mihi priuate publicus ille dolor.
[35]  Consuluit fortuna uiris quas perculit hostis,
   Ut flerem cunctis una superstes ago.
Nec solum exstinctos cogor lugere propinquos,
   Hos quoque, quos retinet uita beata, fleo,
Sepe sub humecto collidens lumina uultu,
[40]    Murmura clausa latent, nec mea cura tacet.
Specto libens aliquam si nuntiet aura salutem,
   Nullaque de cunctis umbra parentis adest;
Cuius in aspectu tenero solabar amore,
   Soluit ab amplexu sors inimica meo.
[45] An quod in absenti te nec mea cura remordet,
   Affectum dulcem cladis amara tulit?
uel memor esto, tuis primeuis qualis ab annis,
   Hamalefrede, tibi tunc Radegundes eram.
Quantum me quondam dulcis dilexeris infans,
[50]     Et de fratre patris, nate benigne, parens.
Quod pater exstinctus poterat, quod mater haberi,
   Quod soror, aut frater, tu mihi solus eras,
Prensa piis manibus, heu! blanda per oscula pendens,
   Mulcebar placido flamine, parua, tuo.
[55] uixerat in spatium, quo te minus hora referret,
   Secula nunc fugiunt, nec tua uerba fero.
uoluebam rabidas illiso in pectore curas,
   Ceu reuocarer eis, quando, uel unde, parens?
Si pater aut genitrix, aut regia cura tenebat
[60]    Cum festinabas, iam mihi tardus eras.
Sors erat indicium, quia te cito, chare, carerem,
   Importunus amor nescit habere diem.
Anxia uexabar, si non domus una tegebat.
    Egrediente foras te, pauitasse uocas.
[65] uos quoque nunc Oriens, et nos Occasus obumbrat,
   Me maris Oceani, te tenet unda Rubri.
[1Kb]  Inter amatores totusque interiacet orbis,
   Hos dirimit mundus quos loca nulla prius.
Quantum terra tenet, tantum diuisit amantem,
[70]    Si plus arua forent, longius isset iter.
Esto tamen, quo uota tenent meliora parentum
   Prosperius, quam te terra Toringa dedit.
Hinc potius crucior ualidis onerata querelis,
   Cur mihi nulla tui mittere signa uelis.
[75] Quem uolo, nec uideo, pinxisset epistola uultum,
   Aut loca quem retrahunt, ferret imago uirum:
Qua uirtute atauos repares, qua laude propinquos,
   Ceu patre de pulchro ludit in ore rubor.
Crede, parens, si uerba dares, non totus abesses,
[80]    Pagina missa loquens, pars mihi fratris erat:
 Cuncti munus habent, ego nec solatia fletus,
   O facinus! que dum plus amo, sumo minus.
Si famulos alii, pietatis lege, requirunt;
   Cur ergo preterear, sanguine iuncta, parens?
[85] Ut redimat Dominus uernam, sepe ipse per Alpes
   Frigora concretas cum niue rumpit aquas:
Intrat in excisis umbratica rupibus antra,
   Feruentem affectum nulla priora uetant.
Et duce cum nullo, pede nudo, currit amator,
[90]    Atque suas predas, hoste uetante, rapit.
Aduersas acies et per sua uulnera transit,
   Quod cupit, ut capiat, nec sibi parcit amor.
Ast ego pro uobis momenta per omnia pendens,
   uix cure spatio, mente, quiete fruor.
[95]  Que loca te teneant, si sibilat aura, requiro,
   Nubila, si uolites, pendula posco locum.
Bellica Persidis, seu te Byzantion optat,
   Ductor Alexandre seu regis urbis opes?
An Hierosolyme resides uicinus ab arce,
[100]    Qua est genitus Christus, uirgine matre, Deus.
Quoque hec nullatenus patefecit littera chartis,
   Ut magis hinc grauior sumeret arma dolor.
Quod si signa mihi nec terra, nec equora mittunt,
   Prospera uel ueniens nuntia ferret auis!
[105] Sacra monasterii si me non claustra tenerent,
   Improuisa aderam, qua regione sedes.
Prompta per undifragas transissem puppe procellas:
    Flatibus hibernis, leta mouerer aquis.
Fortior eluctans pressissem pendula fluctus,
[110]    Et quod nota timet, non pauitasset amans.
Imbribus infestis si solueret unda carinam,
   Te peterem, tabula remige uecta mari.
Sorte sub infausta si prendere ligna uetarer,
   Ad te uenissem, lassa, natante manu.
[115] Cum te respicerem, peregrina pericla negassem,
   Naufragii dulcis mox releuasses onus:
 Aut mihi si querulam raperet sors ultima uitam,
   uel tumulum manibus ferret arena tuis.
Ante pios oculos issem sine luce cadauer,
[120]    Ut uel ad exsequias commouerere meas.
Qui spernis uite fletus, lacrymatus humares;
   Atque dares planctus, qui modo uerba negas.
Quid fugio memorare, parens, quid differo luctus?
   De nece  germani cur dolor alta taces?
[125] Qualiter insidiis insons cecidisset iniquis,
   Oppositaque fide raptus ab orbe fuit
Et mihi quare nouo fletus referendo sepultos,
   Atque iterum patiar dum lacrymando loquor?
Ille tuos cupiens properat dum cernere uultus,
[130]     Nec suus impletur, dum meus obstat amor
Dum dare dura mihi refugit, sibi uulnera fixit:
   Ledere qui timuit, causa doloris adest.
Percutitur iuuenis tenera lanugine barbe,
   Absens nec uidi funera dira soror.
[135] Non solum amisi, sed nec pia lumina clausi,
   Nec superincumbens ultima uerba dedi
Frigida non calido tepefeci uiscera fletu,
   Oscula nec caro de moriente tuli.
Amplexu in misero neque collo flebilis hesi,
[140]    Aut foui infausto corpus anhela sinu.
uita negabatur, quia iam de fratre sorori
   Debuit egrediens halitus ore rapi.
Quid feci, ut non comes irem lecta pheretro,
   Non licet exstinctum uel meus ornet amor?
[145]  Impia, crede, tue rea sum, germane, saluti
   Mors cui sola fui, nulla sepulcra dedi.
Que semel excessi patriam, bis capta remansi,
   Atque iterum hostes, fratre iacente, tuli.
Tunc pater, ac genitrix, et auunculus, atque parentes,
[150]    Quos flerem in tumulo, reddidit iste dolor.
Non uacat ulla dies lacrymis, post funera fratris,
   Qui secum ad manes gaudia nostra tulit.
Sic misere dulces consummauere parentes,
   Regius, hac serie, sanguis, origo fuit.
[155] Que mala pertulerim, neque presens ore referrem,
   Nec sic lesa tuo consulor alloquio.
Queso, serene parens, uel nunc tua pagina currat,
    Mitiget ut ualidam lingua benigna luem.
Deque tui similis mihi cura sororibus hec est,
[160]    Quas consanguineo cordis amore colo,
Nec licet amplecti que diligo membra parentum,
   Osculor aut auide lumen utrumque, soror.
Si uelut opto, manent, superis rogo redde salutes,
   Proque meis uotis oscula chara feras.
[165] [1Kb]  Ut me commendes Francorum regibus oro,
   Qui me materna sic pietate colunt.
Tempore longeuo uitalibus utere flabris,
   Et mea de uestro uernet honore salus.
 Christe, faue uotis: hec pagina cernat amantes.
[170]    Dulcibus et redeat littera picta notis.
Ut quem tarda spes cruciat per tempora longa,
   Hanc celeri cursu uota secuta leuent.



LIBER SECUNDUS. AD IUSTINUM [a 1Kb] IUNIOREM IMPERATOREM ET SOPHIAM, AUGG.
 [1Kb]

[2Kb]  Gloria summa Patris, Natique, ac Spiritus almi,
   Unus adorandus hac Trinitate Deus.
Maiestas, persona triplex, substantia simplex,
   Aequalis, consors atque ceua sibi.
[5] uirtus una manens eadem, tribus una potestas,
   Que Pater, hec Genitus, Spiritus ipsa potest;
Personis distincta quidem, coniuncta uigore,
   Nature unius, par ope, luce, throno.
Secum semper erat Trinitas, sine tempore regnans,
[10]    Nullius usus egens, nec capiendo capax.
Gloria summa tibi, rerum sator, atque redemptor,
   Qui das Iustinum, iustus, in orbe caput.
Rite super reges dominantem uindicat arcem,
   Celesti regi qui famulando placet.
[15]  Quam merito Rome Romanoque imperat orbi,
   Qui sequitur, quod ait dogma cathedra Petri?
Quod cecinit Paulus passim, tuba millibus una.
   Gentibus et stupidis fudit ab ore salem.
Cuius quadratum lingue rota circuit axem,
[20]    Eloquiique fide frigida corda calent.
Gloria summa tibi, rerum sator atque redemptor,
   Qui das Iustinum, iustus in orbe caput.
Ecclesie turbata fides, solidata refulget,
   Et redit ad priscum lex ueneranda locum.
[25]  Reddite uota Deo, quoniam noua purpura, quidquid
   Concilium statuit Chalcedonense, tenet.
Hoc meritis, Auguste, tuis et Gallia cantat,
   Hoc Rhodanus, Rhenus, Ister et Albis agit.
Axe sub occiduo audiuit Gallicia factum,
[30]    uascone uicino Cantaberista refert.
Currit ad extremas fidei pia fabula gentes,
   Et trans Oceanum terra Britanna fauet.
Quam bene cum Domino curam partiris amator?
   Ille tuas causas, tu facis ecce suas.
[35] Dat tibi Christus opem, tu Christo soluis honorem:
   Ille dedit culmen, reddis et ipse fidem.
Nil fuit in terris, quod plus daret ille regendi;
    Nec quod plus reddas, quam ualet alma fides.
Exsilio positi Patres pro nomine Christi
[40]    Tunc rediere sibi, cum diadema tibi.
Carcere laxati, residentes sede priori,
   Esse ferunt unum te generale bonum.
Tot confessorum sanans, Auguste, dolores,
   Innumeris populis una medela uenis.
[45] Thrax, Italus, Scytha, Phryx, Daga, Dalmata, Thessalus, Afer,
   Quod patriam meruit, nunc tibi uota facit.
[1Kb]  Hec tua laus, princeps, cum sole cucurrit in orbem,
   Quo genus est hominum, huc tuus intrat honor.
Gloria summa tibi, rerum sator atque redemptor,
[50]    Qui das Iustinum, iustus, in orbe caput.
Cui meritis compar nubens felicibus annis
   Obtinet augustum celsa Sophia gradum.
Que loca sancta pio, fixo colit, ornat amore,
   Et facit hoc uoto se propiare polo.
[55] Cuius prima fides orientis ab axe coruscans,
   Misit ad occasum fulgida dona Deo.
Regina poscente sibi Radegunde Toringa,
   Prebuit optate munera sacra crucis.
Qua Christus dignans assumpta in carne pependit,
[60]    Atque cruore suo uulnera nostra lauit.
 Gloria summa tibi, rerum sator atque redemptor,
   Quod tenet augustum celsa Sophia gradum.
O pietas, huc usque rigans de fonte benigno
   Cuius amor Christi fundit ubique fidem!
[65] Ecce pari uoto, Augusti certatis utrinque,
   Ipsa tuum sexum subrigis, ille suum.
uir Constantinum, Helenam pia femina reddis.
   Sicut honor similis, sic amor ipse crucis.
Illa inuenit opem, tu spargis ubique salutem;
[70]    Implet et occasum, quod prior ortus erat.
Gloria summa tibi, rerum sator atque redemptor,
   Quod tenet augustum celsa Sophia gradum.
Per te crux Domini totum sibi uindicat orbem;
   Quo nescita fuit, hoc modo uisa teget.
[75]  Accessit genti maior fiducia Christi,
   Quando salutis opem spes oculata uidet.
Sensibus o duplicata fides, cum munere uestrum
   Plus anime credant, quod, cruce teste, probant.
Hoc, Augusta, colens, quod Apostolus instat arare
[80]    In ligno, hic uerbo letificatis agrum.
Hec iam fama fauet, qua se septentrio tendit,
   Ortus et Occasus militat ore tibi.
Illinc Romanus, hinc laudes Barbarus ipse,
   Germanus, Batauus, uasco, Britannus agit.
[85] Pars tua cum cruce sit florens Augusta per euum,
   Cui facis extremis crescere uota locis.
Hanc prostrata loco, supplex Radegundis adorat,
   Et uestro imperio tempora longa rogat.
 Atque rigans lacrymis, coniuncta sororibus optat,
[90]    Ut hinc uestra fides gaudia larga metat.
Felix Iustino maneas cum principe coniux,
   Ordine patricio cincta, Sophia, sacro.
Romula regna regens, tribuit sua iura senatus,
   Teque sibi dominam plebs trabeata colat.
[95] uota superna Deus uotis felicibus addat,
   Nec uobis pereat quod Radegundis amat.
Assiduo cantu que puluere fusa precatur,
   Temporibus largis ut tibi constet apex.
uoto, animo, sensu, studio bona semper agendo:
[100]    Sit tibi cura sui, sit memor illa tui.



LIBER TERTIUS. AD [a 1Kb] ARTACHIN.
 [1Kb]

[1Kb] [Col. 0433D ] Post patrie cineres et culmina lapsa parentum,
   Que hostili acie terra Toringa tulit:
Si loquar infausto certamine bella peracta,
   Quas prius ad lacrymas femina rapta trahar?
[5] Quid mihi flere uacet pressam hanc funere gentem?
   An uariis uicibus dulce ruisse genus?
 Nam pater ante cadens, et auunculus inde secutus,
   Triste mihi uulnus fixit uterque parens.
Restiterat germanus apex, sed sorte nefanda
[10]    Me pariter tumulo pressit arena suo.
Omnibus exstinctis, heu uiscera dura dolentis!
   Qui super unus eras, Hamalefrede, iaces?
[2Kb]  Sic Radegundis enim, per tempora longa, requiror,
   Pertulit hec triste pagina nostra loqui.
[15] Tale uenire diu exspectaui munus amantis,
   Militieque tue hanc mihi mittis opem.
Dirigis ista meo nunc serica uellera penso,
   Ut dum fila traho, soler amore soror?
Siccine consuluit ualido tua cura dolori,
[20]    Primus, et extremus nuntius ista daret?
Nos aliter lacrymis per uota cucurrimus amplis,
   uenerat optanti dulcia, amara dari.
Anxia sollicito torquebar pectora sensu,
   Tanta animi febris his recreatur aquis.
[25] Cernere non merui uiuum, nec adesse sepulcro,
   Perferor exequiis altera damna tuis.
 Cur tamen hec memorem tibi, chare Artarchis alumne,
    Fletibus atque meis addere flenda tuis?
Debueram potius solamina ferre parenti,
[30]    Sed dolor exstincti cogit amara loqui.
Non fuit ex longa consanguinitate propinquus,
   Sed de fratre patris proximus ille parens.
Nam mihi Bertharius pater, illi Ermenefredus,
   Germanis geniti, nec sumus orbe pari.
[35] uel tu, chare nepos, placidum mihi redde propinquum,
   Et sis amore meus quod fuit ille prius
Meque monasterio missis, rogo, sepe requiras,
   Ac uestro auxilio stet locus iste Deo.
Ut cum matre pia uobis hec cura perennis
[40]    Possit in astrigero reddere digna throno,
Nunc dum distribuat uobis felicibus ut sit
    Presens larga salus, illa futura decus.





LECTORI BENEuOLO.

Cum superiore uolumine ea comprehenderimus que Browerus antehac ediderat, nec non additamenta alia, quemadmodum in prefatione huic nostre Editioni prefixa indicauimus, hoc altero uolumine uitas sanctorum complexi sumus, quas a uenantio Fortunato conscriptas fuisse constat, nec non opuscula alia que eius sub nomine circumferuntur, aut ab aliquibus eidem attributa fuisse accepimus. Ita que dispersa alienis in operibus, et scriptis continebantur, opuscula Fortunati, uniuersa habes, amice lector, hoc uolumine comprehensa. Ac ne ulla in re te fraudatum merito conqueri posses, adiecimus uel doctissimas notas, quibus cl. Editores eadem illustrarunt, aliquid etiam uel de nostro ingenio, ubi opportunum uidebatur, addentes; qua in re aliquam a te gratiam inituros non dubitamus. Postremo autem loco carmen, de Phenice inscriptum, pro cumulo huic uolumini adiecimus  : quod cum primo pretermittere decreuissemus, non solum quod uulgo Lactantio tribuatur, sed etiam quod nullis in mss. Codd. nostro Fortunato assignatum reperiatur, quin et styli dissimilitudo a stylo Fortunati, ut nostra fert sententia, id dissuadeat, uti suo loco adnotabimus, postea uisum est uel istud huic uolumini assuere, quod nonnulli, licet pauci, illud, ut auctori suo, ascribant ipsi Fortunato, quo nichil eorum que sub eius nomine uenditantur, et ad notitiam nostram peruenerunt, deesset huic Editioni, quam optamus cumulatiorem accuratioremque pre ceteris, que antehac adornate fuerunt, publicam in lucem prodire. Interea uale, benigne lector.



uENANTII HON. CLEM. FORTUNATI PICTAuIENSIS EPISCOPI OPERUM OMNIUM PARS SECUNDA uITAS SANCTORUM COMPLECTENS.



[uITA S. HILARII.]





IN uITAM S. HILARII EPISCOPI PICTAuIENSIS PRAEMONITIO.

Sancti Hilarii uita, quam hic subiicimus, duos in libros diuisa est, quorum uterque Pascentio, episcopo Pictauiensi, nuncupatus deprehenditur; et uterque Fortunati, auctoris sui, nomen pre se fert. Incertum tamen maxime an unus et idem Fortunatus fuerit qui scripserit utrumque, an unus et idem Pascentius sit cui uterque inscribitur. Nam ut monent cl. Editores Operum sancti Hilarii Edit. Paris. an. 1693, plures post Hilarium leguntur fuisse Fortunati, et duo item Pascentii Ecclesie Pictauiensi diuersis temporibus prefuisse ex Annalibus Aquitanicis comperiuntur. Unus scilicet discipulus ipsius Hilarii, et eius in sede Pictauiensi successor, et alter, qui Radegundis, atque adeo Fortunati nostri etate Ecclesie illi prefuit. Primum spectare uidetur auctor libri primi uite sancti Hilarii, cum ait ad illam conscribendam rogatu Pascentii accessisse, quem sacratissimus Hilarius ab ipsis cunabulis, ante sua uestigia, quasi peculiarem uernulam, familiariter enutriuit. Quanquam, ut doctissimi monachi e congr. sancti Mauri, post Bollandum, aduertunt, illa uerba significare possunt Pascentium a puero in clero Pictauiensi, quasi sub custodia ac tutela sancti Hilarii educatum fuisse. Ac sane haud dissimili modo ipse uenantius Fortunatus appellat Gregorium Turonensem Iuliani martyris alumnum, quod is suum illum patronum adoptasset, ut indicat hic uersus car. 3 lib. u:

Martino proprium mittit Iulianus alumnum.

Alterum est, quod indicare uidetur Pascentium, de quo in hoc primo libro sermo est, seniorem illum fuisse, quod auctor huiusce libri, se profitens sancti Hilarii eloquentie et uirtutibus exprimendis imparem, dicat: Aequabilius fuisset hec beato Ambrosio de fratre scribenda mandare; que uerba indicare uidentur Pascentium illum ceuum diuo Ambrosio fuisse. uerum ecquis non uideat id illum optasse, ut uita sancti Hilarii Ambrosio potius, qui eius, episcopali honore, frater fuerat, et in doctrina Ecclesie aduersus Arianos defendenda socius, conscribenda demandata fuisset, quam a se scriberetur, qui et loco et eloquentia ab illo uincebatur? iam uero, quod magis confirmat rem, loquitur de Ambrosio tanquam de illo qui adhuc superstes non esset. Subdit quippe post allata uerba, cui uerba florebant. Hilarium uero antiquissimum pastorem appellat; quod utique non dixisset, si etate Ambrosii uixisset. Postremo, ut animaduertunt prefati Edd. Operum sancti Hilarii, uiro Ambrosii synchrono, haud licuisset de concilio Biterrensi, deque Saturnino Arelatensi, aut de congressu cum Auxentio, in uita sancti Hilarii, uerbum nullum facere. Postremo stylus ipse quartum seculum non sapit. Ex quibus conficitur Pascentium cui liber iste inscribitur haud esse illum qui uiuebat Hilarii etate, atque ipsum excepit in Pictauiensi sede.

Quinam autem Fortunatus elucubrarit librum primum uite sancti Hilarii, non una est omnium opinio. Sunt enim qui, cum liber iste Pascentio nuncupatus sit qui Ecclesiam Pictauiensem regebat, quo tempore uenit in Galliam uenantius Fortunatus, huic illum attribuant, presertim cum eius notissimum studium ac labor sit in uitis sanctorum conscribendis. Bollandus hunc primum librum uite sancti Hilarii forte a Iusto, presbytero et discipulo sancti Hilarii, de quo Buchetus passim in Annalibus Aquitanicis, et Saussaius die 25 Nouembris, conscriptum, tum a uenantio Fortunato ex archiuis Pictau. Ecclesie erutum et perpolitum opinatur fuisse. At scriptores Hist. Litt. Franc., t. I, pag. 301, Edit. Paris., malunt a Fortunato uercellensi, incerte sedis episcopo , eum esse conscriptum, a quo et uitam sancti Marcelli, episcopi Parisiensis, elucubratam fuisse contendunt, et quidem id sentiunt rationibus adducti haud contemnendis. Nam, 1o non unus atque idem stylus primi et alterius libri apparet, ut patet conferenti. 2o in uite prologo eadem elucet uis ingenii, ac studium, et indoles scribendi, que in prologo uite sancti Marcelli . 3o Etsi utrique libri de eodem sancto Hilario sint conscripti, alter tamen ab altero nullo modo pendet, nec in alterutro fit alterius mentio; quod non esset, si ab eodem uen. Fortunato utrique elucubrati fuissent; quin imo et seiuncti in quibusdam Mss. reperiuntur.

 At omnes fere conueniunt lib. II uite sancti Hilarii uenantio Fortunato esse ascribendum, cum sapiat plane stylum Fortunati eiusdem, a quo proinde, ceu additamentum quoddam, superiori libro, a Fortunato uercellensi elucubrato, censent adiunctum fuisse. Illud unum uidetur obstare, quod Greg. Turonensis huiusce secundi libri, e quo Miracula sancti Hilarii deprompsit, mentionem faciat lib. de Gl. conf., cap. 12, iis uerbis: uirtutes multas ad sancti Hilarii sepulcrum ostensas narrari, quas liber uite eius continet: nec citet nomen uenantii auctoris sui, cum tamen solemne eidem fuerit, quotiescunque elucubratum ab ipso aliquid promeret, nomen quoque amicissimi sibi uiri adnotare. Supra citati scriptores Hist. litt. Franc. id factum putant, quod cum alter circumferretur liber de uita sancti Hilarii, ne huius quoque auctor uenantius crederetur, consulto eius nomen, uel cum sermo esset de altero libro uite sancti Hilarii, quem ipse uenantius elucubrauerat, conticuit. uerum quidquid eius rei causa fuerit, certe silentium Greg. Turon. tanti non est, ut eo ducti librum secundum uite sancti Hilarii, omnium fere suffragiis uenantio attributum, ac styli affinitate commendatum, eidem abiudicemus, presertim cum et cetera omnia cum temporibus Fortunati concordent. Adde, quod idem Gregor. Turon., lib. II Hist. Franc. num. 31, memoret librum uite sancti Remigii, suppresso auctoris nomine, quem tamen Fortunati esse, eum Bollandistis censemus, ut ostendetur in notis ad uitam sancti Remigii.

Interea utrumque librum uite sancti Hilarii hic subiicimus, ut exstant prefixi Operibus eiusdem sancti Hilarii Paris. 1693, cum notis cl. Editorum; quibus si quid uel a nobis interdum addendum uidebitur, Edit. subiiciemus.





uITA SANCTI HILARII EPISCOPI PICTAuIENSIS [a 1Kb] 



LIBER PRIMUS.



[b 2Kb] PRAEFATIO.

Domno sancto, et meritis beatissimo patri [c 1Kb] Pascentio pape, Fortunatus.

1. Religiosi pectoris studio sollicitante commonitus, papa beatissime, diuinis in actibus cum sacri conuersatione propositi iugiter exercitaris intentus, et intendis exercitandus, ut facile sit perspicuum ad culturam ecclesiastice discipline et fuisse te genitum, et esse prouectum, cum irrefragabiliter ueteris dispositionis catholici dogmatis fundamenta custos obseruas, et ad edificationem plebis amantissime, ueluti bonus instructor, adiiciendo aliquid, culmen fabrice continuare festinas, non sine timore diuino,  cuius operis amore preuentus me dignatus es perurgere quo de actibus sacratissimi uiri Hilarii confessoris, qui te ab ipsis cunabulis ante sua uestigia, quasi peculiarem uernulam, familiariter enutriuit, ut impensi muneris uel uerba rependerem [d 1Kb] , et si non plene, uel quadam ex parte complexa perstringerem, quatenus dum gregis auribus uox quodam  modo et uita pastoris antiquissimi resonaret, et ille probaret ministerium, et ipse tuum non celares affectum.

2. Sed cum mei ingenii breuitatem mensuro, adeo beati Hilarii immensitatem fortem cognosco, ut pene mihi uideatur equale tam istud posse dicere, quam digito celum tangere, presertim quod etiam beati, ut audio, Hieronymi torrens illud eloquium recusauerit attentare, qui huic materie se imparem eatenus iudicauerit, ut taceret Ego uero, cui nullius scientie irrigua fluenta succurrunt, quem uix stillicidii pauperis attenuata gutta perfundit, nichil proprio de fonte respirans, qua temeritate inter ingentia flumina, Euphratem beati Hilarii, et Nilum Hieronymi, siccos uelim cursus extendere,  cum de illo etiam doctissimi uiri quidquid dicere potuerunt minus est quam meretur? Et cum uirum sanctissimum consultius mihi sit mirari quam loqui, equabilius fuerat hec beato Ambrosio de fratre scribenda mandare, cui uerba uirtutibus coniuncta florebant. Tamen etsi cum mea uerecundia uobis quidem obedientiam, et illi impendo, de quo non  digne loquor, fortasse iniuriam; sed concedi per ueniam credimus, quod deuotione peccatur. Et ne protracta pagina fastidium potius generet quam prouocet auditorem, nunc de eius uita proponamus.



INCIPIT LIBER.

3. Igitur beatus Hilarius, Pictauorum urbis episcopus, regionis [a 1Kb] Aquitanie oriundus fuit, que ab Oceano Britannico fere millibus [b 1Kb] nonaginta seiungitur; apud Gallicanas uero familias nobilitatis lampade non obscurus, imo magis pre ceteris gratia generositatis ornatus, nitore pectoris addito, quasi refulgens Lucifer inter astra, processit. Cuius a cunabulis tanta sapientia primitiua lactabatur infantia, ut iam tunc potuisset intelligi Christum in suis causis,  pro obtinenda uictoria, necessarium sibi iussisse militem propagari. Denique coniugem habens, et filiam, ita plenitudine Domini uenerabiles animos ecclesiastice regule tradidit informandos, ut adhuc in laicali proposito constitutus, diuino nutu, pontificis gratiam possideret; ita se ipsum propria disciplina cercebat [c 1Kb] intonsus, quasi futuram speciem indicans, ut irreprehensibilis in templo Christi prepararetur sacerdos. Nam quod inter mortales adhuc ualde uidetur difficile tam cautum esse quemquam, qui se a Iudeis uel hereticis cibo suspendat, adeo uir sanctissimus hostes catholice religionis abhorruit, ut non dicam conuiuium, sed neque salutatio ei fuerit cum his pretereunti communis. uitabat  hec, Dauidico suffultus exemplo, ne cum hereticis mensam participando, fieret illi in scandalum. O quam perfectissimum laicum, cuius imitatores ipsi etiam esse desiderant sacerdotes; cui non fuit aliud uiuere, nisi Christum cum dilectione timere, et cum timore diligere, cuius sequaces currunt ad gloriam, diuertentes ad penam; credenti succedunt premia, recusanti tormenta! Qui omnes de pio religionis opere commonens, nunc alios de confessione inestimabilis sancte Trinitatis informans, nunc reliquos promissione regni celestis inuitans, non cessabat in plebem uerba ueritatis, fructum fidei redundantia, seminare.

4. Quo cognito de sancto Hilario, quoniam tantum lumen, etsi uoluisset, latere non potuit, quippe necessarius  [Al., necessarium] ut alienas tenebras in lucem transferret, concordante fauore populi, aut potius Dei Spiritu proclamante, uir olim mysteriis deputatus, aliquando sacris altaribus sacerdos electus  est. Crescebat in eo quotidie opinio, famulatrix uirtutum; nec erat fama eius contenta circumiectas tantum Gallias illustrare, sed exteras nationes, et regiones implebat, meritorum gratia percurrente; sicque actum est ut in toto orbe uelociter beati pontificis gloria militaret.

5. Igitur Constantii imperatoris tempore, cum Ariana heresis, uenenata de radice [d 1Kb] flore toxico pullularet, tunc uir sanctissimus, timore nudus, fidei feruore uestitus, quasi signifer belligerator per medias acies inter hostiles fremitus, inter hereticos gladios, se ingerebat intrepidus. Christi caritate securus, nichil de sua morte formidans, [e 1Kb] illud solum metuens, quod absit, preiudicio religionis illato, ne uiueret. Hinc a ualente et Ursacio  episcopis, qui praua credulitate Ecclesiam Dei turbare pertinaciter insistebant, imperatori persuasum est ut uirum eruditissimum, de quo loquimur, et Dionysium Mediolanensem, et Eusebium uercellensem, exsilio [f 1Kb] condemnaret. Nihil enim poterat ante insuperabilem sancti Hilarii facundiam hereticus obtinere. Sperabat enim hostis fidei aliquas se nebulas splendori catholico posse pretendere, si retrusus exsilio uir talis a certamine defuisset, quoniam si quis peruersus uoluit cum illo confligere, ac si mutus et claudus, nec uerba poterat proferre, nec responsionibus currere; sed quasi natans in pelago, ante fluctum eius eloquentie mergebatur. Itaque in Phrygiam Asie regionem missus exsilio, ad augmentum uirtutis, gratias egit Deo, quia quantum  pro nomine Christi longius discedebat de solo proprio, tantum merebatur fieri uicinior celo.

6. Qui dum ad locum peruenisset optabilem, nobis tacendum non est, quod illi diuinitus concessum est. Nam eo tempore, sancto sibi Spiritu reuelante, cognouit quod beatissimam [g 1Kb] Abram filiam suam, quam cum matre Pictauis reliquerat, quidam iuuenis nobilissimus, prediues pulcherrimus, coniugii uinculo sibi quereret annectendam. Sed ipse interuentu orationis assidue celestem illi sponsum sine contaminatione prouiderat. Mox opportunitate reperta, manu propria subscriptam [h 1Kb] , filie direxit epistolam, sufficienti sale conditam, et uelut aromaticis unguentis infusam, que tenetur Pictauis pro munere conseruata,  indicans ei quod talem sponsum anxius pater illi prouidisset, cuius nobilitas celos ascenderet, pulchritudo rosarum et lilii comparationem precederet, oculi gemmarum [i 1Kb] lumen obnubilarent, uestis  candorem niuis opprimeret, ornamenta inestimabili fulgore uernarent, diuitie intra se regna concluderent, eius sapientia incomprehensibilis emanaret, dulcedo faui mella postponeret, pudicitia incontaminata persisteret, odor suauitate fragraret, thesauri sine defectione constarent. Addit ergo monitis ut filia nulli se prius a matre diuisa coniungeret, quam [a 1Kb] ut patris exspectaret pollicitum, et sponsum pariter cum promissione uenturum. Quod Abra dulciter excipiens, et quasi sponsum futurum in epistola patris amplectens, admonitionem secuta est, nulli in coniugio se resoluens. Sed qualiter ad illum sponsum peruenerit, locus in sequenti seruatur.

7. Interea cum toto orbe Ariane heresis peruersitas pullularet, dato generaliter imperatoris edicto,  ut omnes Orientales episcopi apud Seleuciam, Isaurie oppidum, conuenirent, disceptaturi quid sentirent de fidei ueritate, tunc inter reliquos, quarto iam exsilii anno de Phrygia sanctus Hilarius in predicto loco, [b 1Kb] data sibi pergendi euectione, ad synodum uenire compellitur. Qui quoddam castellum dum adisset, die Dominico ingressus est templum; moxque Florentia puella gentilis, irrumpens multitudinem populi, uoce magna seruum Dei illuc aduenisse testata est, et ad pedes eius accurrens non cessauit petere, nisi signum crucis ab ipso sibi fieri fideliter impetrasset. Quam Florentius pater secutus est, et cuncta familia in nomine Domini meruerunt pariter baptizari. Que Florentia, relictis parentibus, uestigiis eius inherens, usque Pictauos perducta est;  patrem uero se habere, non a quo generata est, sed per quem regenerata est, predicabat.

8. Cum uero Seleuciam peruenisset, magno fauore a cunctis exceptus est, eo quod diuina misericordia talem uirum prudentissimum, et singulari eruditione compertum, in spectaculum mundi produxerit, ubi erat de fide censendum. Hinc post examinationem agnitis hostibus et oppressis, decretis in scripto conditis, prospera gerens synodi ad imperatorem dirigitur legatio: cum qua perrexit sanctus Hilarius, quamuis ei non fuisset iniunctum, metuens ne adhuc contra religionis dogmata respiraret damnata perfidia. Sed disserere longum est qualiter in Ariminensi synodo, [c 1Kb] composita mentione aliud ex alio referens, fraus heretica serpentino lapsu subrepserit, et quomodo  postea legatis Seleucensibus per imperatoris  iniquitatem ipsa est illata calumnia. Quod tamen athleta Christi beatus Hilarius agnoscens, grauiter dolet apud Ariminum diaboli preualuisse mendacium, in tantum ut et Orientales partes similiter composito prauitatis fuco inficeret. Imperatori autem [d 1Kb] tribus libellis oblatis, preces effudit ut, in eius conspectu collectis aduersariis, esset ei contra hereticos disceptandi de religione licentia, ne ueritatem falsitas obumbraret, [e 1Kb] ne equitati iniquitas preualeret, ne imperator Deo resisteret, ne fidei perfidia rebellaret. Unde ualens et Ursacius, conscientie reatu perterriti, quoniam, si daretur facultas certandi, mox se recognoscebant Hilarii contentione prosterni, sollicitant imperatoris animum, [f 1Kb] tam maligna parte captiuum, ut ipsum Dei uirum ad Gallias  redire perurgeret, dicentes, illo presente, heretica non posse machinamenta proficere. Quo obtentu, ad Gallias compulsus reuertitur, putans amplius se pati exsilium, quod illic perturbationem Ecclesie relinquebat, termino disceptationis non consecuto. O beatum pontificem, qui in summo discrimine, inimico etiam sibi iudice, adiit tribunal imperii, sine timore tormenti! uere totis uisceribus diligebat Christi regnum, qui non formidabat in principatu Constantium. Nam quod se pro Domino sic ingerebat aperto periculo, optabat martyrium, si non defuisset percussor; et tamen animus sumpsit gloriam, etsi tempus non intulit penam. Sed hunc ipsum diuino nutu seruatum testificor pro correctione [g 1Kb] cunctorum. Nam pene totum mundum graui errore  confusum, factis sepius in Gallia synodis, per Hilarium fuisse ad uiam ueritatis adductum, confitetur lingua multorum. Quid autem interest [h 1Kb] , uel sibi pro eterna uita factum fuisse martyrem, uel amplius uixisse, reliqui ne perirent? Igitur sanctissimam animam etsi gladius persecutoris non abstulit, palmam tamen martyrii non amisit.

9. Itaque dum regrederetur ad propria, tunc beatus Martinus, eque meritorum lumine [i 1Kb] non absconsus, qui ab eodem sancto Hilario exorcista est postea constitutus, cognito aduentu eius, Romam festinanter occurrit. Quem cum iam preteriisse cognosceret, usque ad Gallias consecutus est. Neque enim Martinus, qui adhuc catechumenus Christum chlamyde sua tectum uidere meruit, illi deuotus occurreret,  nisi per omnia mysteriis plenum in eo spiritum preuidisset.  Nec mirum si ille qui Deum prius uidit in paupere postea illum habitare cognosceret in doctore.

10. Illud etiam nobis non conuenit tam nobile preterire miraculum. Nam cum [a 1Kb] circa Gallinariam insulam propinquaret, relatione agnouit uicinorum, ibidem ingentia serpentium uolumina sine numero peruagari, et ob hoc quamuis illis hec insula uideretur uicina, propter inaccessibilem tamen locum longius illis uidebatur esse quam Africa. Quo audito, uir Dei sentiens sibi de bestiali pugna uenire uictoriam, in nomine Domini, precedente crucis auxilio, descendit in insulam; eoque uiso, serpentes in fugam conuersi sunt, non tolerantes eius aspectum. Tunc baculum figens in terram, quasi metam, quo  usque deberent excurrere, uirtutis [b 1Kb] potentia designauit; nec amplius libertas est illis occupare quod uetuit [c 1Kb] , tanquam si reliqua pars insule non sit terra, sed pelagus; quia dum semper illam partem uerentur attingere, facilius erat illis mare transire [d 1Kb] quam uocem. O immutabilem terminum, de sermone plantatum! Apparet quantum est melior Adam secundus antiquo. Ille serpenti paruit; iste seruos habet, qui possunt serpentibus imperare. Ille per bestiam de sede paradisi proiectus est, iste de suis cubilibus serpentes exclusit. Deposuit anguis [e 1Kb] antiqui mendacium, qui didicit implere mandatum. O Hilarii dulcedo, medicamentum, et meracum, ante quem sine mora uenena fugata sunt! Addidit terram hominibus, quia in loco bellue incola transmigrauit. Sed reuertamur  ad ordinem.

11. Cum, de exsilio regressus, introiuit Pictauis, summo fauore plaudebant omnes pariter, eo quod ecclesia recepisset pontificem, grex pastorem; et ac si omnes cum ipso tunc redissent ad patriam, ita sine illo se exsules fuisse deflebant.

12. Itaque beatum Martinum in uico [f 1Kb] , Locogeiaco  nomine, dum precepisset consistere, uirtute diuina meruit ibi beatus Martinus mortuum suscitare. Deinde post aliquot dies infans quidam sine baptismi regeneratione defunctus est: duplici morte damnatus, presentem amiserat lucem, et pena futuri seculi non carebat. Tunc mater exstincti, que iam mater non erat, dum filium non habebat, prouoluta ad pedes sancti Hilarii, precedentibus lacrymis, nati sui corpus effudit, exclamans: Martinus adhuc incipiens catechumenum mortuum reuocauit; tu, pontifex, redde, rogo, filium, aut mihi, aut baptismo; qui populi pater agnosceris, ut ego mater uocer, queso, obtineas. Sic illa plus lacrymis petente quam uerbis, commotus est pietate uir Dei, et, spectante populo, [g 1Kb] ad consueta arma recurrens, in terram  prosternitur. Mox paulatim defuncti [h 1Kb] pallor in ruborem conuertitur, frigida membra, reuocato spiritu, intepescunt, oculi apertis palpebrarum ianuis peregrinum lumen agnoscunt, uox adducto ere de pectoris domicilio conflata profertur, gressus suis uestigiis rediuiuus extenditur, in anterioris fundamenti statum tota fabrica renouatur. Quid plura? Tandiu iacuit sacerdos in puluere, donec pariter surgerent, senex de oratione, infans de morte. Ecce uita laudabilis, que de alterius corpore necem precibus effugauit, spoliauit Tartarum, spem habens in Christo. Mors ibi iura non tenuit, ubi Hilarius uim orationis ingessit. Sed tanta res non potest nostris uerbis plus ornari, quam ipsius meritis. Nunc uero memorandum  est, quod supra [i 1Kb] pretermisimus, qualiter miracula reliqua hoc subiecto miraculo cumulauit.

13. Denique cum beatissimam Abram filiam suam, ad quam de exsilio destinauit epistolam, incolumem inuenisset, alloquitur eam, quomodo poterat dulcedo patris et facundia oratoris. Quid dicam? Alloquitur illam Hilarius, cuius eloquentie post ipsum comparare  aliquem uix audemus, nisi qui fuerit spiritu diuino, ut ille, repletus: tentat eius animum, si uellet attingere sponsum quem patris gratia [a 1Kb] prouiderat. Tunc libenter desideranterque, ut celeriter ei iungeretur, optabat. Quam uoluntatem pius pater agnoscens, intentus orationibus non cessauit, donec sine dolore, sine contagio, se presente filia de mundi ludibrio migraret ad Christum, quam propriis manibus, ut decuit, uenerande tradidit sepulture. O funeris gloria, que melior habetur quam uita, quia quod terre subripuit, in celum transmisit? uere, ut ego considero, plus fuit, quam resuscitari, sic mori. Certa enim salus est, non contaminari peccatis. Quanti cuperent, rebus cum uita traditis, talem transitum comparare, si mercatorem forsitan inuenirent?  Quid distat inter uiuificati infantis, et filie mortificate mysterium? Illum resuscitauit ad baptismum, hanc predestinauit [b 1Kb] ad regnum: nisi quod in illo adhuc spes peccandi restabat, hec immaculata finierat. Quod cum uidisset mater beate Abre, a pontifice postulat, ut et ipsa, si mereretur, erepta de mundi crimine, cum filia presentaretur ad regnum. Cuius uota considerans, assidua oratione et ipsam ante se transmisit ad gloriam. Quis estimaturus est talem uirum ita dilexisse Dominum, coniugis et filie affectu contempto? Tamen in hoc magis illas amasse cognoscitur, cum per ipsum lumini perpetuo transferuntur.

14. Quis uero abundantiam rigantis ingenii contendat euoluere, aut eius uerba uerbis ualeat exequare?  [c 1Kb] Qualiter ille indiuise Trinitatis libros stylo tumente contexuit, aut scripta Dauidici carminis sermone cothurnato per singula reserauit? Quam fuit in dissertione prouidus, in tractatu profundus, per litteraturam eloquens, per uirtutem mirabilis, in complexionibus multiplex, in resolutione subtilis, astutus iuxta prophetam, imo prudens iuxta Domini uocem, ut serpens columbe simplicis gratiam non  amittens. Ipse conditi sal ingenii, fons loquendi, thesaurus scientie, lux doctrine, defensor Ecclesie, hostium oppugnator. Cuius dicta qui legerit, non credet dicere, sed tonare [d 1Kb] . Hoc fuit ultra hominem sapere, tam caute de religione censere.

15. Sed qui uult ipsum cognoscere, eius [e 1Kb] exsilia memoret, merita respiciat, uolumina relegat, dicta perpendat, signa quotidiana percenseat. Qui dum superstes fuit in hoc seculo, aut scripsit ecclesiastice fidei documenta, aut pugnando calcauit heretica crimina, aut petenti tribuit miraculorum suffragia que, uolente Domino, usque in hodiernum diem eius orationibus perseuerant. Sed mea lingua non sufficit singulatim de sancto Spiritu, qui per eum et operatus est et locutus, sicut illi dignum est, cuncta  proferre.

16. Det mihi pius ueniam, quia multa preterii, qui uix pauca conscripsi [f 2Kb] . Ita beatus Hilarius de presentis seculi uita, ualente et ualentiniano regnantibus, cum gloria migrauit ad Christum, terra plorante, celo gaudente, eodem Iesu Christo prestante, qui cum Patre et Spiritu sancto uiuit et regnat Deus in secula seculorum. Amen.



LIBER SECUNDUS.



[g 1Kb] PRAEFATIO.

Domino sancto et meritis beatissimo Patri, Pascentio pape, et in Christo florigera perenniter caritate uernantibus, Ecclesie Pictauiensis habitatoribus, Fortunatus.

 1. Cum ueteres, infidelium conditores uoluminum, eloquentie sue pompam cunctis ostendere causa prouocauerit opinionis inflate, dum inter regum uota, seu funera, id est, prospera, uel aduersa, confuso uocis ordine, quodam modo uisi [Al. nisi] sunt cantare pariter et plorare, ut hi qui dixerunt, uel de quibus locuti sunt, saltem in libris uiuerent, etsi uacuis quibus actibus inaniter defecissent; cur ergo, [F., ego],  melioris spei sollicitatus instinctu, patiar reticeri de summi confessoris uiuentibus meritis et uictoriis, non sine, quod absit, uindicte celestis incursu, cum uix debita soluerem, si de beati Hilarii indeficientis lampadis splendore, infatigabili uoce, die continuata cum nocte pariter, decantarem? Qua uero uel irretitus inscitia, uel impulsus offensa, in ea uoluntate sub graui torpore persisterem, ut cum illi decepti plurimo tractatu de resoluta umbrarum imagine nonnulla conficerent, et in puluerem redacta cadauera falsis quasi laudibus animarent, ego de sanctis permanentibus, et, quod est felicius, in regno Christi quotidie florentibus, nichil referrem, presertim ubi diuersa diuersarum partium uidetur esse causa mercedum, quod gentiles fructum laboris sui  in inani tantum fauore uoluerunt consistere, nos autem oporteat illum in beatorum uirorum intercessione plantare, quibus hic uerba si soluimus, illic gaudia comparamus?

2. Idcirco reddat illi mobilis lingua preconium, a quo prius pectora hunc conceperunt affectum. Nam bonis eius aperte credetur inuideri, si que de illo cognouimus, silentio uideantur abscondi. Merito itaque cum ceteris et me de se loqui compellit, qui etiam mutos, ut loquantur, absoluit. Sed quam plura superstes in corpore fecerit, uel quanta operatus sit, postquam eternam in requiem, plaudentibus de se angelis, ad Christum uictor de mundi certamine transmigrauit, etsi non potui, annorum uetustate subripiente, contingere, attamen uel que presenti tempore  miracula misericors prebuit, cupio indigenti memorie non fraudare, ut quisquis hec fideli, sicut decet, auditu perceperit, et preterita se cognoscere gaudeat, et similia fieri uirtute confessoris in futurum confidat.



INCIPIT LIBER.

3. Igitur [a 1Kb] Probianus cum dubio iam uite penderet in fine, et spem conualescende infantie mors inuida parentibus subripere festinaret, nec paruuli funus acerbum considerans, nec desideria ingemiscentis senectutis spectans, auida quidquid inuenit extra sortem cuncta concludens, sola tamen intercessione beati Hilarii restiterat moribundo salutis occasio.  Quem Franco suus genitor, et Periculosa mater, que magis conuerso nomine, filii periclitabatur in nece, iam quasi defuncti premeditantes exsequias, cum ingenti luctu et fletu in confessoris tabernaculum detulerunt. Tunc sanctus Hilarius ab auctore suo secrete artis exhibens medicinam, consuetus de dispendio funeris reddere compendia sanitatis, subito  membrorum fluentem fabricam uerbo operante erexit, et in statum pristinum, tanquam si nichil in ea fuisset solutum reformauit; moxque parentum lacrymas, letitie mole superueniente, siccauit, gemitus uoto succedente preclusit, ubi iam per dolorem non erat, sed pre gaudio quod plorarent. Quas penas, que tormenta mors ipsa tunc pertulit, quando illud quod credebat inuadere sic amisti! Profecto quando alterum uictrix ferire non potuit, sese ipsam uicta percussit. Qui tamen Probianus postea apicem promeruit obtinere [b 1Kb] pontificis, et usque in hodiernum diem ad luminaria sui medici singulis annis uite debitor tributa persoluit.

4. Illud quoque nobis est tam singulare miraculum, pro gloria collatoris, ad memoriam populi  reuocandum. Nam cum a [c 1Kb] Cadurcis uenissent duo homines lepre maculis immutati, spem sue salutis in sancti Hilarii intercessione fundantes persistebant, et de puluere qui ab eius sepulcro abstergebatur sua cum aqua lauantes capita, et membra reliqua perungentes, tam diu sibi talem curam fideliter impenderunt, donec infirmitatis ipsius ulcerosa uarietas de corpore quod captiuauerat captiua migraret, ut decepta suis solatiis colorem quem inuaserat inuiolatum relinqueret, et quam secum attulerat, turpitudinis speciem non teneret. Post innumerabilia itaque uulnera, membris omnibus, instaurata est cutis una; uultus ille diuturna deletus sorde [Ms., sordine], sua cepit in ambobus repingi imagine, nec agnosci qualis fuerat per infirmitatem. Per  fidelissimum namque lauacrum pulueris, Pictauis purificus illis inuentus est Iordanis, et non ipsi ad fluuium, sed ipsis fluuius hic occurrit. Ex quo tam predicabilis patuit miseratio confessoris, quod et laborem eis longinqui itineris abstulit, et salutis uota porrexit. O quam inestimabilium claruerunt documenta uirtutum, ubi sepulcri immunditie mundauerunt maculas lepre! Cuius hoc facere cura potuisset artificis, qui de tali puluere ferret beneficia medicine? Ex quibus [d 1Kb] Castorius diaconus et Crispus subdiaconus institutus, ad eius obsequium usque in finem suum, per quem sanati sunt, adheserunt; et merito illius elegerunt sustinere iuga Domini, a quo a pena liberi sunt effecti.

 5. Quedam puella in hanc uitam ueniens, dexteram mortuam traxerat natura formante, et debilem manum in speciem glomi [e 1Kb] collegerant neruorum fila contracta: fluxa suo stamine digitorum tela [f 1Kb] marcebat. Tunc occurrens ad beatissimi Hilarii sepulturam, intercessione eius uiuacibus est officiis ordinata: paulatim mobiles uigor articulos stupentes  et [a 1Kb] ungues irrepsit. Post longa tempora manus illi tunc nata est, cum sensit munera confessoris. Exstincta manus uenit ab utero, uiua rediit de sancti sepulcro. Ecce quam larga remuneratoris est pietas, ut que natura non genuit, hic membra suppleret.

6. Nec illud quidem preterire conuenit, quod ceco felici post uota successit. Nam cum ad beati Martini limina pro recipiendo lumine intentus properaret, in sancti Hilarii preteriens templum ingressus est. Quo dum uigilias officio solito celebrarent clerici, mane facto, apertis oculis, ipse diem cepit aliis nuntiare, qui hoc semper egebat audire. Apud quem una semper nox erat, tenebras illi sanctus Hilarius ea nocte purgauit. Qui nunquam uiderat ornamenta diei, cepit illi nouus sol mire claritatis nasci. Tunc illi fabricata  sunt omnia, quando eorum uidere meruit facturam; et, ut ita dicam, quodam modo post se illi mundus est natus, cum factus est agnitus. Cecus [b 1Kb] ad beati Martini ecclesiam festinabat accedere, iste eum in suo templo dignatus est illuminare. Quanta micat gratia donatoris, qui preuenit desideria supplicantis!

7. Quid etiam dignum referam de tam regali mysterio, quod ab ipso est in regem collatum? Denique Clodoueus rex, dum contra hereticam gentem pugnaturus [c 1Kb] , armatas acies commouisset, media nocte meruit de basilica beati Hilarii lumen super se ueniens aspicere, admonitus insuper, ut festinanter, sed non sine uenerabilis loci oratione, aduersus hostes, conflictaturus descenderet. Quod ille diligenter  obseruans, et orationi occurrens, tanta prosperitate, altero pro se pugnaturo, processit ad bellum, ut intra horam diei tertiam ultra humana uota sortiretur a Domino uictoriam. Ubi multitudo occisorum cadauerum [d 1Kb] colles ex se uisa est erexisse. Ecce terribiliter formidanda prodigia, et delectabiliter amplectenda miracula. Parum illi fuit pro solatio regis, signum luminis ostendere, nisi aperte monita addidisset et uocis. Similis quedam contigit, Isrelitici populi tempore, huius causa uirtutis. Nam ibi columna ignis populum precesserat, hic figura lampadis admonebat.

8. uellem nosse quod fuerit tanti ardoris secretum mysterium, tam manifeste prolatum. Sed quantum  ipso inspirante uideor agnoscere, non tacebo. Nam contra hereticas acies, sicut olim in corpore, non cessauit spiritu dimicare [e 1Kb] . Quanta fuit illi semper  pro cultu catholice religionis auiditas, cum in requie posito adhuc sollicitudinis non desit ubertas! Nam qui tunc in synodo ad confundendum hostem uerba fidelia protulit, hic in campo arma tractauit uictorie.

9. Mulier in uico Tonaciaco, dum aquam ad opus suum deportaret die Dominico , manus eius attracta est, uenarum arefacto discursu. Tunc reuelatione commonita est ut ad sancti limina, si uellet salua fieri, properaret. Quo illa fidens nuntio, tanquam cum ipso sanitatis sue preuiatore, leta percurrit. Et dum in ecclesia psalleretur, similiter in absolutione, die Dominico, quo precesserat pena, secuta sunt gaudia. Ecce consuetudinem patroni singularis amabilem, qui  ut inueniat quod prestet, et causas exquirit. O beatum Hilarium omnium corde, ore, uoce cantandum! cuius tam larga benignitas est, ut non solum se alicui non abscondat, sed ultro ingerat! ueniamus ad alios uenerandi fructus miraculi.

10. Quedam paralytica, annis adulta puella, non merito, sine uite uiuebat officiis. Cui intra funus exstincti corporis tantum superstes anima palpitabat, et in toto cadauere lumina quasi sola uigebant, ac uelut mortua in se membra uigilantes oculi custodiebant. Non lingua torpens intra palati [f 12Kb] cameram [g 1Kb] uolubilis excurrebat, nec imo ducta de pectore uox collata poterat uerba disponere; non manus, cum soluta languesceret natura, debita seruitia dissoluebat, neque pes instabilis [h 1Kb] membrorum structuram  sustentabat, adhuc insuper totius corporis infabricata massa torpebat. Que in festiuitate beati Hilarii intra basilicam posita, cum ingenti fauore spectantibus omnibus est erecta. In unius ergo debilis corpore miracula plura sanctus compleuit. Attenuata genuum uestigia roborauit, linguam rigentem flexibilitati et facilitati uocis aptauit, ad usum lanificii debiles quondam palmas armauit, lineamenta uiscerum gratia pii muneris animauit. Aliquando uetus infans in uerba prorupit; et, quod est conspicuum, uoce prima, lactis alimenta quesiuit. Ergo ut tales cibos ante omnia posceret, quid aliud datur intelligi, nisi quando sanata est, tunc prius credidisse se nasci?

 11. Nec illud tam fidele mysterium obliuione noxia subtrahatur. Itaque cum duo negotiatores ad beati basilicam occurrissent, habentes formam cere  quasi socialiter in commune; quidam ex his alloquitur alterum, ut eam, etsi tam paruam rem, tamen tanto confessori uel libenter offerent, sed incassum sua uerba in animo socii nolentis expendit. Ipse tamen cum eodem collega suo in oratione prosternitur, ceramque illam occulte ante tremendi sepulcri cancellos exponit. Moxque ad omnem equalitatem cere ipsius species se diuisit, et pars illius fidelis oblatoris accepta, pars altera, uidentibus plurimis, uoluendo usque ad alios cancellos, nutu diuino, cum omni contumelia est repulsa, quasi nollet sanctus inuadere quod alter illi deuotus non obtulit; et quoniam semper abhorruit quod ex fide non uenit, tam certus in iudicio quam misericors est in uoto. O quam incorruptibilis arbiter claret!  Castior [Al., cautior] est iste in examinatione iudicii, quam in electione florum illa que ceram casta producit. Tunc itaque ille qui offerre noluit admissi criminis se teste confusus, et immensi pudoris reatu perculsus est; uidensque sibi a radice sue conscientie tante turpitudinis opprobria pullulasse, et in faciem suam occulte cognitionis facinora reuelata aspexit, considerauit, ingemuit, et fleuit, ut saltem lacrymarum fonte rigante dilueret quod corde delinquente fedauit. Qui postea maiora obtulit exactus, cere iudicio castigante.

12. Item cum iuxta consuetudinem quadam nocte cereus ibi illuminatus fuisset, casu super sepulcrum eius, qui intercessione sua [a 1Kb] mortuos uiuificat, ardens corruit, ita ut super [b 1Kb] mafortem quo cecidit, sine  lesione aliqua perarderet. Nam in quantum fuit cerei longitudo, cera iacens inuenta est, papyro consumpto, tanquam si confinium cera ipsa fecisset inter ignem et pallium, ut ab ipsa inueniretur defendi, per quam potuisset exuri. Attendite beneficium. Ut obediretur confessoris precepto, quam semper scit subdere [c 1Kb] , hic ceram ignis expauit, et quam in ardendi auxilium sumpserat, ipsa ei uisa est repugnare. Sed inter hec illud admonet potius ut dicatur, in uirtute confessoris, quas deducit cera flammas exstinxisse, et conuerso ordine illud a quo uorari potuit prefocasse. Diuerse species suam uise sunt naturam mutasse, et ne quid incendia lederent, pallium pro marmore, cera fuit pro flumine. Sed quantum est apud illum cerei lumen exstinguere,  qui cecorum lumen accendit? Aut cum ad alterius cadaueris sepulturam oculorum ignem redintegrat, quam facile credimus de sepulcro proprio ut flammas expellat?

13. uellem adhuc insatiatus sacratissimi uiri miracula quasi peculiariter decantare; sed uereor ne unde meam cupio deuotionem ostendere, auditoris animum fastidio nascente uidear obturare. Da mihi, pie, ueniam de textus huius paruitate, de casui culpam, ne dum hominis cupio uitare fastidia, uidear incurrere confessoris offensam, de quo exigua dicerem, si libros implerem. Sed presumo plurima de te minus dicere, ut de te legere populum breuitas plus inuitet, auxiliante Domino Deo nostro nunc et semper. Amen.



[uITA S. GERMANI.]





PRAEMONITIO IN uITAM SEQUENTEM S. GERMANI EPISCOPI PARISIENSIS.

 Sequentem uitam sancti Germani, pontificis Parisiensis, edimus ut exstat seculo I Benedictino cum notis cl. Mabillonii. Facile conueniunt omnes eam a uenantio Fortunato scriptam fuisse; de qua mentionem faciens Greg. Tur., lib. u Hist. Franc., cap. 8, si quis tamen, inquit, strenuus uirtutes illius [sancti Germani], quas in corpore fecit, sollicite uult inquirere, librum uite illius, qui a Fortunato presbytero compositus est, legens cuncta reperiet. Porro sanctus Germanus obiit an. 576, die 28 Maii, circa quod tempus eius uitam ab amicissimo eiusdem Fortunato conscriptam fuisse uerisimile est. Exstat illa apud Surium quoque et Bollandum, sub eadem die 28 Maii.





uITA SANCTI GERMANI URBIS PARISIACAE EPISCOPI. 

 1. Beatus [a 1Kb] igitur Germanus [b 1Kb] Parisiorum pontifex, territorii Augustodunensis indigena, patre  Eleutherio, matre quoque Eusebia, honestis honoratisque parentibus, procreatus est. Cuius genitrix  pro eo quod hunc post alterum intra breue spatium concepisset in utero, pudore mota muliebri, cupiebat ante partum infantem exstinguere; et accepta potione ut abortiuum proiiceret, dum nocere non posset, incubabat in uentre, ut pondere prefocaret quem uenena ledere non ualerent. Certabat mater cum paruulo, renitebatur infans ab utero; erat ergo pugna inter mulierem et uiscera. Ledebatur matrona, nec nocebatur infantia, obluctabatur sarcina, ne genitrix fieret parricida. Id actum est, ut seruatus incolumis, ipse illesus procederet, et matrem redderet innocentem. Erat hinc futura prenoscere, ante fecisse [Al., factam pro eo] uirtutem, quam nasci contigerit [a 1Kb] .

2. Deinde cum [b 1Kb] Auallone castro cum Stratidio  propinquo puer scholis excurreret, [c 1Kb] mater [d 1Kb] parentis, ut eius hereditatem acquireret, de adolescentis fallitura nece tractauit. Que temperatam potionem in ampullula condidit, uinum quoque in altera, precipiens puelle ut, uenientibus ambobus, illi porrigeret de uino, isti de maleficio. Sed ignorans ministra ampullulam mutat et pocula: uinum sancto Germano, uenenum dat Stratidio; et dum insonti preparatur interitus, auctor cadit in laqueum. Quo mater eius cognito, puellam increpat cum fletu, exstinxisse se filium. Cui Stratidio sollicite impenso studio, facto de ipsis maleficiis [e 1Kb] uario, etsi mors uitam non abstulit, tamen signum mortis infixit.

3. Hinc ad parentem suum sanctum Scopilionem  [f 1Kb] Lausia se conferens, moribus honestis alitus et institutus est. Qui cum fere mille passus longe a uico consisterent, iugiter ad matutinos currebant, ducti fidei calore, per tempestatem, per hiemem. Qui intra terni lustri [g 1Kb] spatium a beato Agrippino diaconus instituitur, et sequente triennio presbyter ordinatur.  Dehinc a pontifice [h 1Kb] Nectario abba ad sanctum Symphorianum [i 1Kb] merito dignus asciscitur. Quanta uero inibi abstinentia uixerit, quantis quoque uigiliis continuando durauerit, quibus eleemosynis profusus exstiterit, illa res una testis est: cum iam rebus reliquis pauperibus erogatis nec panis ipse resideret quatenus fratres reficerentur, qua de re insurgentibus aduersum se monachis, retrudens se in cellula, amare fleuit et doluit. Inter hec, ipso orante, quedam Anna matrona duorum [i 6Kb] saumariorum cum pane dirigit onera. Sequenti etiam die cum annona destinauit plena carpenti uehicula, ita ut exinde monachi cum saturarentur cibo, terrerentur miraculo [k 1Kb] . His itaque celeber intentus officiis, non desiit predicantis manifestari miraculis.

 4. Igitur quadam uice dum cibum fessus acciperet, ingrediente Amando monacho in fenile cum lumine, carbone decidente, flamma fenum corripuit, et arida nutrimenta uorax ignis allambit. Concurrentibus reliquis, nec tamen succurrentibus, tardius ipse prosiliens, rapta de foco cucuma, ascendens supra fabricam, concinens Alleluia, fundens paululum aque in crucis imaginem, restinxit incendia, ac de manu sancti imbre sedata est ignis unda, quam uix exstinguerent flumina. Quod tamen postero die, cuius insidiis actum est, hostis ipse confessus est.

5. [l 1Kb] Chariulfus quidam Francus partim uille basilice res obstinatus inuaserat. Quem cum uir Dei ad reddendum aliquatenus commoneret, nec tamen proficeret, ad orationem se conuertit, nec fides uindictam  distulit. Statim ex uicino ferus ursus exsiliens tres illius equos interfecit, nec sic a duritia resipiscit. Sequenti uero nocte duplicauit ultor perniciem. Sex iumenta interemit, nec sic quoque pena suffecit. Tertia idem nocte nouem uehicula prosternit, triplicato cadauere: sic labor crescebat  in cladem. Dehinc ad beatum uirum tardius dirigit puerum, agrum reformat inuasum, calamitas compescitur. Id actum est ut, bestia castigante, homo sensum acciperet, et daret non intelligenti bellua rationem.

6. Dehinc beatus Agricola [a 1Kb] Cabillonensis episcopus habens cubicularium grauiter ui febrium fessum, qui destinato animo totus pendebat in transitu, dirigit ad sanctum uirum intercedendi suffragium. Tunc, perceptis apicibus basilice sub porticu, ad sancti Symphoriani sepulcrum progreditur. Interea uir iustus orationi incubuit, terram corpore premens, et sidera mente transcendens; et quasi ante se habens presentiam Domini, pro uoto supplicis obsecrator accedit. [b 1Kb] Nam mox uicinus Redemptoris  auribus exauditur, et adhuc isto recubante in puluere, egrotum medicina perfudit, ac Iusto iacente in pauimento, languidus surgit de lectulo, [c 1Kb] ante currentem medelam, quam peroret qui supplicat, ita ut portitori redeunti obuiam puer occurreret, cui parabantur exsequie, ut non esset ambiguum eadem hora languidum saluti fuisse redditum, qua uir beatissimus fusus orasse comperitur.

7. Nec illud omitti conuenit, quod ad domum Ebronis pro fide Iusti collatum est. Cuius ingrediente domum, Anna matrona proclamat rem mirabilem se uidere. Inquisita a coniuge quid esset quod inspiceret, ait: Ecce beatus Germanus [d 1Kb] cornuta facie mihi uidetur incedere quod pene uix  ualeo aut intueri lumine, aut sermone conferre sanctum uirum, nouo more cornibus radiantem. Consternataque mirabatur mulier hominem nostro tempore in figura Moysi potuisse conspicere. Credendum quod et iste post colloquium Domini potuit a muliere cornu exaltatus agnosci. Cuius cause pauore Ebro eadem die iuxta sanctum sedere nullatenus presumpsit duplici pro merito, merore pariter et terrore.

8. Contigit ut pro uillis Augustudunensis Ecclesie Theodeberto regi Cabillone occurreret. Memor sancti Symphoriani in ingressu palatii, ita Spiritu Dei redundante locutus est, ut ante rex annueret quam uerba petitor explicaret. Cui et ore prophetico finem dixit de transitu. Quod [e 1Kb] paucis interim diebus  dum a Rhemis remeauit, in ipso itinere rex extrema sorte defecit, quasi sancti uiri sermo dictus fuisset ab angelo.

 9. Et quoniam beatissimo erat familiare in basilica sancti [f 1Kb] Symphoriani soli uigilias ducere, euntem eum monachus Siluester prosequitur. Et ingressi pariter ad sancti martyris tumulum, circa noctis medium, ab altari tumultum, frequentantem rumores, accipiunt, tanquam si ad rapinam collecta curreret multitudo. Credens enim uir Dei uersari latronum incursum, imperat monacho ante sepulcrum psallere. Ipse uero accedit ad altare. Dehinc illa turba ad monachum, quo psallebat, alacriter properat. Quo mactato grauiter et in terram proiecto, ac semiuiuo relicto, ueloces effugiunt. Qui uix uoce flebili cladem suam replicans, a demonibus se cesum graui congressu confessus est.

 10. Accidit ut Sabarici famulus, Aesarius nomine, ad uirum de quo loquimur iniuriam passus confugeret, supplicans ut quolibet pretio eum de insolentis domini seruitio liberaret. Quod indignatus Sabaricus pro Aesario, et coniuge, uel unico eius filio, octoginta solidos, pretii nomen, petiit, quominus famulos seruili ditione laxaret. Tamen hoc non dubitauit misericordia Iusti uel perquirere, uel donare. Quo pretio persoluto, contigit ut ante basilicam sepedictus Sabaricus preteriret, nec tamen orationi quoque occurreret. Qui domum suam ingrediens, statim affligitur, ligatur, et catenis reuinctus ad sanctum perducitur. Neque sic a pio uiro misericordia tollitur, sed statim missa prece, eius obtinente fide, purgatur. Tunc adiecit Sabaricus adhuc  uiginti aureos ad pretium quod acceperat, et de centum solidis crux ad sepulcrum beati Symphoriani ab ipso suspensa est: que usque hodie res est in testimonio. Qua occasione filii uel filie ita sancte conuersati sunt, ut per monasteria nunc regant agmina monachorum. Que causa modo mirabili profuit patri, uel germini, ut paruum [Forte, prauum] genitoris flagitium posteris transiret in lucrum.

11. In pago [g 1Kb] Alisiense res gesta est. Coniux illustris uiri uulfarii, Destasia nomine, uitalis spei destituta solatiis, lingue carens officiis, per biduum iam muta, spiritu deficiente decumbens, apparatis exsequiis iam palpitabat exanimis. Cui eulogiis per presbyterum suum directis et uiolenter adapertis  premortue dentibus, in ore transiectis, mox ut fauces semiuiue liquor benedictionis introiit, statim incipit premortua uite flatibus anhelare, oculi nece  preclusi lumen diei requirere, ut post funerum pallorem facies in ruborem transiret, donec cunctis stupentibus uiuificata consurgeret, et circumstantes auctorem muneris gratiam predicarent. Que singulis annis tributum uite soluit pro pretio.

12. Ceterum reuelationum suarum quis scrutator intreat, cui ante quatuor annorum curricula, ipsa episcopatus sui causa non est abscondita? Itaque positus in sopore, inspicit a quodam sene claues sibi porte Parisiace porrigi. Interrogans quid hoc fieret? accepit responsum, ut saluas eas faceret. Quod post ciuitatis eius episcopo decedente [a 1Kb] , dum precellentissimo regi [b 1Kb] Childeberto occurreret, in eius electione effectum illa uox promeruit. Ordinatusque pontifex, qualis quantusque se gesserit, hoc  expedire lingua mortalis non sufficit, quoniam supra hominem fuit omne quod edidit. Denique adeptus gradum cure pastoralis, de reliquo monachus persistebat. Hinc se frequentibus exercebat uigiliis, inde continuatis macerabat inediis. Pernoctabat algida senectus per hiemem sustinens dupliciter frigus, etatis et temporis, quod nec tolerare possint potulenti iuuenes: seipsum pene obliuiscens pro uictoria corporis, tanquam si simul accessissent dignitas et necessitas. Que uero eleemosyne tam de rebus ecclesie, quam populi oblatione, uel regio munere, per manus sancti facte sunt, solus ille, qui omnia scit et nouit et numerat.

13. Denique quadam uice precellentissimus Childebertus rex, cum ei direxisset sex millia solidorum,  pauperibus eroganda, expendens tria millia, reuertitur ad palatium: interrogatus a rege, si adhuc resideret quod egenis tribueret, respondit medietatem resedisse, nec inuenisse inopes, quibus totum expenderet. Cui rex inquit: Domine, dona quod restitit. Nam, Christo largiente, quod donetur non deficiet. Incidens aurata [c 1Kb] missoria, argentea uasa comminuens, quidquid primum habuit, dans sacerdoti, ne perderet. Erat ergo exspectanda contentio inter sacerdotem et principem. Faciebant apud se de misericordia pugnam et de pietate certamen, thesauros ut spargerent, et de suis talentis egeni ditescerent, festini ad futura lucra, ut [d 1Kb] bratheum semen sererent, et post messores accederent, aurolentam  per segetem, ut sacerdos locupletaretur regalibus thesauris, et in regem floreret gratia sacerdotis, qui suum solum hoc credidit, quod nudus aut egenus accepit.

14. Sed reuertamur ad ordinem. Quidam in [e 1Kb] Exona uico de fiscalibus famulis, Gildomeris nomine, cum die Dominico quiddam operatus sit, ita contrahitur digitis, ut unguium acumen partem transiret in alteram. Qui Parisius sancto uiro occurrit in oratorio, et oratione data, manuque peruncta oleo, ungues de palma retracte sunt. Digitis redditur organum, et in antiquo officio neruorum tela retexitur. Quem clericum post effectum, et ut integrum saluum faceret, peste liberauit et crimine.

15. Rursus quedam mulier, nomine Fauonia, in  urbe Parisiaca per nouem dies percipiens nichil preter pulticulam, ore aperto inhians, sancto uiro oblata est. Que, uelut ferro opposito, nulla lege poterat iungere dentes, aut labia. Quam in oratorio sacro perungens oleo, palpato undique capite, sine tarditate saluti restituit.

16. Accidit ut puella quedam de Medardi [f 1Kb] Meglidunensis familia, filans die Dominico, contracta manu, damnaretur supplicio. Qua contacta oleo, uirtus infudit remedium. Hinc stupentes digiti uigorem pristinum recipiscunt; oblitum artis officium reducti articuli meditantur, manus ramosa distenditur, et purgata uitio dextra saluti reducitur.

17. Recte creditur inserendum illud quoque miraculum. Bobolinus quidam, de uico [g 1Kb] Nouiome,  uehementer inimici peruasus insidiis, ad hominem Dei uinculis nexus adducitur, rebelli spiritu rotatus excutitur, nec lassatur [Forte, laxatur]. Qui, exorante sancto uiro, quasi de longo itinere ad se suamque mentem septimo die reuertitur. Sic dupliciter liberatus, dum fugit umbra de sensibus, catena cadit de manibus, et sanus redditur et solutus.

18. Hoc autem memorie iure perpetuo est tradendum. Quidam ex [h 1Kb] Nantharici familia, separatis ab inuicem maxillarum iuncturis, ore aperto, ad sanctum uirum perducitur. Quem signo crucis impresso sanitati redditum uetuit ne acciperet uini potum, aut carnis [i 1Kb] edulium. Qui, precepto postposito, ad normam sui languoris statim reductus est. Sed  ne preuaricantis negligentia iusto subtraheret gloriam, in [a 1Kb] Spedoteno uilla rursus ei oblatus est. Cuius loca maxillarum sancto perungens oleo, ac beatis manibus mentum astringens, et labia, Christi nomine inuocato, concussa sanctis digitis ad se iunctura reuertitur, et sue fidei merito saluus domum reducitur.

19. Item faber, Ligerius nomine, turbulenti demonis arreptus insania, ita bestiali feritate proruperat, ut, catenis collo manibusque reuinctus, uix ad beati uiri traheretur presentiam. Inde miserabilior, ut qui sustinebat ab hoste uiolentiam, ipsi adderetur altera pena per uincula. Quem tamen sacerdos apud se imperat detineri; et sicut septimo die Deus quieuit ab opere, ita et opera Dei, transacta hebdomada,  eripitur a demone, sicque in propria redire securus meruit liberatus ab hoste.

20. [b 1Kb] Waddo uir illuster, consilii regis particeps, typum dupliciter incurrens febris et frigoris, expurgandus sancti uiri presentatur obtutibus. Interea, hora solita, febre concussus grauissima, ut refrigeraretur, uel aquam instanter expostulat. Qua sibi denegata, in sancti pontificis insolescit iniuriam. uir tamen Dei contentus, ut obtineret uictoriam, oratione explicata, potum ei donans in calida, hominem reuocauit salutem ad pristinam, et imminens periculum tali curauit antidoto, febrem curans per calidam.

21. Nec illud est pretereundum similis cause miraculum. Regine [c 1Kb] Chrodosinte minister, [d 1Kb] Ulfus  nomine, [e 1Kb] typo uexabatur grauissime. Poscens suffragia medele perrexit ad pontificem. Quem uir Dei constanter ducit ad baptisterium. Sed exorante sancto cepit affligi grauius, in proximo liberandus. Postulat ardens, et estuans aque modicum, sed negatur. Qui fellis amaritudine suscitatus acerrime, balteum suum ad sancti uestigia proiecit clamans: Tu me, domine, interficis, cum sanare debueras. Sed hoc tibi notum sit, quia per te morior. uita mea a te erit requirenda a rege, uel a parentibus. Interdum [Boll. interea dum] pre calore per baptisterii pauimentum uolutatur. Orante beato uiro in soporem conuertitur et aliquantulum post somnum excitatus, ab ipso in omnem incolumitatem languidus reformatur. Inquisitus a pontifice cur tantum  locutus sit ad iniuriam sacerdotis, respondit solum ei gratias referens, nichil se de suis uerbis recordari confessus est.

22. Precellentissimus Childebertus rex cum  equum, necessarium ad sellam beati uiri, donasset uehiculum, rogat ipse qui dederat, ut eum sibi retineret, nec cuiquam tribueret. Interim beatus uir, postulante captiuo, equum donat in pretio, quoniam apud pontificem plus fuit, quam illa regis, uox pauperis. Iubet igitur ut quindecim eum uenundaret solidis: quem pauper ipse cum duceret, negotiator occurrit; emitque predictum equum duodecim aureis. Quo empto negotiator adducit ad stabulum. Sed quoniam minus dederat quam uir Dei preceperat, equus sub nocte moritur, ne sancti uerbum iret incassum. Unde sequenti die sellarem de stabulo, iunctis bobus, exstinctum retraxit emptor mortuum uehiculum. Qui uersa uice, capistro non capite, sed pedibus alligatus educitur.

 23. Est opere pretium illud memorie tradere, qualiter sacerdos Christi solitus erat de ipsis quoque regibus triumphare. Igitur cum glorioso Clotario regi occurrisset ex solito, nec tamen de sancto uiro stante ante palatium ei fuerit nuntiatum, mora facta ante uestibulum, non representatus, inde domum reuertitur. Sequens nox in oratorio uigiliis ducitur, rex dolore atque febris infestatione torquetur. uix primo diluculo ad domum ecclesie a proceribus concursatur; pena regis exponitur, ut sua uisitatione regis doloris uim mitiget, optimates deprecantur. Mox apud pietatem iniurie causa postponitur, qui ante nec nuntiabatur, intrat honoratus et exoratus palatium. Rex uix assurgit de lectulo, cesum se diuino flagello conqueritur. Allambit sancti palliolum,  uestem sacerdotis deducit per loca doloris. Culpam confessus criminis, mox dolor omnis fugatur; idque actum est, ut cuius incurrerat de contemptu periculum, sentiret tactu remedium.

24. In pago Parisiaco uico-Nouo res gesta est [f 1Kb] . Quidam in eodem loco impetu lupi rabidi laceratus et extra sensum effectus beato sacerdoti miseranter oblatus est. Hic ad illa sue artis recurrens suffragia, mox brachio olei benedicti liquore circumlito, et sacris eo digitis medicabiliter attrectato, pestis illa que uiscera, dolore grassante, peruaserat, loca fugit obsessa, et iam putredine resoluta, uigore pristino restituto, sine cunctatione uelut experrecto de sopore dolor recessit, mens rediit.

25. Item de uico [g 1Kb] Mantola Waldulfi cuiusdam ancilla,  anno, et nouem mensibus, graui cecitate percussa, per soporem admonita, ut fimbriam sancti si tangeret, mox uisum reciperet, die quadam sacerdoti occurrit; sed multa nocte circumdata ita constrictis  luminibus, ut unde oleum benedictum iniiceret, luminis aditum non prestaret. Tamen perunctis palpebris desuper et locis reliquis capitis, oratione data, pane et sale signato, mulieri precepit ad mansionem se condere. Ipse a primo somno in oratorio peruigil, circa medium noctis mulier clamat hospitem, se lacrymare profuse. Tum accenso lumine ab oculorum compage cernit manare sanguinem. Que cum eodem cruore mane ad sanctum rediit, sed ipse cum aqua palpebras fouens et abluens, orationibus additis, oculus unus apertus est; deinde altero peruncto mulier domum reuertitur. Dehinc eadem sub nocte nimium fuso sanguine, appropinquante die, sacerdoti se obtulit. Qui cum de regis occursu domum reuerteretur, ingressus in oratorium  statim mulieri alter oculus aperitur, et, prestante Domino, gemello se uidere lumine gratulatur.

26. Magnofledis [Al., Rannoslidis] puella cum talibus decepta illuderetur insidiis, ut quoties ad ecclesiam uoluisset accedere, gressum facere non ualeret, seruo Dei in uilla Sauara [a 1Kb] presentata est. Confestim ut sancti manus super caput puelle titubantis imponitur, tali inuestigatione occultus hospes [Al. hostis] detegitur, et se diu latuisse multo gemitu confitetur, nec in beati presentia clamat proprio se posse celare prestigio. Ergo ita se proditum et egressurum graui ardore conqueritur. Interim non cessante sacerdote manu crucis signum depingere, exspectantibus omnibus in musce similitudinem prorumpens, cum sanguine de naribus mulieris inimicus egressus  est. Quam sanitati restitutam, monachali ueste mutatam, Dei seruitio traditam bis triumphare fecit, hoste uicto uel seculo.

27. Quid illud quod sine mora curauit debilem dexteram? Cum ad festiuitatem sancti Martini Turonis ac essisset, egresso de monasterio offert se mulier barbara, manu neruis contracta, postulans medicinam. Quam sub casula receptam suo sputo illitam, uelut sparsum farine collectum commacerat. Hinc resudante dextera digitos tendit et replicat, torporem ueteratum ad uiuacitatem resuscitat. Et priusquam ueniret ad beati Martini ianuam, digitis suis extensam reddidit incolumem dexteram. Quam mox sentiens esse directam, mulierem a se [b 1Kb] repulsus est, ingressus basilicam.

 28. Deinde egrediente de predicta basilica, cum se ad mansionem seruus Dei reciperet, offert se manea altera palma digitis affixa, que prius tacta de saliua, dehinc oleo peruncta, pristine sanitati de presenti est reddita. Nam causas infirmitatis hoc erat sancto uiro curare, quod tangere.

29. Erat sane mirabile, quoties famulus Dei ad  Augustudunum uoluisset accedere, mox ad sanctum Symphorianum demones nuntiabant. Et occurrentes per Muruinum fletu gemituque clamabant: »uir sancto, si de locis cultis nos inconsideranter repellis, uel habitare concede siluarum per solitudinem, ut liceat miseris per deserta securos errare. Ante tuos oculos nec corpora nos celant, nec nemora.« Qui deflentes et sancti non tolerantes presentiam, admota eius dextra, de obsessis corporibus passim uertebantur in fugam, et de salute populi proiecta demonia lamentabantur.

30. Producatur in medium nobile illud miraculum. Cum regrederetur pontifex de sancto Symphoriano, castello Auallone [c 1Kb] iter agens ingreditur, ubi reorum multitudo tenebatur ergastulo. Hinc a Nicasio comite  inuitatus ad prandium, uir Dei cepit de misericordia habere colloquium, ut datis fideiussoribus laxarentur de uinculo, et partem culpe cederet pietatis intuitu. Quod ille facere distulit obstinato spiritu. Unde antequam perpranderet, se de mensa sanctus proripuit, et carceri subterraneo superiectus diutius orauit cum fletu, ut diuino conferretur auxilio, quod a temporali iudice non esset obtentum. Sic cursus ille lacrymarum per era surgit in celum, et gemitus peruenit ad uotum. Itaque deputatur angelus ad effectum. Dehinc uir uenerabilis spem promittens inclusos hortatur. Nec perdit sermo quod loquitur: Fides gestis impletur. Eo discedente, mox catenarum bace [d 1Kb] franguntur, uincte ianue reserantur, dies in carcerem reducitur, damnati de tenebris in  lucem procedunt, nec diutius pena tenuit quos torqueret. Sic erepti, Parisios occurrunt pontifici qui periclitabantur inclusi. Sed ut culpabilibus aliquid plus conferret, a rege quidquid fisco pro his debebatur obtinuit.

31. Dehinc ad sanctum uirum Nicasius cum uellet occurrere, et iam presentatus mox grauissimo casu in terra prostratus est et pene omnibus salutis destituto solatiis, ipso sancto intercedente, homini desperato uirtus et sensus regressus est. Mox balteum, quo cingebatur et spatam pro munere beato Germano contradidit, quod ipse comes dato pretio post redemit. Id actum est, ut quod prius incarceratis concedere distulit, hic duplicato fenore debitor compensaret, et aucta dote damna sarciret, prius pro  eis differens, post et se ipsum redimens. Ante non illis pius, modo et de se trepidus, didicit casu proprio erumnis succurrere alienis.

32. Prorsus illud stuporis retexatur in pagina. Eunte sancto uiro ad beati martyris Symphoriani occursum, dum de uico [e 1Kb] Ceruedone in Muruino progreditur, habitatores loci occurrentes suggerunt, ut  segetem [a 1Kb] Panitie mulieris uidue, nichil habentis residui, que ab ursis uastabatur, uisitare preciperet, et sancto suo aduentu repelleretur incursio. Qui concitus, ministris irridentibus, ad locum perducitur, et oratione data desuper fecit signaculum. Hinc instinctu diuino in parentales bestias feralis ira succenditur; odium nascitur in affectu, in pace pugna committitur. Furore bestie bis armantur, statim prefocatur unus ursus ab altero, et ipse qui restiterat, dum uellet foras egredi, sepis palo transfoditur. Sic utrique uastatores uno momento perimuntur et ipsi sibi confestim arma mortis effecti sunt. Post ipsi redeunti mulier pelles ursorum obtulit ex studio, et quasi uictori suo representat spolium, quod tamen omnino ipse recusauit accipere; et qui prius riserant,  penitere ceperunt, uidentes miraculum.

33. Et quoniam de Dei dono non debet esse fastidium, illud etiam breuiter ducimus explicandum. [b 1Kb] Beretrudis quedam mulier [c 1Kb] Munsunthi matrona dum tempore litaniarum prececatis oculis non posset ire cum populo audiens chorum psallentium, cum lacrymis domni Germani implorat auxilium. Tertia sequenti nocte per soporem uisus est ei uir beatissimus astare prope lectulum et quasi cecis oculis fecisse signaculum. Euigilans mulier marito narrat que gesta sunt. Mox stillante sanguine dies oculis redditur, et diuturnum post nubilum lumina sereno radio micuerunt. Clarescente quoque die ad missam cum populo progreditur mulier in processu, ita ut sancti uiri sic uisa per somnium esset imago remedium.

 34. Adest nec minus laudabile, reddita uita infantule. Cum in Turonico illustris uiri Pienti matrona exposite filie lamentaret extrema, et obseratis oculis nec anhelitu mobili respiraret infantula ad sancti uiri presentiam tota committit presidia. Qui per missum inuitatus, quantum ualet, ad conclamate puelle [d 1Kb] cadauer properat. Exceptus multis fletibus deplorante familia appropinquat subsellio, quo iam rigebat infantula. Celo uim facit questibus. Fere transacto inter hec hore unius spatio mobili singultu flatus puelle reducitur, uiscerum uitalis calor per membra diffunditur. Dehinc paulatim animata potum poposcit, ut biberet. Tunc a beato uiro pane signato,  uel calice degustato infantule, reuocate de funere,  totum uertitur in salutem. Que post in monasterio beate Radegundis felicioris uite terminum consummauit.

35. Quidam clericus de iuxta monasterio beati Siluestri in [e 1Kb] Ternoderinse, cum die Dominico, ut loquimur ex consuetudine, caligas circinasset, debilitatem manuum uel pedum incurrit. Sed de beato Siluestro gressus recepit officium, per soporem admonitus occurrit sancto Germano, poscens salutis compendium. A quo interrogatus, causam culpe confessus est. Tum imperat clerico ut clamaret per populum ne quis temere die operaretur Dominico. Quo quinto die transacto, superfuso oleo, debilis palma dirigitur, et ad propria eundi cum libertate dimittitur.

 36. In pago [f 1Kb] Amoniense quod gestum est replicetur. [g 1Kb] Rotegiaco uilla Parisiace Ecclesie septem ei uiri debacchantes oblati sunt. Quibus curatis unus, qui grauiore uexabatur spiritu, cum exire cogeretur, homini Dei professus est, expulso se de illo loco grauem lamentationem Parisiacis facere. Tunc fugata pestis de sancti uiri Germani transitu famam fudit per populos, et pastoris pro obitu gregem mouit in fletum. Qui tamen energumenus etsi seminauit mendacium, expulsus non defendit obsessum.

37. Et quia iusti opera crescere cogebant miracula, item in predicto loco offertur ei paralyticus, membris dissolutus, carpento subuectus, gressu destitutus et actu. Quo sanctificati olei liquore perfuso,  cum cutis summa tetigisset, uigor medullas introiit. Dehinc rediuiue manus ad usum mobilem redeunt, [h 1Kb] thorace pectoris uitali appulsus fit fortior, genua columnaris imbecillitas roboratur, plante solidatis basibus subriguntur. Inter hec tota membrorum fabrica reparatur; qui sanitate recepta, redeunte sancto uiro, occurrit in itinere preparato exenio, gratias Christo referens de reddito corpusculo.

38. Nec hoc pretereundum est, qualiter simili merito claruit uirtus in altero. Igitur Emmegisilus de uico [i 1Kb] Bucciaco, quidam puer admodum paruulus, membris paralyticus, in sella Parisios ad sanctum uirum, manibus baiulantium, delatus est. Nec  [i 1Kb] dextra uigens mobili, nec planta surgens stabili,  nec lingua sonans uolubili, totius debilitatis marcore captiuus, quodammodo sine nature ordine in rerum natura prefusus. Quem sanctus continuatim per triduum sacro liniens oleo sanitati restituens uno sub momento uoce, manu, uestigio. Cunctos stupor amplectitur, clamor in celum educitur omnem artem medicorum sanctum superasse Germanum

39. Item de eodem uico Bucciaco quedam occurrit Parisios ita manu contracta, ut unguium a cumen palmam foraret in intimam. Qui tantum oris sui ducta saliua pollice, neruorum distentionem, manus reformat imaginem.

40. Retinet eius laureas et pagus Bituricus. Igitur pastor bonus cum de uico Nouigento ad [a 1Kb] uicum  Nouum uisitandi gregis cura solita peruenisset, offert se quedam uetula annorum bis quaterna gerens in cecitate curricula. Cuius super oculos signum nostre redemptionis sacerdos imponens, imperat ut sequens iret qua pontifex pergeret. Altera quoque die cum predicto occurreret ei ex improuiso, sanguinem manantem de lumine, largo fonte, salutem suam oculi lacrymabant. Que inter reliquos astante sancto uiro conspicitur. Qui tollens se de confessu, mulierem ut pote cecam trahit in diuersorium, quo sibi erat cubiculum. Cuius lumina aqua tepida suis manibus abluens diem refudit in oculis. Que mox lucem inspicit, sancti uiri digitos insatiata gaudio suis immersit faucibus, pariterque ministris compunctione  deflentibus uidere se hominem, qui cecis pro pecunia in domo lumina dispensaret. Sed hec in cubiculo presente me gesta sunt.

41. Cum ad possessionem ecclesie, que dicitur [b 1Kb] Inethe, sacerdos accederet, quidam ei fit obuius, conquerens de quadam uilla se solum incolumem esse, uniuersos uero accolas graui tedio laborare. Cuius eulogiis ad infirmos portatis, statim ab egrotis languor omnis fugatus est, et primo gustu eulogiarum morbus cum pane consumptus est. Sic fuit ab illa turba cum esca sanitas manducata.

42. Item cum Parisios ad [c 1Kb] basilicam beate Crucis uir Dei procederet, mulier paruulum in albis, ultimo flatu palpitantem et iam migraturum, ante sanctum  exposuit, dicens: Pie pater, si uelles ad lamentantem respicere, mater flebilis non orbarer; neque hinc discedere malles plenam gemitu, uacuatam de fructu. Et nisi festines succurrere, uides infelicem, extorquente morte, rapi natum ab ubere. Aut filium restitue, aut pariter cum ipso funeraturam me obtine. Indulge, pastor, misere, quam suus dolor facit audacem. Qua flebiliter poscente, mox ut beati dextera supra expirantem signum crucis impressit, quasi uigil de sopore lac matris expetiit, qui iam frigebat in funere. Ita momento temporis filius de mortis fauce, mater tollitur de merore. Hinc circumstans populus, stupore concutitur, fragor in partes attollitur, gratias Creatori referentes de premio, tempore, sacerdotis precipuo, a quo morbis iugiter et mortibus  imperetur.

43. Deinde accedente in [d 1Kb] Bradeia uico pagi Parisiaci, missa celebrata, ei in sacrario cathedra deportata offertur paralytica, uniuersorum membrorum damnata gerens officia, nullum uigorem retinens plante uel dextere. Mox habens in eo fiduciam qui dona sibi larga prestabat, eam ut uitalis olei, benedictione superliniuit, statim morbus excluditur, salubris uigor illabitur; recreatisque uisceribus melius renascitur saluti, quam germini, plus adquirens ex munere quam sumpsisset origine. Ita ut suis postea manibus tunicam sancto faceret, quasi acquisite tributaria medicine.

44. [e 1Kb] Tradidit memorie quod iuuat in laude. Itaque Audegisilus, maior domus regie, cum quartano  typo grauiter ageretur, occurrit beato uiro, fidens de beneficio. Homo Dei in sua cella deputat, et cum uno diacono residere iubet inclusum. Tum anxius, et ieiunans minister, quid faceret, excogitat trepidus, unde curaretur infirmus. Idcirco febricitantem uirum, Dei serui, [f 5Kb] rachena undique obuolutum componit eius in lectulo. Eadem quoque die tactu uestis nobilis, quasi impetu fluminis, ita quartane febris ignis omnis exstinctus est. Et redeunte de prandio, reserato cubiculo, sanus surrexit e lectulo, exsultante ministro pro sanitatis premio, tunc sibi resoluto ieiunio. Sic tactu beati uestis salutem operatus est absens.

45. Exsequamur itineris accepti uiaticum. Itaque  cum [a 1Kb] Pictauis uir Dei ad beatum confessorem proficisceretur Hilarium, quedam Baudo-Feisa de [b 1Kb] Sene-Corbiaco uilla, inter duos uix aduecta, ei representata est, que erat muta, clauda, uel manca. Lingua rigebat immobilis, anhelitu palpitante, pars erat tota de funere, ut uidentibus oculis reliquum esset cadaueris. Super quam misericorditer ut signum sacre crucis expressit, confestim omnis uigor per membra diffunditur, uenarum fluxuosi riuuli suscitantur, neruorum imbecillis stupor excutitur, naturalibus motibus ad uitalem usum tota fabrica renouatur. Mox lingue plectrum resoluitur, digitorum glomi tenduntur, pedum bases solidantur, totamque uiscerum molem hoc fuit apud sanctum uiuificare, quod tangere. Que conualescente medela  tertia die ciuitatem sancto gratias referens suis occurrit uestigiis.

46. Opere pretium creditur etiam illud inserere curationis preconium. Pago [c 1Kb] uindocinensi uir beatus dum preteriret, in [d 1Kb] Ransidonem manendi gratia declinauit, ubi [e 1Kb] tanti robur benedictionis inualuit, ut stipulam lectuli, in quo uir sanctus requieuit, quisquis fideliter abstulit, donum medele portauerit, et de semine palee frugem meteret medicine.

47. Reddat hic testimonium nobilis facti urbs [f 1Kb] Namnetum. Quo uir Dei accedens, religioso admodum exceptus obsequio, occurrit ei Tecla, Damiani matrona, hominis prompti negotiis, supplicans ut uirum suum aut ipse pastor, aut missi sui requirerent. Quo quia ipsi fuit accessus difficilis, cum [g 1Kb]  chrismariis suis diaconum direxit. Qui percurrens ad hominem, ut sibi iussum fuerat, infirmi uiscera tangit. Altera die exoratus ipse sacerdos accedit ad debilem, qui duplici sub tortore, hinc pressus ualetudine, inde podagre uulnere cruciabatur, homo miserandus procaciter. Tum sacerdos altissimi infirmum oleo benedicto perunxit. Eo momento debilis statim manibus directis longinquo de languore, gressu solidato, prosiliuit.

48. Sed ut duplicaretur in una domo mysterium, et que precessit in patre medela, perueniret ad prolem, habentes filiam offerunt ei nomine Mariam cecam, surdam et mutam. Exponunt uiuum [h 1Kb] cadauer ante sancti uestigia, dicentes: Bone pastor, adhuc  quod huic languide medicine restat impende. Nam tibi credimus reseruatum, unde teneres preconium, ut restituta familia acquirat a sacerdote quod amisit de germine. Tunc pietas insignis aduocatur in lacrymas; mox ad militie sue belliger arma conuertitur, et ad obtinendam uictoriam preces offert fortis orator. Tunc uir beatus surgens ab oratione,  oleo benedicto loca perungens capitis, in Trinitatis nomine trino depulso languore, statim patefactis aurium oculorumque meatibus, plaudentibus uniuersis, muta loquax effecta est. Quo facto negotiatores ciuitatis Namnetice quisque sui remedium, pecuniam, ut potuit, sancto uiro dispensandam pauperibus, deuote uel obtulit, uel direxit.

49. [i 1Kb] Leudegisilus, uir illuster, iuxta quod ipso professus est, cum aliquis ex familia sue domus incurreret typum cuiuscunque febris, aut aliquid frigoris, lauans illas litteras, quas in subscriptione manus sancti depinxerat, quamplures suos hac medela saluti restituit.

50. Breuiter his perstrictis, prosequamur ex reliquis. Chusinus quidam, incongrue dum die Dominico  equo curam impenderet, missa manu in uulnere, digitus eius intumuit. Hinc grassante feruore tota pars brachii relaxatur putredine. Qui per [i 1Kb] Belsam sancto itinerante, ut ad domum suam diuerteret, precibus fusis, obtinuit. Mox eius brachium uir Dei aqua calida confouit; insuper oleo benedicto perungens, superpositis caulis foliis, mirificus medicus alligauit. Sic quidquid inerat ulceris, pretiosa cura restinxit. Post ipse gratias referens sancto uiro occurrit tali curatus malagmate.

51. Item seruus Ecclesie, Libanius nomine, die Dominico sepem inconsulte dum clauderet, manus ei contracte sunt ultione presenti, qui ad sanctum uirum Parisios morbo castigante percurrit. Quem olei benedicti liquore perfusum, ac mysterii potius unguento  respersum, addita oratione, incolumitati restituit.

52. Per singulorum compendia currant rerum miracula. Namque Andulfus, Ecclesie Parisiace clericus, dum [k 1Kb] die Resurrectionis in uineola sua nuces ab arbore excuteret, pro eo quod operatus est in die illuminationis, cecitate percussus est, et uultu tenebroso perstitit anni spatio. Dehinc pontifici oblatus, et sancto unguine perfusus, diei rursus redditus, et sacerdotis serenum purgauit clerici nubilum. Sic quidquid minister amisit, medicabilis presul obtinuit.

53. Et quia crescunt genera miraculorum per tempora, cum regi presentandus uir beatus occurreret  uilla Roteiaco, clericus ei nequitie spiritu uexatus adducitur. Unde expulso aduersario uidentibus circumstantibus, uelut auis paruula de capite energumeni, umbra fugata, egreditur. Quam dum reliqui per domum uolitantem insequerentur, ipse sanctus suis eam contriuit uestigiis; et cum pede comprimeretur, conuersa est repente fallax in sanguinem,  geminato preconio, ut nec calcaretur, et sui casus indicio multifarius artifex fieret sanguis, reus sanguinum.

54. Producat [a 1Kb] pagus Oximensis inter nostra quod suum est, ne teneatur in obscuro posteritati res luminis. Siquidem uir sanctissimus ad [b 1Kb] uillam Tasiliacum cum declinasset itinere, offertur ei mulier, cui duplex morbus erat, inde uetustas, hinc cecitas. Salutem deprecari uerbis trementibus incepit, qua supplicatione motus senis mulieris, et debilis, oratione precedente, oleo superfuso, lucerne oculorum reddunt luminis radios, et datis specularibus tenebre fugerunt. Qua illuminata, Deo reddentes gloriam, per quem Christus operatur, astantes sancti Germani preconati sunt merita.

 55. Dinumerandi sunt morbi, ut predicetur fons medici. Daningus, Ardulfi filius, ita capite, oculis, et totis hydropis morbo tensus erat uisceribus, ut in utris similitudinem quasi totus uenter esset, penetratis uitalibus, uelut uitrum, perluceret infecta cutis intrinsecus. Qui, a medicis desperatus, ad beati confugit extrema sorte remedium. Quem mox uestibus exutum, et sacris manibus perunctum, hydropis inclusus liquor liquore consumitur et aqua infusione olei desiccatur. Sic modo admirabili nec humor foris egressus est, nec intus languor retentus est, arte predicabili humorem ex humore siccari.

56. Item cum ad basilicam beatissimorum Geruasii et Protasii uigilaturus accederet, quidam cecus institit, misericordiam postulans. Cui uir Dei precepit  inter altare et sanctorum reliquias ut iaceret. Quo peracto, primo diluculo mox super oculos signum crucis intulit, lux effulsit. Et totus labor medici curam, uirtute crucis, impendit.

57. Mulier de Oximense, petens redemptionem a sancto uiro, qua sorte, nichil accipere meruit. Dehinc Britannum presbyterum pro infirmitate rectoris patrie sue benedictionem predicti et reliquias expetiit.  Qui iter suum egrediens, mansionem in uilla qua predicta mulier habitabat obtinuit. Quam maritus allocutus, ut sicut alii, et ipsi ad reliquias domni Germani occurrerent. Que despexit pro eo quod ei sanctus uir redemptionem non dederat. Sed statim in loco quo stetit, uelut fixa stipite, gressum mouere non potuit; manibusque contractis ad reliquias sancti, manu mariti portata est. Inter hec, dicti penitens, miserante pio uiro, saluti reducta est, confitens eius despectu sibi repentinum accessisse periculum.

58. Et quoniam, suo merito, semina salutis per queque loca dispersa sunt, contigit ut uenerabilis Flameris, abba de [c 1Kb] Canone Turonico, manu beati Germani subscriptam accepisset epistolam. Qui cum suum monachum per duos annos, febribus decubantem,  ad lectulum uisitaret, requirit infirmus unde uenisset pagina. Respondit abba, a domno Germano sibi fuisse directam. Quam petiit sibi porrigi. Qui de subscriptione eius lingua detergens litteram, salus descendit in uiscera, et atramenti pictura cuncta uicit unguenta. Unde approbatum est, languido recuperato, ut dicamus communiter, de sancti subscriptione sibi salutem linxisse.

59. Dehinc cum ad [d 1Kb] Carnonam Castellum accederet, quidam se ei ingerit manu contracta debilis, pro eo quod die Dominico aliquid operatus sit. Quem precepit in uilla [e 1Kb] Cariaco post se festinum occurrere. Quo accedente, dum digitos eius sacro perungeret [f 1Kb] oleo, subito sicca palma reuirescit ex altera. Astricta cutis ossibus, intercurrente humore, relaxauit  articulos, iuncture pene disiuncte retenduntur in digitos, ariditas diuturna suffusa reflorescit in uena, statimque uulnere clausa dextera inter manus medici sana redditur et distensa.

60. Accidit ut sanctus uir remeans de Namnetico, domum Nunnichi [g 1Kb] illustris illustraret uestigio. De cuius ueste, matrona rapto fideliter filo, recondit in oratorio, que ualetudinem [h 1Kb] irruens, uigiliis in honore sancti solemniter celebratis, [i 3Kb] ac missa reuocata,  de presenti curata est. Ita beatissimus non solum manu sanauit quod tetigit, sed nominatus curas sparsit.

61. Attila, uir illuster, ac regalis aule domesticus, corruens in balneo, leso grauiter brachio computruerat ipsa tota manus ab humero. Qui, medico adhibito, dum curam uellet impendere, rupta uena uiscerum, pene omnis in momento uite sanguis effusus est. Nuntiatur pontifici hominem esse in funere, pietatis impulsu occurrit senior, quem lacrymis conclamatum sine ulla spe oculis clausis oppressum inuenit expositum. Cuius uix adaperit fauces cum cultelli manubrio, oratione prius data intulit ei in ore paululum aque frigide semel, secundo, uel tertio. Interim exspectans quis esset rei exitus, assedit circa lectulum. Transacta fere  hora, rediuiuo singultu exanimatus concutitur, ac mollis motu anhelitus euocatus reducitur. Faucium meatus, relaxatis uisceribus, spiritu intercurrente, reducitur, paulatim conualescens, uita de morte reuertitur. Dehinc quasi de sopore expergefactus interrogat ad caput eius quis fuit? Adesse domnum Germanum a circumstantibus dicitur. Postulat manum sancti sibi dignanter porrigi, ita incipiens ulloqui: Domne, tu me reuocasti longo euntem itinere. Statimque obtulit sacculum plenum pecunia et balteum ampli ponderis, quos pauperibus erogaret, mercedem uite, uel gratie.

62. Pergens Augustudunum uir sanctus Rotagiaco dum peruenit, comperit ab Abbone quosdam retrusos in carcere. Igitur pro absoluendis, supplex, tribuno  suggerit, sed ille durus non annuit. Hinc ipse, cauto consilio, dum dicit se campum circumire, currit deuotus ad carcerem. Itaque ad exorandum prouolutus sternitur, ibique tempore nocturno catene discusse sunt, ualidus tormenti rigor ad fragmenta redigitur. Sera grauis illiditur, postis cardine uellitur, feralis carcer recluditur, damnati ad uitales auras quasi redeunt de sepulcro. Ita fit ut ei Rotagiaco, matutino tempore, ingressi occurrerent; et qui sancto non prestitit pro absolutis reis, tribunus reus effectus est.

63. Igitur cunctorum saluti semper instans sollicitus, cum [a 1Kb] Bituricas accessisset pro ordinatione [b 1Kb] Felicis episcopi, predicante sacerdote, Sigericus quidam Iudeus, fidei sacramento percepto, conuersus est, habens in Iudaismo Mammonam nomine  coniugem. Que cum de conuersione nec mentionem reciperet, et per missos beati admonita refugeret, facta ab eo uigilia, doctor ipse profectus est. Que cum beatum uirum nec uisu uellet intendere, cantato cursu tertie, manum suam pontifex ad mulieris frontem dignanter admouit, pietatis ex opere. Statim a circumstantibus de mulieris naribus scintillante  igne, fumus egredi uisus est ut cunctis clarefieret, eiecto insidiatore, mulierem usque tunc illum saluti sue repugnasse per obsidem. Tunc exonerata inimici fasce, respirans, confessa est nunquam se prius faciem beati uiri potuisse conspicere. Qua petente, ac precante, effici Christiana cum propria domo promeruit, et quasi capite subdito, exemplo eius, multi Iudeorum conuersi sunt.

64. Decet hic illud inseri, qualiter peregrinula sit reuocata lux oculi. Itaque pergens Augustudunum pro ordinatione [c 1Kb] Syagrii episcopi, huc inter reliquos ciues Florentinus illuster pro consensu delatus est, habens neuum in oculo, speciositati derogans aliquantulum, ne florens haberetur in uultu. Interea dum laudes acclamantur episcopo, a quodam ignorante  ex improuiso percutitur eodem in oculo, euulsoque de loco cepit supra maxillam dubio pendere cum uisu. Qui cursu prepropero ad beatum Germanum cum clamore prosequitur, multa ipse concrepitans, ut loqui solet calamitas. Tunc sancti Germani manu lumen in locum reducitur, et ab eo ad beatum [d 1Kb] Symphorianum dirigitur. Qui pro ipso tandiu uigiliis institit, donec amissus oculus, purgata pristina macula, addito beneficio, integrior redditur, et melius redit post uulnera, quam quod natus fuerat per naturam. Qui [e 1Kb] Florentinus deinceps [f 1Kb] Matascone ordinatus est episcopus.

65. Quanta uero fuerit uirtus eius signaculi, adest inter reliqua res ista testimonii, que producitur in sequenti. Cum de basilica sancti Martini ad uillam  sancte ecclesie [g 1Kb] Seueriaco recurreret, adiungit in itinere quemdam Amantium iuuenem, quem deprehendit a Iudeis duci nexum in ferreis. Requiritur quid fecerit. Puer respondit, ueraciter ob hoc duci in uinculis, quia se recusaret legibus subdi Iudaicis. Tunc dissimulabant cum claue Iudei uincula ferri reserare. Facto a sancto uiro desuper crucis signaculo, mox ferri sera reuellitur.

66. Itidem cum Parisios ad basilicam sanctorum Geruasii et Protasii, orandi causa, procederet, ianuis obseratis ingressus illi negatus est. Tunc requisitis clauibus, nec ipsis aperientibus, sic reserauit pessulum, facto crucis signaculo. Stupor animos inuasit presenti miraculo, aperiri de uirtute, quod  claue duce non potuit. Hec quoque ueneranda presente me gesta sunt.

67. Et quia beato uiro nullum obstitit metallum, cum ligna, saxa, ferramenta ante ipsum soluta sunt, accidit una dierum Parisiis orationem cum daret ad ostium carceris, sequenti nocte trusis apparet lumen in carcere. uisus est eis admonere quod foderent, ut foris procederent. Qui dicentes ad inuicem domnum  Germanum se uidisse, et signa singuli referunt. Inuenta costa de pecude, fodientes amouent lapidem, et predicto amico Dei occurrunt ad ecclesiam matutino tempore, cum rediret ad requiem. Sic multis causa salutis fuit imago pontificis, et ad uicem beati Petri, dedit nostri sacerdotis ipsa figura remedia.

68. De hinc, illis ereptis, tribunus ciuitatis seuire cepit in milites, deputans eorum fuisse negligentiam, quod uiro sanctissimo deputatur ad gloriam. Conuersa in custodes iracundia iudicis, qui solebant asseruare, tradidit seruandos in carcere, et ablatis clauibus iudex fit custos custodibus. Interim uir beatus tribunum uocat ad prandium. Ac dum pariter sederent in eodem conuiuio, ad mensam sancti uiri occurrunt et ipsi qui fuerant missi pro reis in compede.  Claues habens in manibus, cum tribunus de ereptis uix crederet quod uideret, agnoscens se sic custodisse similiter, sicut et milites carcerem, data uicissim uenia, culpa transit in gratiam.

69. Inferat [a 1Kb] Aurelianis nobile uiri preconium. Qua de ciuitate uir sanctus progrediens damnatorum uoces exaudiuit in carcere, quo certe subterraneum habebatur ergastulum. Quo super ascendens, et prostratus accubans, orationem dedit amicus Christi cum lacrymis. Prorsus obtentu oraculi insequenti nocte carcere patefacto ad basilicam sancti Aniani confugiunt. Et ita beatus pontifex quamuis pretercundo post se reliquit suffragium.

70. Non fastidium sit audire quod Christus prestat fidelibus, dum miraculorum simul uirtus crescit  et numerus. Itaque sanctissimo occurrit quidam Parisiis, cuius, quasi pugnus, extuberauerat oculus, ut etiam dictus uergeret in ruina post uulnera. Quo rogante, uir Dei de saliua oris sui oculum illiniens medelam lumini reuocauit et gratiam.

71. [b 1Kb] Mouerta quedam Parisiis pustulam habens in brachio, cruciata doloribus, occurrens beato uiro pari medicamine, tactu saliue curata est.

72. Sed si exsequamur miraculorum singula, que suis gestis presenti floruerunt in uita, hec sine fine sunt cepta, non erit modus in pagina. Quia quacunque pontificis se conuertit presentia, nulla morborum generibus defuit medicina; et quanta se obtulerunt languentium uulnera, salutis fudit tot semina. Namque prima pontificis exsequamur, uel ultima,  cum per saliuam oris sui multa curata fuerint ulcera, purgata sint energumena. Ante quem quamuis occulte uenisset hostis nequitia, statim se manifestauit fraudulenta fallacia, ac de conspectu sancti uiri quia celari non poterant, nec tolerabant presentiam, terribili ululatu sua gemebant incendia, passim per loca uolitantia exponebant, et crimina suspensi per era, frequenter nec interrogati confitebantur et nomina. Cum sepe suo impulsu currebant ad sanctum uirum crucianda demonia. Cuius  minister quo loco sancti tenebat baculum, illic energumenus pendebat religatus ereo uinculo, et quasi clauis affixo tenebatur uestigio.

73. Et quia sancto uiro sepe inimici tendebantur insidie, ut aut equus lapsum incurreret, uel ramus arboris tangeret, aut aqua uallis uel glacies periculum generaret, mox qui aut quanti aut qualiter totum energumena factum, omne confitebantur et numerum. Cum uero pedem efferret de domo, uel ecclesia, uideres strages demonum ante tanti pontificis ac triumphatoris obtutum. Cadebant circa sancti cateruatim uestigia diuersis modis effusa. Hec muta, illa clamantia; illa fixa, hec lubrica. Et uelut ad iudicem, dum gesta referrent propria, non effugiebant tormenta. Sed ad sancti preconium quanta  est hec laudatio, cum ineffabiliter multa et stupenda ab eo fierent sub momento?

74. Ceterum eleemosynis quantum fuerit prodigus, explicari non poterit, nec si totius populi uox in uno se glutinet. Qui frequenter contentus una casula, uel tunica, quidquid erat residui, nudum pauperem uestiebat, ut inops calefieret largitore algente. Quanta etiam fuerit redemptionis effusio, nullatenus explicabitur uel loco uel numero. Unde sunt contigue gentes in testimonium, Hispanus, Scottus, Britto, Wasco, Saxo, Burgundio, cum ad nomen beati concurrerent, undique liberandi iugo seruitii. Cum uero aliquatenus nichil esset pre manibus, tristis sedens et anxius, seuerior in uultu, austerus  erat alloquio. Tunc si fortassis ab aliquo inuitaretur ad prandium, compellebat conuiuas aut ministros proprios, ut conferentes pariter, unde uel unum captiuum seruitio liberarent, et sic aliquantulum sacerdotis respiraret animus ex merore. Quod si Dominus aliquid per manus sancti dispensandum alicunde dirigeret, mox in spiritu preuidens, solitus erat dicere: Gratias agamus diuine clementie, nam unde fiat redemptio, appropinquauit. Continuo sine ambiguitate presens probabatur effectus. Quod dum accepisset in manibus, resoluta ruga frontis, uultu florebat senior, gressu pergebat alacrior, lingua fluebat iucundior, ut crederes hominem pro redimendis aliis se ipsum seruitutis uinculo liberandum.

75. Quis uero digne repetat quanta uirtus uerborum  ab ore rotabatur, cum predicaret in populum ut omni litterature nasceretur stupor, et fieret in commune generalis compunctio, atque ex ore dicentis crederes ut uerba formarentur ab angelo, dum plusquam homo loqueretur translatus in mentis excessu, cum, abrasis maculis, sinceritate dogmatis pectora plebis cogeret diuinis effragrare pigmentis?

76. Qui equitans in itinere, semper de Deo aliquid aut uerbo contulit, aut cantauit, [c 2Kb] cursum nudo capite dicens, etsi nix aut imber urgeret. Cum uero uenit ad mensam, confestim recitans affuit minister  diuina colloquia, ut inter cibi fercula, animi pastus alimento plus saturaretur conuiua. Nullum tempus interpolans quo non aut aliis prodesset, aut non ipse proficeret.

77. Quantam uero uigiliarum curam semper impenderet, quis enarret, aut toleratos algores ardore fidei predicet, cum frequenter in lectulo, antequam reliquos de sopore commoneret assurgere, quinquaginta psalmos, uel amplius, indefessus in templo sui pectoris Domino decantaret? Sed quis illud furtum [a 1Kb] felix uel auditu senserit, uel uisu deprehenderit, cum ipse de lectulo frequenter sine caligis, ne sentiretur ab aliquo, perrexit in oratorium, nullum sibi cupiens testem [b 1Kb] in illud furtum preter Christum occurrere? Qui celebrata uigilia remeans ad lectulum,  quasi nichil egerit, tunc primum reliquos excitaret. Quanta uero ad psallendum fuit constantia, dum uelut ferri rigore induta caro subsisteret, cum saxa frigus decrustaret, et aquas in crustam uerteret? Qui cum suis uisceribus dimicaret et uinceret, pene seipsum obliuiscens, ut domestico tormento, superato corpore, de se triumphum in pace, factus martyr, acquireret, ut se mutantibus clericis, [c 1Kb] sine uicissitudine ipse decantandi modulamina non finiret. Cum pene hoc incredibiliter dicitur quod scitur: quia tertia noctis hora ingrediens in ecclesiam, non est egressus ulterius psallentium ab ordine, donec, clarescente die, decantatus solemniter cursus uniuersus consummaretur ex canone. Cum uero domum  regrederetur fatigatus etate, uel frigore, aut illata diuersorum inquietabat suggestio, aut ab ipso requirebatur ubi preberet suffragium, ut etiam ad requiem reclinanti, uel paululum de querelis occurrentium afflictorum, uel pauperum, crux pararetur in lectulo, postponens suas iniurias, ne suggerentem premeret illata necessitas. Paratus pro misericordia, semper currens pro uenia pater et pastor populi, ad se alienas causas transferens et querelas, aut pro parte mitigabat, dolores compatiens, aut, quantum posset, ex toto curabat corde subueniens.

78. In tantum quoque sacris amplificatus prouectibus, etiam diem beati sui transitus ita predixit, ut subdimus. Ante aliquos dies nam uocans ad se notarium suum, imperat in cubiculum supra lectum  suum scribere hoc tantummodo, quinto Kalendas Iunias; sed nescientibus omnibus quid hoc esset, post eius sanctus discessus manifestauit de seculo. Nam neque hoc Dominus familiari anime abscondere pertulit. Denique eadem die post peractum prelium beatus migrauit ad Christum. His et consimilibus studiis occupatus, ac semper intentus, fere octogenarius per orbem mirandis actibus asciscendus martyribus, apostolis aggregandus, glorificandus meritis, coronandus in populis, ereptus corporeo uinculo, immaculato spiritu beatis fidei dotibus perpetualiter uicturus, [d 2Kb] uictor euolauit ad celos, regnante Domino nostro Iesu Christo, cui est gloria, honor et potestas in secula seculorum. Amen.



[uITA S. ALBINI.]





PRAEMONITIO IN uITAM SEQUENTEM SANCTI ALBINI EPISCOPI ANDEGAuENSIS.

 Sancti Albini uitam a Fortunato conscriptam fuisse, testis est Greg. Turon. lib. de Gl. confess., cap. 96. his uerbis: »Albinus autem conf., cuius nuper uite liber a Fortunato est conscriptus presbytero,« etc. Item in epistola, que circumfertur sub nomine Greg. Turon., scripta ad sanctum Germanum, pontificem Parisiensem, narrat ille uitam sancti Albini, a Fortunato concinnatam, a se emendatam fuisse, siue purgatam ab iis erroribus que amanuensium imperitia in eamdem irrepserant. Sed ea epistola, doctorum uirorum suffragiis. Gregorio Turonensi abiudicatur, ut ostendit Ioan. Launoius in Dissert. ea de re scripta, et nos alibi adnotabimus.

Auctores Historie Litter. Franc. existimant eam uitam a Fortunato elucubratam fuisse ad an. 580 circiter, eum Gregorius Turonensis in lib. de Glor. conf. [ut retulimus] eiusdem meminerit, tanquam recens edite. Is  porro illud suum opus de Gl. conf. non multo ante an. 588 confecit, cum in eo de funere Radegundis loquatur, uita functe an. 587.

Porro si Fortunatus uitam beati Albini non ante annum 576, uel 577, concinnasse dicendus est, plane commentitia, et apocrypha euincitur supra citata epistola Greg. Tur. ad sanctum Germanum, episcopum Parisiensem, cum hic eodem an. 576 decesserit, ut diximus in notis ad eius uitam. Qui enim poterat ad eum adhuc superstitem Gregorius uitam sancti Albini, editam a Fortunato, a se uero emendatam mittere? Quo circa miror cl. Liruti hoc solum testimonio, quod ex apocrypha epistola Gregorii petitur, definire uitam sancti Albini elucubratam a Fortunato fuisse, superiore Gregorii eiusdem testimonio pretermisso.

Hanc autem uitam sancti Albini a Fortunato scriptam, edimus, ut exstat seculo I Bened., primum edita a Surio ad diem I Martii, tum a cl. Mabillonio ad duo uetera mss. emendata, et notis illustrata. Bollandiste quoque eamdem exhibent ad diem I Martii, notis auctam, e quibus nonnullas subiiciemus, ubi opportunum uidebitur, ad maiorem lucem uite sancti Albini afferendam.





uITA [a 1Kb] SANCTI ALBINI ANDEGAuENSIS EPISCOPI. 



[b 1Kb] PROLOGUS AUCTORIS.


1. Memini, uir [c 1Kb] apostolice, cum ad urbem quam Christo presule regitis uestris me presentaturus obtutibus occurrissem, inter reliqua maturitatis conculta, que sensu diuite, torrentis more, mihi uisus es inundare, etiam de sacratissimo uiro domno Albino antistite uos fecisse tenuiter mentionem. Sicut enim eius uita immarcessibilibus meritis florere probatur celestibus impressa libellis, ad edificationem etiam plebis, humanis etiam fixa mandastis ut conderetur in chartis; duplici beneficio populis consulturi, dum et in illo tenerent admiranda que colerent, et in se respicerent quod unusquisque sagaciter emendaret, id est, dum apud unum tot predicanda cognoscerent, apud se resecare sua singuli non differrent;  quatenus tam unica beati uiri relatio, medela publica fieret audientium.

2. Intelligens uero uelociter fugientes a seculo memorie subripi, timeo de uita sanctissimi negligenter aliqua, cito lapsura, alligare; nec facile rursus in animum recipi, si semel inciperet obliuione temporis inuadente subduci. Cuius rei impulsor quidam, mandata uestre beatitudinis exsequens, a me quod annuerem flagitauit, illud adiiciens, ut que ipse de gestis sancti uiri iuxta fidem compererat, ego ipso insinuante indubitabiliter propalarem; in hoc magis querelarum molem conficiens, eo quod que predictus uir occulte quidem, sed digna relatu, gesserat, pro ueritatis indagine, sed nec ad eius singula meruit  peruenire, et aliqua se de cognitis memorauerit, oblitum esse. In his autem que meminit sine ambiguitate, suo testimonio, populum nobis attulit assentantem, cum certe de eius preteritis dubitare non liceat, qui operatur in singulis quotidie clariora.

 3. Congratulatus uero relaturo, eo quod de uestris nutrimentis talis uir adoleuerit, qui iniunctam sibi rem tam strenue peroraret, et de proprio aliquid causa uenustatis nec incompetenter offerret, imo, si uelit, ipse per se quod aliunde poposcerat explicaret, Siquidem quidquid de illo dicetur, uestris hoc preconiis reputatur, quoniam est meritum magistri, laus discipuli, et in ministri solertia sunt pontificis ornamenta. Quod cum ego mee exiguitatis conscius attingere trepidarem, reuera qui nouerim hoc debere committi exertis ingenio, facundis eloquio, deuotis officio, probatis stylo, qui sunt sensu diuites, lingue rota torrentes, famulatu celeres, carmine coruscantes, cum ante peritiam uestram ipsa Ciceronis, ut suspicor, eloquia currerent uix secura, et cui apud  Cesarem Rome libere licuit uti Aquitanico iudice, in Gallia forsitan formidaret

4. Quid ergo a me infra doctorum uestigia latitante res alta requiritur, quem ad scribendi seriem nec natura profluum, nec litteratura facundum, nec ipse usquequaque usus reddidit expeditum? cum etsi uoto traherer, rei magnitudine deterrerer; quia radiantem uitam, si pigri relatoris impar lingua predicat, obsoletat; et quod illuminare debuit, hoc nube sermonis abscondit; ubi ageretur rectius, si que ab aliis poscitis, ederetis. Unde certus intelligo non uos huiusmodi quopiam indigere, sed ut de peregrinis nostra uobis aliquid [d 12Kb] sistarcia non negaret, et uelut inter fruges triticeas sterilitatis mee hordacea se conferrent. Nunc itaque causas ambiguitatis in arbitrii statera  suspendens, eligo rusticus agnosci per obedientiam magis, quam indeuotus effici per doctrinam, ut cuius fastidire poteritis eloquium, saltem approbetis affectum. Hoc autem mihi uidelicet in hoc opere  precauendum est, ne ad aures populi minus aliquid intelligibile proferatur. Idcirco igitur tota mediocritate contentus, etsi relator ineptus, tam beate uite cupio gesta breuiter intimare, superest qui nouit mederi [a 1Kb] magis, ipse fluctuanti pagine portum sue dextere subministret.



uITA INCIPIT.

5. Religiosorum uita uirorum, quantum est meritis clarior, tanto uoce crebrior populorum, quia dum illi uniuersis beneficia tribuunt, in suam laudem linguas excitant singulorum; ad quod perspicacissime propalandum uita uel gesta beatissimi Albini deducantur ad medium. Igitur Albinus episcopus, [b 1Kb] uenetice regionis Oceano Britannico confinis indigena, non [c 1Kb] exiguis parentibus oriundus, imo digni germinis dignissima  proles emergens, decus, quod sumpsit ex genere, felicis uite meritis ampliauit, dum in illo et quod glorificaret Christus elegit, et quod uniuersus ueneraretur mundus effulsit. Qui inter ipsa nouelle iuuentutis exordia tanto fidei feruore flagrauit, ut parentes, ad quorum desiderium solet infantia festinanter recurrere, pro caritate Christi magis iste uoluntarie reliquisset, et, uelut hostes anime, carnales affectus [d 1Kb] effugisset, credens sibi sufficere, si omnem [e 1Kb] dilectionem in solo celesti Patre plantaret. Mox in [f 1Kb] Cincillacense monasterio tanta animi humilitate Domino placiturus se subdidit, ut, salua morum honestate, nichil sibi de ingenuitatis priuilegio uindicaret: ubi quem origo librum genuit, famulum uoluntas addixit, intelligens magis esse laudabile ut  amore Christi nobilitas inclinaret quod erat, quam cum fastu quereret apparere quod non erat.

6. Proficiebat denique in eo exercitationis quotidiane processus, ita ut ultra se semper ascendens meritis, non reliquos uinceret, sed edomito corpore de seipso potius triumpharet. Quis enim expediet quam fuerit in ieiunorium parcitate precipuus, in uigiliarum delectatione propensus, in orationis assiduitate laudabilis, in miserationis opere singularis, ut et hostem qui sibi repugnabat exstingueret, et unde se solum affligeret cunctis spe maxima subueniret? Erat enim ad obediendum promptus, ad uitia calcanda maturus, ita ut in ipso [g 1Kb] iuuenili tirocinio iam senibus esset exemplum, hoc solum habens  cum homine commune, quod natus est, ceterum totum uoluit esse Christi quod uixit. Non oculum uoluptati, non aurem ludibriis, non animum accommodans leuitati, sed semper se regens anchora grauitatis,  talem se intra monasterii septa tractauit, ut uel, si quando processit ad publicum, esset infra carcerem sui cordis semper inclusus; nec aliud extra se respiciendum pretulit, quam Christum, quem in pectore fidelis portitor baiulauit.

7. His igitur studiis occupatus in tantam uite claritatem peruenit, ut eius deuotum seruitium mundo Dominus per miracula testaretur. Denique cum adhuc puerulus per pagum in abbatis sui proficisceretur obsequium, dum applicuissent apud quemdam hominem, tanta detonuit uiolentia tempestatis, tantumque se pluuialis imber effudit, ut ipsam domum nec sua tecta defenderent. Cum ergo pre magnitudine pluuie casa pro campo constaret, madefactis omnibus, qui in eodem loco tenebantur hospitio,  solum beatum Albinum tunc imber tangere expauit, quia ubi flammam fidei sensit, ne iniuriam faceret, se gutta detorsit. Quo comperto, [h 1Kb] conscientie sanctitas, que celabatur in annis, innotuit meritis, eo quod in flore adolescentie uirtutis odore fragraret.

8. Dehinc celestibus donis cum etate crescentibus, annorum circiter triginta et quinque monasterii rector et pius pater eligitur, quippe qui suo splendore ad se traxerat dignitatem. Interea sub magistri censura congregationis disciplina uernabat, ubi, seueritate districta, licentia peccandi perierat. Feruebat ergo pietatis intuitus, exsultabat psallendi concentus, coruscabat inter fratres obedientie radius, precellebat sancte caritatis ornatus, quia sicut erat ad uitia eradicanda sollicitus, ita ad inferenda dona celestia  circumspectus. In quo abbatis officio rexit per [i 1Kb] quinque annos congregationem sibi commissam, feliciterque gubernauit.

9. Et quia tanti meriti fama sepulta non latuit, sed felicibus pennis cuncta peruolans occupauit, contigit eo tempore [i 1Kb] Andegauam ciuitatem pastoris gubernatione nudari. Tunc uniuersitate populi concordante, quamuis eo humilitatis studio resistente, ad pontificalem gradum, duce Christo, concordanter eligitur. Qui honorem debitum sacerdotii consecutus, ita se in alimoniis pauperum, in defensione ciuium, in uisitatione languentium, in redemptione prebuit captiuorum, ut beata unius actio generale fieret saluamentum, quibus ex studiis celestes fructificauere  in eo uirtutes.

10. Igitur in ciuitate Andegaua, cum ei quedam mulier, Grata nomine, sed debilitate contracte manus ingrata, neruis stupescentibus occurrisset, signum  crucis super infirmam dexteram fecit. Hinc premortue palme prius se uiuax tepor infudit; item sequenti die in ipso loco, ut ab eo signaretur, se obtulit, quo facto, ceperunt uene suos excursus agnoscere; tertia uero die, ubi super eam sigillum crucis impressit, statim se arentium digitorum fila laxauerunt, et, recepto ministerio, mulier in Christi nomine rediuiua dextera se signauit.

11. Quadam uice, dum ad uicum [a 1Kb] Geginam preteriens accessisset, adolescentem, [b 1Kb] Alaubaudum nomine, amisso uite reperit iam munere. Audiens autem a parentibus extremam filii mortem deplorari, occurrit, et ut mortuum uiuum erigeret, se in orationem prostrauit, quo incumbens diutius orauit. Dum pallesceret sacerdos in puluere, anime uiuacitas rubescebat  in corpore, donec, pulsato celo, patefacto Tartaro, iuuenis reuocaretur a funere, sacerdos a prece. Deinde cum [c 1Kb] Asiacum monasterium paterna sollicitudine uisitasset, quidam, ut ei succurreret, iam fide illuminatus, cecus exclamat: cui sancte crucis medicamentum imponens, tam fuit illi lumen cito recipere, quam quesiisse. Item Andegauis cum quidam Maurilio clausis oculis lucem sibi restitui postularet, tum pontifex se ad nota arma conuertens, mox ut signum uenerabile crucis super palpebras eius extendit, uelut balista fortissima, penetratis tenebris, crux post se ceco lumen inuexit. Item cum Margellinus quidam, circiter decem annos transigens in nubilo cecitatis, tractus ad beatum pontificem peruenisset, ubi signum adorande crucis super oculos  eius extendit, statim erumpente sanguine, effugatis tenebris, lux intrauit.

12. Illud etiam nobis est factum memorabile recensendum. Cum illustris femina, Etheria nomine, iussione regia persequente, in Dullacense uilla militum custodia teneretur obsessa, tunc oui periclitanti succurrente sancto pastore, solus, ut a nullo cognosceretur, ad ipsam ingreditur; quo uiso, amplectens eius uestigia lugens mulier, inherebat. Tunc infelicis custodis insana procacitas uult eam quasi lupus a ueste pastoris euellere: iniuriam uir sanctus accepit. Tunc insufflans in eius [d 1Kb] facie, temerator sacerdotis celeri morte multatus est. Hinc terrore urgente, reliqui reuerentiam habuerunt pontifici, et unius pena fecit alios immunes a culpa; nec prius a muliere  discessit, quam, dato regi pretio, ipse eam liberaret. Sic uno momento, et salus fuit supplici, et mors exstitit presumptori.

13. Nec id quidem est omittendum, quod tradi memorie sit uotiuum. In uicum, cuius est uocabulum  Albiuia, pie deuotionis studio, sanctus Pater accessit; ubi dum quidam cecus ab eo opem misericordie postularet, cepit idem, quia dudum captus fuerat infestatione demonii, corporis uexatione torqueri. Tunc in orationem, cui semper animi sancta intentione uacabat, corpus etiam prostrauit, raptumque lumen pristinum reddidit oculis, et pestem immundi spiritus effugauit. O ineffabilis gratia pietatis, a qua dum substantia sola petitur, triplex remedium obtinetur: uictu pauit egenum, munerauit uisu cecum, reddidit libertati captiuum!

14. Itemque occurrente eo regi Childeberto Parisiis, nuntiatur pontifici regem, uenationis causa, de ciuitate in crastinum esse discessurum. Mandat se ut dignum duceret exspectandum. Sed quia beatum  Albinum corporalis infirmitas prepediuit, ad eius presentiam predictus rex occurrere maturauit; qui donec per illam uiam que ad sacerdotem ducebat incessit, feliciter properauit. Cum uero in quoddam triuium peruenisset, uelletque alibi deuiare, equus eius, ac si metallum fusile, gressum mouere non ualuit. Suspicans rex culpam esse equi magis quam cause, alterum sibi fecit sterni, quem dum per ipsum iter gradi compelleret, ac si muro impediente, cesus ire non ualuit. Intelligens nichil profecisse mutasse uehiculum, nisi mutaret [e 1Kb] occursum, cepit ab equo discere quod homo peccaret, et humanus intellectus haberet quod pecus corrigeret. [f 1Kb] Deflectens in uiam que ad sacerdotem ducebat, ea cepit alacritate discurrere, ac si, ereptus  de fouea, campi mollis planitiem recepisset.

15. Est opere pretium de quodam cadauere rem uiuam proferre. Dum ad ciuitatem [g 1Kb] uenetis ipse uir apostolicus accessisset, unus de obsequentibus iam conuersus adolescentulus, Christi seruitio subditus, quem pro qualitate morum peculiarius diligebat, eo in loco defunctus est, atque sepultus, cuius defuncti post annum corpusculum psallendo ad propria reuocabat. Tunc remorante eo pro causa, uoluerunt seruientes prius corpus mouere quam sacerdos occurreret; sed tanto pondere fit grauatum, ut antea potuissent gigantea membra prensare quam pueruli corpus sufferre, dum adhuc cadauer insepultum crederetur iam marmore premi, cum nec equi gressum poterant promouere, ac si puluis eius de se  uincula generasset, donec eos antistes rediens oratione solueret, quos tacente uoce confixit.

16. Hoc iterum non minus est predicandum [h 1Kb] miraculum. Cum in Cincillacense monasterio [i 1Kb] Gennomerus monachus esset oculorum luce priuatus. et  annosa tempora una essent noctis cecitate transcursa, petiit sibi a sancto uiro fieri crucis signaculum. Quo facto, luminis uitalis splendor intrauit, et, fugatis tenebris, sol olim peregrinus illuxit. Est et hoc inter reliqua uenerabile documentum. Cum in ciuitate Andegaua turris porte coherens damnatis esset carcer effecta, pretereunte beato Albino, fiebat insolentia de uocibus inclusorum. Tunc ad iudicem precator accedit, ut eos pietatis causa de custodia relaxaret. Quod cum ille aure surda differret, mox pontifex ad Deum se fida petitione conuertens, tam familiari uoce suggessit, ut in loco quo orationem sanctus effudit, mire magnitudinis saxeus quadrus exsiliens, porte aditum faceret carceratis, quia ante eius precem soliditatem suam lapis seruare  non potuit. Hinc egressi, quasi de sepulcro uiuentes, in basilica [a 1Kb] sancti Maurilii domno Albino gratias referentes, se ad eius uestigia prostrauerunt, eo quod suspectos de funere redire fecerat ad salutem.

17. Item, dum quedam mulier arrepta a maligno spiritu se beatissimo Albino uociferans et eiulans presentasset, mox aduersarius ipse supra eius oculum in similitudinem uesice sanguine se collegit. Tunc pontifex faciens signum crucis increpauit eum, dicens: Inimice, oculum quem non dedisti, nec possis auferre. Mox de collectione ipsa in flebotomie similitudinem subtiliter sanguis erupit, quo fluente, sine lesione oculi, immundus hostis euanuit, et puella incolumis, imperante signo crucis, euasit.

18. Sed et hoc magnanimitatis exemplum opportunum  ducitur explicandum, quod pro Dei negotio apud eum non fuerit ulla regum potentumque personalis acceptio. Denique ad cumulum celestis gratie conquirendum, incestarum nuptiarum exsecrabiles copulationes iure [b 1Kb] condemnans, beatum Ioannem irreprehensibilem imitabatur. Quanta uero inde sustinuerit, nullus digne poterit explicare. Siquidem martyr effici cupiens, si non defuisset manus percussoris; sed procul dubio palmam martyris meruit, qui uetita desideria non abscondit. Unde preter labores reliquos, etiam per synodos, pro ipsa causa sepius excitatas, excurrens, ad postremum quamplurium episcoporum iniunctione, ut excommunicatas a se personas absolueret, ui fratrum coactus est. Et cum rogaretur ut eulogias, quas reliqui  antistites ad personam communione suspensam dirigentes benedixerant, et ipse signaret, ait ad sacerdotale  concilium: Etsi ad imperium uestrum ego signare compellor, dum uos causam Dei recusatis defendere, ipse potens est uindicare. Quo facto, antequam [c 1Kb] eulogias excommunicata persona in ore susciperet, [d 1Kb] expirauit; et priusquam portitor perueniret, sermo sacerdotis obtinuit, qui etiam ad beatum Cesarium Arelatensem presulem pro eadem causa [e 1Kb] consultaturus occurrit

19. Sed quia eius singula non ualemus retexere, sufficiat de plurimis uel pauca dixisse. Illud quoque beatissimi testimonium uiuentibus post obitum necessarium credimus pre ceteris explicandum, quia licet teneretur clausum corpus eius in tumulo, attamen iusti anime merces exuberauit in fructum. Igitur cum sanctus Germanus [f 1Kb] Parisiacensium episcopus,  uel comprouinciales, ac pontifex successor eius et populus, uellent membra sancti nouam basilicam transponere, et, propter cellule angustiam in qua conditus fuerat, non daretur sacri corporis extrahendi licentia, cunctis hesitantibus et incertis quid agerent, curis popularibus se uirtus beatissimi uiri mediatrix interserit. Nam exspectantibus omnibus, et nichil deliberantibus, repente, nutu diuino, discisso pariete cellule, qui erat ad pedes eius, a parte orientali tres lapides deciderunt, scilicet dato signo, per qualem locum se iuberet educi posse.

20. Interea facto aditu, dum concentus psallentium ad sanctum sepulcrum progreditur, in loco per quem est eductus, palam tres paralytici, iam diu desperati, redditi sunt sanitati, ac nerui premortui  uiuificari didicerunt de meritis sepulti; statimque [g 1Kb] duodecim sunt pariter illuminati; tandem aliquando sumentes lumina diei ab umbra defuncti, nimirum agnoscentes eius adminiculo se posse lumen consequi, cuius uirtute potuisset paries fenestrari. His et consequentibus infinitis miraculis, et si summi pontificis membra recubant in sepulcris, attamen per Creatoris gratiam in eterna secula uiuunt merita confessoris. Hic itaque celesti dono, uenerandis floribus adornatus, uiginti annis et [h 1Kb] sex mensibus pontificalem apicem ecclesiastica regulariter censura gubernans, uite autem octogesimo anno, illud propheticum in potentatibus beatitudinis culmine feliciter explens, animam Deo carissimam, ereptam de seculo, mansuram cum Christo, angelis plaudentibus,  Kalendis Martii [i 1Kb] transmisit ad celos, prestante Domino nostro Iesu Christo, cui est honor et gloria secula seculorum. Amen.



[uITA S. PATERNI.]





PRAEMONITIO IN uITAM SANCTI PATERNI.

uitam sancti Paterni, quam subiicimus, a uenantio Fortunato scriptam fuisse, fere omnes consentiunt. Nam et mss. Codices referunt Fortunatum eius auctorem: inter quos ms. Codex, quem cl. Mabillonius pre manibus habuit, hunc titulum preferebat: Incipit prologus domni Fortunati episcopi in uita sancti Paterni, et grauitas styli Fortunati ac indoles passim in eadem perspicitur.

Porro uitam sancti Paterni edimus ut exstat apud Bollandistas, ad diem 16 Aprilis, ad fidem plurium Codd. mss. examinata et exacta. Eadem legitur etiam in tom. II Ann. Bened., in appendice ad seculum I Bened., eruta ex schedis a u. c. D. d'Herouual communicatis Acherio, et Mabillonio uariis notis illustrata, quas locis suis subiiciemus; una ex notis quibus Bollandiste eamdem copiosissime exornarunt, decerpentes eas que pre ceteris ad maiorem ipsi lucem afferendam conducere uidebuntur. Quin imo cum pluribus in locis inter uitam que in seculis Bened., edita fuit, et inter eam quam Bollandiste ediderunt, lectionem in primis differre comperimus, uisum est discrimina illa suis in locis adnotare, ut utrumque proinde exemplar a nobis hic editum dici possit.

Huiusce uite quasi compendium editum fuerat a Surio ad diem 16 Aprilis, atque hinc depromptum, et insertum t. I secul. Bened.; sed illud confectum stylo obscuriore et inuoluto, a Surio  in gratiam lectoris oratione aliquanto Latiniore donatum. Illud forte a clerico aliquo uel monacho Abrincensi primum concinnatum fuit , quo in celebrando eius sancti officio in Ecclesia legeretur. Atque hoc compendium tandiu pro uita sancti Paterni, scripta a Fortunato, habitum est, quoad a cl. Mabillonio illa ex antiquo Codice  eruta atque edita est. Nos itaque compendio illo posthabito, sancti Paterni uitam, quam a Fortunato elucubratam credimus, hic subiicimus.





uITA [a 1Kb] SANCTI PATERNI EPISCOPI ABRINCENSIS. 



PROLOGUS.


1. Domino sancto, et meritis uenerabili, toto sinu pectoris amplectendo in Christo Patri, [b 1Kb] Marciano abbati, Fortunatus humilis. Magne caritatis profert testimonium, cuius curam in amico nec mors subtrahit post sepulcrum. [c 1Kb] Nam qui famam [habere] amatoris studet, [d 1Kb] ut post obitum ipsam memoriam fortiter diligit in defuncto; [e 1Kb] denique affectus uiuentis toto bibit pectore, quem nec sepultum abstulit obliuio de sermone. Quo uoto sollicitante, pater uenerandissime, de beati Paterni opinione tam celebri iniungere non distulisti a nobis aliqua loquente pagina promulgari. Qui certe uir apostolicus [f 1Kb] nec apud uos in obliuione, nec apud nos absens est in uirtute, cum magis sacratis actibus nunc ueram uitam  possideat, in qua mors non inuenit quod exstinguat, nec uis habet ultra quod noceat, cum sub pede iusti  potius ipsa succumbat, et conteratur calce, que quondam fuerat in timore, confidens illi se supplicem, quia in gloriam plaudentis respicit quem inuasit; et magis ordine conuerso [g 1Kb] , didicit timere mors mortuum. Quod opus [h 1Kb] licet impar ad istud, quia tu mihi commiseris, tamen ad obediendum libentissime inuadam, et in tua iura transcribam, quia apud diligentem sufficit ipsum uelle, si deficit posse; quippe ubi deuota est caritas, uoluntas maior est quam facultas; nam placere uult integre, qui causa obedientie etiam suas uires transcendit. Unde quia ultra se tendit et plus quam ualet appetit, amor mensuram non habet. [i 1Kb] Ita quia pre dilectione, et in his que supra me sunt debitorem me profiteor, quantum ualuero, affectuum fenora soluere procurabo; sed tamen  et cum soluero, plus debeo, quoniam caritati nunquam totum redditur quod debetur. Religiosorum  [a 1Kb] hominum gesta predicabilia, sub crescente uirtutis profectu adulta, [b 1Kb] ac uenerandis opibus in cumulum sacre benedictionis educta, miraculorum fidelium iam transmissi temporis testimonio sunt declarata, ac uiuacibus mentis oculis, etsi non teneantur in paginis, affixa, quia extrinsecus aduena teste non indiget, qui domestice glorie documentis excellit. [c 1Kb] Quia tamen corroboratur grex deuotus pastoris suffragio, quoties premissarum uirtutum ipsius recreatur auditu, que ad nostram notitiam perlata sunt de gestis et conuersatione beati antistitis Paterni, ad profectum audientium, utcunque denudare satagimus.



[uITA INCIPIT.]

2. [d 1Kb] Sacratissimus igitur Paternus Pictauus, cuius Aquitanice regionis, iuxta seculi ordinem generosis  parentibus, et exterius in administratione publica olim occupatis, procreatus, sanctis moribus institutus est. Hic a Iulita matre, fere sexaginta annorum uidua, enutritus, celesti inspiratione a primis infantie annis mature uite frena suscepit, [e 1Kb] et in monasterio [f 1Kb] Enesionis iugum dominice culture monachicum gestaturus [habitum] expetiuit. Cui mox ab abbate suo ad dispensationem cellarii deputatus, in ipso primo gradu dedit indicium se ad multa gubernanda, distribuente Domino, pontificem mox futurum. Cuius mater iam conuerso infantulo cum tunicam uellet facere, orditam telam casu super [g 1Kb] tectum posuit. Que subrepta ab aue, que dicitur miluus, et in nidum  suum portata, post expleta unius anni spatia reperta est incorrupta; ita ut stamen eius nec hiemalis imber, nec feruor estiuus filo putrescente soluerit; sed [h 1Kb] integra perstiterat, ac si tunc fuso torquente de manu lanifice pendula processisset.

3. [i 1Kb] Dum hinc se ad maiorem uirtutem ad adolescentibus adhuc annis extenderet, ac terminum periculose etatis transiliret, consilio inito cum Scubilione, eiusdem cellule monacho, propter amorem Christi, relictis parentibus, in [i 1Kb] Constantino pago se libenter elegerunt fieri peregrinos pari contubernio, solum deportantes Psalterium. Tunc sanctus Scubilio, licet esset senior, uidens [k 1Kb] Paternum, suis meritis multum honorandum, ad fratrem sibi cequandum, suum [l 1Kb] dimisit pallium. [m 1Kb] Cui dum in quamdam  insulam, propter solitudinis amorem, ut ibi, procul mundo, Deo proximi uacarent, ire constituissent, ab ea mente reuocati sunt a quodam uiro sancto nobili et timorato, qui rogauit eos ut [n 1Kb] Sesciacum se conferrent, ut loci populum a superstitione et idololatria sua conuerterent, et eum Iesu Christi fidem docerent. [o 2Kb] Tunc igitur uersus speluncam euntes, inuenerunt cecam plebem multam, sua ibi orgia et deorum festa celebrantem: quam hortati sunt zelanter idola relinquere, et Deum uerum, ut salui fierent, adorare, et baptismum suscipere, propter eum qui fecit eos. Sed maledictus ille populus, malitiose occludens aures tam sanctis ac salutaribus monitis,  eorum sermonem spreuerunt, et cum magna contumacia demoniorum suorum horrenda sacrificia perfecerunt. Nihilominus sanctus Paternus et sanctus Scubilio, munientes se signo crucis, armati constantia et scuto fidei, scipionibus suis euerterunt ollas et cacabos, in quibus miseri illi idolorum cultores coquebant carnes quas simulacris dedicauerant. Non timebant enim uiri Dei uite sue, sed, zelo erga Christianam fidem et Dei gloriam animati, cupiebant sanguinem suum pro Iesu Christo fundere. Tamen, quamuis barbara multitudo esset copiosa, et illos posset occidere facile, nichilominus immisit Deus in eam talem horrorem, ut ad suam cauernam uterque redierit saluus et incolumis.

4. [a 1Kb] uerum attamen est quod impudica et sine fronte mulier, ut eos pudore afficeret, elatis a tergo  uestimentis, posteriora illis sua monstrauit. Quod impune non tulit Deus, quia nates eius statim ulceribus innumeris putruerunt, que sanari non potuerunt, nisi petita a seruis Dei uenia.

5. [b 1Kb] Sanctus Paternus in primis erat misericors et eleemosynarius iuxta posse suum. Nam cum in cellula sua aliquando non haberet nisi medium panem pro se et socio, illum dedit pauperi; unde Scubilio irascens tantisper, indoluit, quia incipiebat esurire et nesciebat unde haberet; nec famem pati permisit, sed esurienti uictum impertiit. Nam sine mora [c 1Kb] Witherius, primus eorum discipulus, [d 1Kb] inter ieiunia sera, intulit xenia copiosa, et multiplicauit cibaria refectione dilata; ac sic intra hore momentum, id quo indigebant cum magno gaudio receperunt. Itaque  refectione peracta equalis [e 1Kb] liquor deerat, plurimum  illum sitientibus, quia tanto magis caro desiderat pocula, quanto plus saturitas exardescit post escam. Mox in oratione profusi Christum precantur, ut suis famulis aquam tribuat in deserto, qui dedit in Horeb Isreliticis populis aquam in abundantia de durissima petra. Hinc a Diuinitatis auribus e uicino exauditis precibus, ut B. Paternus tetigit de baculo humum, fons erupit ab abysso, et ita repente exsiliuit ac si Moyses alter, uirga perforante, aquam extraxisset e lapide.

6. Cuius rei [f 1Kb] crescente fama, uir uenerabilis abbas eorum [g 1Kb] Generosus, post [h 2Kb] triennium ad requirendos monachos, tam bene ad Christum fugitiuos, perrexit. Quibus inuentis agnoscit S. Paternum in ualde arduam uitam conscendisse, ita quod preter  panem et aquam, uel olera sale condita nulla sumebat edulia. Aspectum uero non solum a feminarum, sed etiam ab amicorum remouebat presentia, ut ab omnibus remotus melius exspectaret aduentus angelicos, et cresceret in diuinitate quod deesset in homine. Lectulo nunquam utens, lectuaria nesciens, in pluma nunquam se reclinans, ueste una et eadem die et nocte contentus, pro molli lana hirsuto cilicio se induebat, ut inter horas soporis et quietis non esset requies corporis et mutato ordine adhuc post peractum [Acher., actum] diem nox succederet in labore. Quod abbas suus conspiciens esse ultra propositum regule, uelut impatientem [i 1Kb] freni equum ad moderata reuocauit ieiunia, imperans, [i 1Kb] ne reclusus esset tam ardue, ut uirorum conspectu uel colloquio  se fraudaret; insuper et cellulas, quas ipse  construxerat, [a 1Kb] uicariis uicibus, uisitaret. De quo, quia de bonis parentibus esset, [b 1Kb] tam a pontifice Leontiano quam ciuibus testificatum est. [c 1Kb] Quem in loco commendans, B. Scubilionem reuocans ad monasterium secum, paruo interuallo ad fratrem redire permisit.

7. Dehinc uir Dei Paternus a S. Leontiano diaconus [d 1Kb] ac presbyter factus, quantum dignitate creuerat, tantum uirtutibus se honorabat. Gemellis cultoribus tantum in Sesciaco adolescebat gratie fructus, de uerbi semine genitus, ut fanum profani cultus ereptum hominibus, deputaretur pectoribus, et insensatus locus fieret [e 1Kb] animalium cultura. Spelunca uero que tales accolas excepit tam nobilis floris odore fragrare cepit, ut uelut de patris fundamine  matrisque alueolo, cum totius religiositatis nectare nata atque nutrita, monachorum plurima funderentur examina. Denique per ciuitates [f 1Kb] Constantiam, Baiocas, Cenomanum, Abrincas, Rhedones, per eum multa Domino fundata sunt monasteria, cuius dominicis indiciis claruit fides per opera, et uita sancta per signa.

8. [g 1Kb] Itaque in Sesciaco quadam uice, [h 1Kb] Arastes quidam offert ei ancillam suam, in officio lingue mutam. Tunc sanctus uir, puelle labiorum loca manu contrectans, uidit quod nullatenus aperire poterat dentium stricturam. Qui mox benedicens oleum, ubi signauit maxillarum compagines, continuo redierunt, quasi fuissent catenarum fragmenta collisa. Ergo in ore eius prefatum liquorem ponens,  interrogat quid haberet quod taceret? Ad que, que muta tacuit, per uerba respondit.

9. [i 1Kb] Item cum de Sesciaco abscessit Abrincas, petiit a fratre Scubilione, ut duos pullos columbarum,  quos ipse nutriuerat, secum auferre permitteret. Quod ille negauit, dicens: Pro tua presentia uel columbarum tuarum reliquias teneam. Cui Paternus ait: Quem plus amant, apud ipsum permaneant. Qui cum ad monasterium [i 1Kb] fere decem et octo milliariorum spatio peruenisset, altera die ibidem due ille columbe uelociter illi occurrerunt, ut itineris eius, ubi signa non uidebant, sequerentur uestigia. Sic B. Paternum, desiderium eius adimplentes, aues secute sunt; si quidem satis dignum erat quod spiritualem uirum columbe sequerentur.

10. Apud Abrincas cuiusdam Ursi possessoris ancille, morbo contrahente, manus se collegerant, nec poterant deuolui: nam fila digitorum erant glomerata. Mox tamen ut orationem B. Paternus  explicuit, contractarum manuum se tela distendit, et reddita sanitate ceperunt digiti licia [Acher., licias] neruorum temperare.

11. Hinc fama percurrente, prece multa Childeberti regis compulsus est glorioso regi Childeberto Parisiis in carro cooperto [k 1Kb] reclusus occurrere [l 1Kb] . [m 1Kb] Mantela uico, quidam puer, Mileuo nomine, a serpente percussus est, quo iam exanimante sanctus uir accessit, ne puer, morte interueniente, decederet. Itaque facto crucis signo et olei liquore perfuso, penetratum uenenum tali curauit antidoto. Quo etiam in loco, ad rerum testimonium, in eius nomine et Christi basilicam condiderunt. Cuius spiritualem aduentum Parisiis immundi spiritus agnoscentes, de obsessis corporibus in fugam conuersi sunt. Pariter autem  qui frigoribus torquebantur incolumes effici meruerunt. Nec morbus ullus illic preualuit, ubi talis medicus unguenta produxit.

12. Dehinc cum sacerdos [n 1Kb] pro pauperum remediis  aliquid regi suggessisset, tunc Childebertus [a 1Kb] Crescentiano imperat, ad quem cura publica pertinebat, ut quod ei B. Paternus iniungeret, expediret. Quod ille promittens implere, mentitus est: profectusque ad partes Burgundie, predicto sanctissimo nesciente, per biduum Crescentianus errauit excecatus. Crescentianus [b 1Kb] culpam reminiscens, unde illum tam repente tenebrosus error inuaserit, regressus uelociter, impetrata uenia, ut culpa corde exiit, oculos lux intrauit, et doctior post cecitatem iussa serui Dei compleuit, ut ex hoc crederetur luminaria mentis magis quam corporis recepisse.

13. Qui cum septuagenarius [c 1Kb] abbatis officio cum uirtutibus fungeretur, et in cellula sua, quam primum Sesciaci edificauerat, quiesceret, quadam  nocte, uisus est ei ipse locus, [d 1Kb] claritate magna perfusus, et ad eum uenientes in uisione, qui ad Deum migrauerant, [e 1Kb] Melanius, [f 1Kb] Leontianus et [g 1Kb] uigor episcopi, eum per reuelationem ordinauerunt antistitem. Tunc ipse stupefactus, quamuis ea apud [h 1Kb] se retinens, tunc non propalauerit, post tamen declarauit. Nam nec longo interuallo, ad supplicationem tam plebis quam principis, Abrincis, pastore decedente, successit: recusare non poterat quod iam secreta Dei dispensatione portentatum fuerat. Igitur effectus pontifex ita se in edificatione nouarum ecclesiarum uel restauratione exercuit, domorum recuperatione succinxit, culture utilitate apposuit, pauperum administratione profudit, ut esset in singulis mirabilis, et in omnibus singularis. [i 1Kb] Illud  memorie non infraudabitur. Cum quadam uice in [i 1Kb] Tendenaco uilla, Seuero comite, aduenisset, quedam femina, ciuis Rhedonica, [k 1Kb] ei in oratione oblata est muta. Tunc a sancto uiro oratione completa, statim mulier longa rupit silentia, nec inimico mutitatis seruiuit diutius.

14. Cum tertium decimum annum uir Dei ageret in pontificatu, statim altera die Pasche, cum fratres in Sesciaco uisitare cuperet, in infirmitatem irruit; pariter autem Scubilio, in [l 1Kb] Mandanensi monasterio, in infirmitatem incidit. Dirigunt ergo ad se inuicem ut priusquam de seculo discederent, se uiderent. Tunc missi [m 1Kb] sese obuiantes in itinere, B. Scubilionem monent ut fratri suo occurreret, sed brachio maris opposito non ualuit nocturno tempore transfretare.  Attamen cum sancti fere tria millia spatia interessent, eadem nocte B. Paternus una cum fratre suo predicto, glorioso et nobili in triumpho, felici uiatico, cum choro angelico, in celesti senatu, de terrenis pias animas emiserunt ad Christum, seque mutuo in gloria repererunt. Quemadmodum autem [n 1Kb] Lauto episcopus, qui ibidem ante dies octo ad uisitandum eum, [o 1Kb] nesciens eius morbum, aduenerat, ad basilicam in Sesciaco B. Paterno impendit, et deduxit exsequias: sic [p 1Kb] Lasciuius episcopus S. Scubilionem ad eamdem basilicam deducens, funeri alterius accessit et continentes chori in unum nescientes conuenerunt: [q 1Kb] et sanctissimi uiri orationis locum quem edificauerunt pariter eadem die occupauerunt, felici sub transitu, [r 2Kb] ut nec mortis  casus diuideret quos semper una uita coniunxit: ac simul uno momento cum altero alter [a 1Kb] sepultus est, cum et in peregrinatione alter alterum secutus est. Sic Redemptori nostro, amatori unico, electi de  seculo meritis felicibus occurrerunt, miracula facientes post obitum, qui beatis operibus uiuunt integri post sepulcrum.



[uITA S. RADEGUNDIS.]





PRAEMONITIO IN uITAM SEQUENTEM S. RADEGUNDIS REGINAE.

uitam S. Radegundis a Fortunato, eiusdem preceptore, scriptam fuisse, fidem certissimam facit Baudoniuia, sanctimonialis monasterii Pictauiensis, ceua ipsius Fortunati, que in uita item S. Radegundis, a se conscripta, hec de illo et se testatur: Non ea que uir apostolicus Fortunatus episcopus de beate uita composuit iteramus, sed ea que prolixitate sui pretermisit, sicut ipse in libro suo disseruit, cum diceret de beate uirtutibus: Sufficiat exiguitas, ne fastidiatur ubertas; nec reputetur breuissimum, ubi de paucis agnoscitur amplitudo. Hec autem Fortunati uerba leguntur num. 39 uite ipsius Radegundis, quam sub nomine Fortunati edimus, ut exstat seculo I Bened., pag. 319, a cl. Mabillonio notis doctissimis illustrata; quibus uel de nostro aliquid, ubi opportunum uisum est, pro more adiecimus.





uITA S. RADEGUNDIS REGINAE. 



PROLOGUS.


1. Redemptoris nostri tantum diues est largitas, ut in sexu muliebri celebret fortes uictorias, et corpore fragiliores ipsas reddat feminas uirtute mentis inclyte gloriosas. Quas habentes nascendo mollitiem, facit Christus robustas ex fide; ut que uidentur imbecilles, dum coronantur ex meritis, a quo efficiuntur fortes, laudem sui cumulent Creatoris, habendo in uasis fictilibus thesauros celi reconditos: in quarum uisceribus cum suis diuitiis ipse rex habitator est Christus. Que mortificantes se seculo, despecto terre consortio, defecato [Al., deserto] mundi contagio, non confidentes in lubrico, non stantes in lapsu, querentes uiuere Deo, ad gloriam Redemptoris  sunt copulate paradiso. In quo est pariter numero,  cuius uite presentis cursum, licet sermone priuato, ferre tentauimus in publicum, ut cuius est uita cum Christo in gloria, memoria relata celebretur in mundo.



uITA INCIPIT.

2. Beatissima igitur [a 1Kb] Radegundis, natione barbara, de regione Thoringa, auo rege Bassino, patruo Hermenfrido, patre rege Berethario, in quantum altitudo seculi tangit, regio de germine orta, celsa licet origine, multo celsior actione. Que cum summis suis parentibus breui mansisset tempore, tempestate barbarica, [b 1Kb] Francorum uictoria regione uastata, uice Isrelitica exit et migrat de patria. Tunc inter ipsos [c 1Kb] uictores, cuius esset in preda  regalis puella, fit contentio de captiua. Et nisi reddita  fuisset, transacto certamine, in se reges arma mouissent. Que ueniens in sortem precelsi regis Chlotarii, in ueromandensem ducta [a 1Kb] Atteias, in uilla regia nutriendi causa custodibus est deputata. Que puella inter alia opera que sexui eius congruebant, litteris est erudita: frequenter loquens cum paruulis, si conferret sors temporis, martyr fieri cupiens. Indicabat adolescens iam tunc merita senectutis, obtinens pro parte que petiit. Denique dum esset in pace florens Ecclesia, ipsa est a domesticis persecutionem perpessa. Iam tunc id agens infantula quidquid sibi remansisset in mensa, collectis paruulis, lauans capita singulis, compositis sellulis, porrigens aquam manibus, ipsa cibos inferebat, ipsa miscebat infantulis. Hoc etiam premeditans cum  Samuele [b 1Kb] paruulo clerico gerebat: facta cruce lignea precedente, subsequentes psallendo ad oratorium cum grauitate matura simul paruuli properabant. Et ipsa tamen cum sua ueste nitidans pauimentum. Circa altare uero cum [c 1Kb] facitergio iacentem puluerem colligens, foris cum reuerentia recondebat potius quam [d 1Kb] uergebat. Quam cum preparatis expensis [e 1Kb] uicturiaci uoluisset rex predictus accipere, per [f 1Kb] Beralcham ab Atteias nocte cum paucis elapsa est. Deinde Suessionis cum eam direxisset, ut reginam erigeret, [g 1Kb] euitans pompam regalem, ne seculo cresceret, sed cui debebatur et humana gloria, non mutatur.

3. Nubit ergo terreno principi, nec tamen separata a celesti. Ac dum sibi accessisset secularis potestas, magis quam permitteret dignitas, se plus inclinauit  uoluntas. Subdita semper Deo, sectans monita sacerdotum, plus participata Christo quam sociata coniugio. Illo uero sub tempore tentamus patefacere de multis pauca que gesserit. Ideo iuncta principi, timens ne Deo degradasset cum mundi gradu proficeret, se sua cum facultate eleemosyne dedicauit. Nam cum sibi aliquid de tributis accideret, ex omnibus que uenissent ad eam, ante dedit decimas quam recepit. Deinde quod supererat monasteriis dispensabat; et quo ire pede non poterat, transmisso munere circuibat. A cuius munificentia nec ipse se abscondere potuit eremita; et sicuti ne premeretur a sarcina, quod acceperat erogabat. Apud quam egeni uox non inaniter sonuit, nec ipsa eam surda preteriit: sepe donans indumenta, credens sub  inopis ueste Christi membra se tegere, hoc se reputans perdere quidquid pauperibus non dedisset.

4. Adhuc animum tendens ad opus misericordie,  Atteias domum instruit, ubi lectis culte compositis, congregatis egenis feminis, ipsa eas lauans in thermis, morborumque curans putredines, uirorum capita diluens, ministerium faciens, quos ante lauarat eisdem sua manu miscebat, ut fessos de sudore sumpta potio recrearet. Sic deuota femina nata et nupta regina, palatii domina, pauperibus seruiebat ancilla. In mensa uero subocculte, ne forte cognosceretur ab aliquo, ante se posito cum legumine ferculo, inter epulas regum, more trium puerorum, faua [faba] uel lenticula delectabiliter uescebatur. [h 1Kb] De cursu uero decantando, etsi sederet in prandio, excusans se regi aliquo casu, ut Deo redderet debitum, se subducebat conuiuio. Que egressa Domino psallebat, et curiose requirebat quali cibo foris pauperes  refecissent.

5. Item nocturno tempore, cum reclinaret cum principe, rogans se pro humana necessitate consurgere, leuans egressa cubiculo, tandiu ante secretum orationi incumbebat, iactato cilicio, ut solo calens spiritu iaceret gelu penetrata, tota carne premortua: non curans corporis tormenta, mens intenta paradiso, leue reputans quod ferret, tantum ne Christo uilesceret. Inde regressa cubiculum, uix tepefieri poterat uel foco uel lectulo. De qua regi dicebatur habere se potius iugalem monacham quam reginam. Unde et ipse irritatus pro bonis erat asperrimus. Sed illa pro parte leniens, pro parte tolerabat modeste rixas illatas a coniuge.

6. Diebus uero Quadragesime satis est scire qualiter  se retexit inter uestes regias singulariter penitens. Igitur appropinquante ieiunii tempore mittens ad religiosam monacham, nomine Piam, in sancto proposito, illa dirigebat ueneranter in linteo sigillatum cilicium; quod sancta induens ad corpus, per totam Quadragesimam subter ueste regia, dulci portabat in sarcina. Transactis diebus similiter sigillatim retransmittebat cilicium. Sin autem rex deesset, quis credat qualiter se orationi diffunderet, qualiter se tanquam presentis Christi pedibus alligaret; et quasi repleta deliciis, sic longo ieiunio satiaret in lacrymis? Cui, despecto uentris edulio, Christus tota refectio et tota fames erat in Christo.

7. Illud qua pietate peragebat sollicita, ut que per oratoria, uel loca uenerabilia, tota nocte perlucerent,  candelas suis manibus factas iugiter ministrabat? Unde hora serotina dum ei nuntiaretur tarde quod eam ad mensam rex quereret, circa res  Dei dum satagebat, rixas habebat a coniuge, ita ut uicibus multis princeps per munera satisfaceret quod ei per linguam peccasset.

8. Ad cuius opinionem si quis seruorum Dei uisus fuisset uel per se, uel [a 1Kb] uocatus occurrere, uideres illam celestem habere letitiam, et hora noctis recursa cum paucis pergens et intimis per niuem, lutum, uel puluerem, aqua calida parata, ipsa lauabat et tergebat uenerandi uestigia; nec resistente seruo Dei, et propinabat in patera. Sequenti die curam domus committens [b 9Kb] creditariis, ipsa se totam occupabat circa uiri iusti uerba; circa salutis instituta, et circa adipiscenda uite celestis commercia retentabatur per dies. Et si uenisset pontifex, in aspectu eius letificabatur, et remuneratum relaxabat ipsa  tristis ad propria.

9. Illud quoque quam prudenter totum pro sua salute prouidebat impendere: quoties quasi [c 1Kb] mafortem nouum, lineum sabanum, auro uel gemmis ornatum more uestiebat de barbaro, a circumstantibus puellis si laudaretur pulcherrimum, indignam se adiudicans tali componi linteolo, mox exuens se uestimento, dirigebat loco sancto, quisquis esset in proximo, et pro palla ponebatur diuinum super altare.

10. Qualiter uero si quis pro culpa criminali, ut assolet, a rege deputabatur interfici, sanctissima regina moriebatur cruciatu, ne designatus reus moreretur in gladio! Qualiter concursabat per domesticos fideles seruientes et proceres, quorum blandimentis mulcebat animum principis, donec in ipsa ira regis, unde  processerat sors mortis, inde curreret uox salutis!

11. His igitur beatis actibus occupatam intantum prouexit diuina clementia, ut etiam adhuc in palatio laica, domino largiente, declararentur per eam miracula.  Denique in [d 1Kb] Perunna uilla post prandium dum ambularet per hortum sanctissima, rei retrusi pro crimine succurri sibi clamabant, uociferantes de carcere. Ipsa quid esset interrogat. Mentiuntur ministri quod mendicorum turba quereret eleemosynam. Credens hoc illa, transmittit quo indigebat inopia. Interea a iudice compelluntur tacere qui tenebantur in compede. Cum uero [e 1Kb] nox superuenisset, dum sibi cursum diceret, fractis uinculis soluti occurrunt sancte de carcere. Quo cognito reos se uiderunt qui beate mentiti sunt, dum qui rei fuerant de catenis soluti sunt.

12. Et quoniam frequenter aliqua occasione, Diuinitate prosperante, casus cedit ad salutem; ut hec religiosius uiueret, frater [f 3Kb] interficitur innocenter  [Al., innocens]. Directa igitur a rege ueniens ad beatum Medardum Nouiomago, supplicat instanter ut ipsam mutata ueste Domino consecraret. Sed memor dicentis Apostoli : Si qua ligata sit coniugi, non querat dissolui, differebat reginam ne ueste tegeret monacham. Adhuc beatum uirum perturbabant proceres, et per basilicam grauiter ab altari retrahebant, ne uelaret regi coniunctam, ne uideretur sacerdoti ut presumeret principi subducere reginam, non publicanam, sed [g 1Kb] publicam; quo sanctissima cognito, intrans in sacrarium, monachica ueste induitur, procedit ad altare, beatissimum Medardum his uerbis alloquitur dicens: Si me consecrare distuleris, et plus hominem quam Deum timueris, de manu tua a pastore ouis anima requiratur.  Quo ille contestationis concussus tonitruo, manu superposita, consecrauit [h 1Kb] diaconam.

13. Mox indumentum nobile, quo celeberrima die solebat pompa comitante regina procedere, exuta  ponit in altare, [a 1Kb] blattas [Al., blattis] gemmataque ornamenta: mensam diuine glorie tot donis onerat per honorem. Cingulum auri ponderatum fractum dat in opus pauperum. Similiter accedens ad cellam sancti [b 1Kb] Iumeris die uno quo se ornabat felix regina, composito sermone ut loquar barbaro, [c 1Kb] stapionem, camisas, manicas, [d 1Kb] cofeas, fibulas, cuncta auro, quedam gemmis exornata, per circulum sibi profutura, sancto tradit altari. Inde procedens ad cellam uenerabilis [e 1Kb] Datdonis, die qua debuit ornari prestanter in seculo, quidquid indui poterat, censu diuite femina, abbate remunerato, totum dedit cenobio. Aequiter [Al., similiter] sancti [f 1Kb] Gundulfi, post facti [g 1Kb] Mettis episcopi, progressa receptaculo, non minore laboratu nobilitauit [h 1Kb] Synergium.

 14. Hinc felici nauigio Turonis appulsa, que suppleat eloquentia, quantum officiosam, quantumque se monstrauit munificam? Quid egerit circa sancti Martini atria, templa, basilicam, flens, lacrymis insatiata, singula iacens per limina, ubi missa [i 1Kb] reuocata, uestibus et ornamento, quo se clariori cultu solebat ferre in palatio, sacrum componit altare. Hinc cum in uicum [i 1Kb] Condatensem, ubi gloriosus uir Martinus et Christi satis intimus senator migrauit de seculo, ancilla Domini peruenisset, dedit non inferiora, Domini crescens in gratia.

 15. Hinc cum in uilla [k 1Kb] Suedas, Pictauo territorio, iuxta predictum uicum decenter accederet, itinere prosperante, qualiter se gessit per singula, quis enumeret infinita? Que in mensa sub [l 1Kb] fladone segalatium [Al., siligineum] panem absconsum, et hordeaceum manducabat occulte, sic ut nemo perciperet. Nam ex illo tempore quo beato Medardo consecrante uelata est, usque ad infirmitatem, preter legumen ex olera, non pomum, piscem, uel ouum, nec quid aliud edit; potum uero preter aquam mulsam, atque [m 1Kb] piratium non bibit; [n 1Kb] uini uero puritatem, aut [o 1Kb] medi decoctionem, ceruisieque turbidinem non contigit.

16. Tum more sancti Germani [Antissiodorensis] iubet sibi molam secretissime deferri, ad quam tota  Quadragesima tantum laborauit, quantum quatriduana refectio postulauit. Oblationes etiam suis manibus faciens, locis uenerabilibus incessabiliter dispensauit. Ergo apud sanctam non minus usus misericordie, quam erat concursus de plebe, ut nec deesset qui peteret, nec deficeret quod donaretur. Mirandum ut omnibus satisfaceret, unde thesauri tot exsuli, unde tot diuitie peregrine.

17. Quantum expendebat diurna redemptio, sola sciebat que petentibus deportabat. Nam preter quotidianam mensam, qua refouebat [p 1Kb] matriculam, duodus  semper diebus sabbati, quinta et sabbato, uicibus balneo parato ipsa succincta de [a 44Kb] sabano [Al., linteo] capita lauans egenorum, defricans, quidquid erat, crustam, scabiem, tineam nec purulentam fastidiens, interdum et uermes extrahens, purgans cutis putredines, sigillatim capita pectebat ipsa que lauerat. Ulcera uero cicatricum, que cutis laxa detexerat, aut ungues exasperauerant, more euangelico, oleo superfuso, mulcebat morbi contagium. Mulierum uero descendentium in tinam, ipsa cum sapone a capite usque ad plantam membra singula diluebat. Egredientibus exinde si cui ueterata indumenta conspiceret, tollens rasa, noua reddens: ante pannosos, faciebat uenire cultos ad prandium; quibus congregatis, ministerio parato, ipsa aquam siue mappam  singulis porrigebat, et inualidis ipsa pariter os et manus tergebat. Hinc tribus ferculis illatis, farcitis deliciis, stans ante prandentes ieiuna, presens conuiuis, ipsa incidebat panem, carnem, uel quidquid apponeret. Languidis autem et cecis non cessabat ipsa cibos cum cochleari porrigere, hoc presentibus duabus, sed se sola seruiente, ut noua Martha satageret, donec potulenti [Al., purulenti] fratres leti fierent conuiuiis. Tunc illa remouens se loco, ut ablueret manus, iam bene culto conuiuio tota gratificabatur. Si quid [b 1Kb] audiret de fremitu, iubebat tamen ut sederent, donec uellent assurgere.

18. uenerabili uero omni Dominico die hoc habebat in canone, uel estate uel hieme, ut pauperibus collectis primo merum sua manu de potu dulci porrigeret,  puelle postea committens, ut omnibus illa propinaret: quia ipsa festinabat orationi occurrere, quo et cursum consummaret, et sacerdotibus ad mensam inuitatis occurreret, quos adhuc regali more, ad propria cum redirent, sine munere non laxaret.

19. Hanc quoque rem intremiscendam qua peragebat dulcedine! Cum leprosi uenientes signo facto se proderent, iubebat adminicule ut unde uel quanti essent pia cura requireret. Qua sibi renuntiante, parata mensa, [c 1Kb] missorium, cochleares, cultellos, [d 1Kb] cannas, potum et calices sola subsequente intromittebatur furtim, quo se nemo perciperet [e 1Kb] . Ipsa tum mulieres uariis lepre maculis perfusas comprehendens in amplexu, osculabatur et uultum, toto diligens  animo. Deinde posita mensa ferens aquam calidam, facies lauabat, manus, ungues et ulcera, et rursus administrabat ipsa pascens per singula. Recedentibus prebebat aurum, uel uestimenta, uix una  teste munifica. Ministra tamen presumebat eam blandimentis sic appellare: Sanctissima domina, quis te osculetur, que sic leprosos amplecteris? Illa respondit beneuole: uere si me non osculeris, hinc mihi cura nec ulla est.

20. Que tamen, prestante Deo, diuerso fulsit miraculo. Denique si quis pustule desperaret de uulnere, offerebat ministra sancte folium pampini, mentiens sibi opus hoc esse. Sicque uix obtento signaculo portans ad desperatum, uulneri superposito mox occurrebat remedium. Itidem frigoriticus qui uenisset, aut languidus, dicens in somnis se uidisse ut pro sua salute femine sancte occurreret, offerens [Bolland., offerebat] candelam alicui ex ministris, qua accensa per noctem morbus accipiebat mortem,  morbidus sanitatem. Quoties autem cum cognouisset decubantem in lectulo, portans poma peregrina, dulce simul et calidum, reficiebat egrotum: et qui nec decimo iam die quid percepisset, cibaria ipsa mox administrante, languidus accipiebat cibum pariter et salutem? quod tamen ipsa imperabat, ne quis [f 1Kb] proferret in fabula.

21. Quanta uero congressio popularis exstitit die qua se sancta deliberauit recludere, ut quos platee non caperent ascendentes tecta complerent! Quid autem sanctissima ieiunii, obsequii, humilitatis, caritatis, laboris et cruciatus feruenter indepta sit, si quis cuncta percurreret, ipsam predicaret tam confessorem quam martyrem. Ergo uenerabilem preter diem Dominicum fuit sacratissime omnis dies [Al.,  omnibus diebus] ieiunium: lenticule uel oleris prope ieiuna refectio; non auem, piscem, uel pomum, uel ouum habens edulium. Panis uero deliciarum segalatium fuit aut hordaceum, quem absconsum sub fladone sumebat, ne quis perciperet. Hec fuit etiam potio aqua mulsa, piracium, sed modice libata sitibunda potatio.

22. Prima quoque Quadragesima, qua se reclusit in cellula, donec fuisset transacta, panis non sumpsit cibaria, nisi die Dominica, sed tantum radices herbarum, aut olera de maluis sine olei gutta, sine sale composita. uerum aque toto ieiunio nec sumens duo sextaria, hinc tanta siti laborabat, ut faucibus desiccatis, uix psalmum diceret arida. Cilicium etiam habens ad corpus pro linteo iugiter; cursum decantans  peragebat uigilias: ante se cinerem stratum superiecto cilicio, hoc utebatur pro lectulo: ipsa requies fatigabat, cui parum uidebatur hoc sustinere corpusculum [g 1Kb] .

 23. Adhuc monachabus omnibus soporantibus calciamenta tergens et ungens, retransmittebat per singulas. Aliis Quadragesimis [a 1Kb] aliquid relaxatius [Al., relaxans] quinta feria sumebat, deinde Dominica. Nam et reliquo tempore preter dies Paschales ac summe festiuitatis, donec infirmitas permisit, in cinere et cilicio semper uitam duxit austeram. Prius se leuans ut psalleret quam congregatio surrexisset. Nam de officiis monasterialibus nichil sibi placuit, nisi prima seruiret, et ipsa se castigabat, si bonum post alteram ageret. Ergo suis uicibus scopans monasterii plateas simul et angulos, quidquid erat fedum purgans, et sarcinas quas alii horrent uidere non abhorrebat euehere. Secretum etiam purgare opus non tardans, sed occupans [Al., scopans]; ferens  fetores stercoris, credebat se minorem sibi, si se non nobilitaret uilitate seruitii. Ligna supportans brachiis, focum flatibus, et forcipibus admouens, calens, nec lesa se retrahens, extra suam hebdomadam infirmantibus seruiens. Ipsa cibos decoquens, egrotis facies abluens, ipsa calidum porrigens uisitabat quos fouebat, ieiuna rediens cellulam.

24. Illud quoque quis explicet quanto feruore excitata ad coquinam concursitabat, suam faciens septimanam? Denique nulla monacharum nisi ipsa de [b 1Kb] posticio, quantum ligni opus erat, sola ferebat in sarcina. Aquam de puteo trahebat et dispensabat per uascula. Olus purgans, legumen lauans, flatu focum uiuificans; et ut decoqueret escas, satagebat exestuans. uasa de foco ipsa leuans, discos lauans  et inferens. Hinc consummatis conuiuiis ipsa uascula diluens, purgans nitide coquinam, quidquid erat lutulentum ferebat foras in locum designatum [Al., in ima purgamina]. Inde per egrotantes inferens necessaria, ibat non tepida, et priusquam exciperet [c 1Kb] Arelatensem regulam, hebdomada sub transacta sufficienter [d 1Kb] ad omnes calidam faciebat. Humilitate sanctissima pedes lauans et osculans, et adhuc omnes prostrata deprecabatur ueniam negligentia pro commissa.

25. Itaque post tot labores, quas sibi penas [e 1Kb] intulerit, et ipsa que uoce refert, perhorrescit. Quadam uice dum sibi latos tres circulos ferreos,  diebus Quadragesime, collo uel brachiis nexuit, et tres catenas inserens circa suum corpus dum alligasset astricte, inclusit durum ferrum caro tenera supercrescens. Et transacto ieiunio cum uoluisset catenas sub cute clausas extrahere nec ualeret, caro per dorsum atque pectus super ferrum catenarum est incisa per circulum, ut sanguis fusus ad extremum exinaniret corpusculum.

26. Inde uice sub altera, iussit fieri laminam in signo Christi aurichalcam, quam accensam in cellula locis duobus corporis altius sibi impressit, tota carne decocta. Sic spiritu flammante membra faciebat ardere. Adhuc aliquid grauius in se ipsa tortrix excogitans, una Quadragesimarum super austerum ieiunium et sitis torride cruciatum, adhuc lima cilicii  membra tenera setis asperis dissipante, iubet portari [f 1Kb] aquamanile ardentibus plenum carbonibus. Hinc discedentibus reliquis, membris trepidantibus, animus armatur ad penam, tractans, quia non essent persecutionis tempora, a se ut fieret martyr. Inter hec ut refrigeraret tam feruentem animum, incendere corpus deliberat; apponit era candentia, stridunt membra cremantia, consumitur cutis, et intima, quo attigit ardor, fit fossa; tacens tegit foramina, sed computrescens sanguis manifestabat quod uox non prodebat in pena. Sic femina pro Christi dulcedine tot amara libenter excepit! Hinc actum est ut quod ipsa abdiderit, hoc miracula non tacerent.

27. Itaque matrona Gislaadis proceris, nomine [g 1Kb] Bella, sed longa cecitate miserrima, rogauit se de  Francia Pictauis ad sancte duci deuote presentiam. Quam licet tarde exorata, sibi fecit occurri per tetre noctis silentia. Prostrata cuius ad genua ut dignaretur oculos eius signare, uix impetrat. Que mox ut in nomine Christi signum crucis impressit, cecitas fugit, lux rediit, et nocturno sub tempore orbe diu dies inluxit; ita ut tracta cum uenisset, nullo ducente recederet.

28. Item puella Fraifledis, inimico instigante, dum torqueretur tam nequiter, sacras inter manus sancte, nec data dilatione, curari promeruit. Nec illud pretereatur tempus beate, quod prestitit. Femina quedam Leubilis, dum uexaretur in rure ab aduersario  grauiter, sequenti die sancta orante, noua Christi curatione in scapula, crepante cute et uerme foras exeunte, sana est reddita publice; et ipsum uermem calcans pede liberata se retulit.

29. Illud quod gessit in secreto proferatur in populum. Monacha quedam toto anno in die gelata frigore, per noctem cremata igni, sex mensibus nec gressum mouens, cum iaceret exanimis, sancte de eius infirmitate soror altera nuntiauit. Et quia perinanis esset, tepidam fieri precepit, ipsam egrotam ad se facit in cellula deportari, et in tepida deponi. Hinc iubet omnes remoueri, remanente tantum sola simul egrota cum medica fere per horas duas. Quantum est corporis forma a capite usque ad plantam, infirma membra combaiulat. Dehinc quo manus attingebat,  fugiebat dolor de languida; et quam due deposuerant, exiit salubris de tepida. Que uinum nec odorabat, accepit, bibit, et refecta est. Quid plura? sequenti die cum iam speraretur [pro crederetur] migrare de seculo, salua processit in publicum.

30. Adiiciatur laudi quod non deperit merito. Mulier quedam dum inimici inuasione grauiter laboraret, et uix ad sanctam potuissent hostem rebellem adducere, imperat aduersario ut se suo cum timore pauimento prosterneret. Mox ad beate sermonem in terram se deiiciens, qui timebatur extimuit. Cui sancta plena fide cum calcasset in ceruice, fluxu uentris egressus est. Est et in rebus minimis magna gloria Creatoris. Ergo casu cum glomus, quem sancta filauerat, perpenderet de camera, ueniens  sorex ut tangeret, antequam filum incideret, mortuus in morsu pependit.

31. Inseratur operi res tam digna miraculo. Floreius quidam nomine, homo eiusdem sancte, pro piscatione dum in mare satageret, oborto uentorum turbine, fluctuum surgente mole, [a 1Kb] nec tam nauta sentinante [sentinam eiiciente] quam unda superuergente, cum nauis plena submergeretur, in extremitate clamat: Sancta Radegundis, dum tibi obedimus, non subsidamus naufragio; sed obtine apud Deum ut liberemur de pelago. Quo dicto, mox fugata nube, reddita serenitate, unda cadente, prora surrexit.

32. Goda, puella secularis, post Deo monacha seruiens, dum longo sub tempore lecto flebilis decubaret, et impenso multo medicamine plus langueret,  facta candela ad mensuram sue stature, Domino miserante in nomine sancte femine, qua hora frigus speraret, lumen ascendit et tenuit, cuius beneficio ante fugata sunt frigora quam esset candela consumpta.

33. Si propter breuitatem multa pretermittimus, plus peccamus. Igitur purgatis uelociter reliquis,  dilato remedio, carpentarii cuiusdam uxor, [b 1Kb] dum plurimis diebus energumeno torqueretur, uenerabilis eius abbatissa [c 1Kb] ioculariter dicit ad sanctam: Crede, mater, excommunico te, si intra hoc triduum mulier hec ab hoste purgata non redditur. Dixit plane, sed fecit sanctam mulierem occulte reficiendi tempore penitentem. Quod ne moremur quid actum sit, altera die, sancta precante aduersarius rugiens per aurem egrediens, inuasum uasculum deserit, mulier cum marito sospes redit hospitium. Nec illud pretereatur quod est actum simillimum. Rogat beatissima de loco suo euelli arborem ualidam lauri, et ad suam cellulam pro iocunditate transferri. Quo facto transplantata non adherente radice, fit tota foliis arida. Cui abbatissa ioculariter imputat, nisi exoraret  ut arbor terre adhereret, se de cibo suspenderet. Quod non inaniter dictum est: Nam sancta intercedente, foliis, ramis, radice, laurus siccata reuiruit.

34. De monachabus quedam sibi familiarior, cuius ex humore sanguis contexerat oculum, apprehensa herba absinthio, quam sancta circa pectus ut refrigeraret habuerat, cum super oculum posuit, dolor et cruor mox effugit, et de uiriditate herbe puritas lucis emicuit. Reuocetur memoria quod tacitum pene preteriit. Anderedus, [d 1Kb] agens eiusdem beatissime, cum sibi filii nascerentur quos ut uideret, mox perderet, et cogitaret sepelire mater tristis dum pareret, exanimem infantulum lacrymosi parentes iactant in sancte cilicium. Qui ut saluberrimam uestem mox panni nobilis attigit, ad officium  uitale redit infans de funere, et rubens leuat de pallio pallor uicinus ad tumulum.

35. Quis numeret mirabilia que Christi misericors operatur clementia? Animia monacha, dum tantum hydropis morbo tumefacta tenderetur, ut salus esset in ultimo, et deputate sorores spectarent quo momento exhalaret spiritum, uisa est illi per soporem cum ueneranda abbatissa beata Radegundis in balneo sine liquore nudam iubere descendere. Deinde manu beate uisa est oleum egrote super caput effundere, et noua ueste contegere. Quo peracto mysterio, euigilanti de sopore, de morbo nichil apparuit, ita ut nec subsudasset, et intus aqua consumpta sit. Quo nouo sub miraculo non reliquit in utero nec morbi uestigium. Nam que credebatur deferri preceps ad  tumulum, leuat ad cursum de lectulo, ut olei testimonium, odor inesset capitis et uentris nulla pernicies.

36. Proferatur in medio quo gratuletur regio. Quadam uice obumbrante iam noctis crepusculo, inter [e 1Kb] choraulas et citharas, dum circa monasterium a secularibus multo fremitu cantaretur, et sancta  duabus testibus perorasset diutius, dicit quedam monacha sermone ioculari: Domina, recognoui unam de meis canticis a saltantibus predicari. Cui respondit: Grande est, si te delectat coniunctam religioni audire odorem seculi. Adhuc soror pronuntiat: uere, Domina, duas et tres hic modo meas canticas audiui, quas tenui. Sancta respondit: Teste Deo [Al., testor Deum] me nichil audisse modo seculari de cantico. Unde manifestum est ut carne licet in seculo, mente tamen esset in celo.

37. Predicetur in laude Christi, [a 1Kb] more beati Martini, tempore presenti, antiqui norma miraculi. Cum beatissima femina reclusa esset in cellula, audiuit fletum de monacha, et signi tactu uenientem quid illud esset interrogat. Que mortuam sororem  nuntiauit infantulam, et frigidam, qua lauaretur, paratam, esse iam calidam. Condolens sancta tunc imperat ut cadauer ipsius suam deferret in cellulam. Quo sibi deportato, excepit manu propria, reclausa post se mox ianua, iubens longe discedere, ne quis sentiret quid ageret; sed quod occulte gessit, celari diu non potuit. Inter hec dum defuncte exsequie preparantur, fere per horas septem mortue tractat corpusculum. Sed Christo uidente fidem, cui negare non potuit, reddita prorsus salute, surgit hec ab oratione, resurgit illa de funere, et se tunc subleuat uetula, cum reuixisset infantula. Quam tactu iterum signi, letificata reddit uiuam quam flens acceperat mortuam.

38. Commemoretur et illud nobile factum per  somnium. Tribunus fisci, cognomento Domolenus, die qua sanctissima migrauit de seculo, dum grauiter  suffocationis languore totus deficeret, uidebatur ipse quod sancta in uicum eius dignabiliter accessisset. Currit, salutat, interrogat quid beata requireret? Tunc ipsa dicit quod ad eum illic uidendum peruenerit. Et quia uotum plebis erat ut B. Martini oratorium conderent, apprehendit tribuni manum beatissima dicens: Hoc loco sint confessoris uenerande reliquie; per hoc edificate templum quod sibi ducat dignissimum. Quale Dei mysterium! fundamentum et pauimentum repertum est, quo basilica facta est. Adhuc in ipso sopore manum trahit per fauces eius, et gulam diu deliniens, insuper et hoc dicens: ueni ut tibi melior a Deo sanitas conferatur. Et uidebatur sic rogare: Per meam uitam ut propter me relaxes illos quos habes in carcere. Euigilans  tribanus refert quod uiderat coniugi, dicens: uere credo quod hac hora exiit sancta de seculo. Dirigit ad ciuitatem ut per hoc uera cognosceret, transmittit ad carcerem, qui septem reos ibi detentos admonitus relaxaret; redeunte transmisso refert ea hora migrasse iustam de seculo, et triplici mysterio carcere relaxato, tribuno sano reddito, edificato templo, sancte probauit oraculum.

39. Sed de beate uirtutibus sufficiat exiguitas, ne fastidiatur ubertas; nec reputetur breuissimum, ubi de paucis agnoscitur in miraculis amplitudo. Qua pietate, parcitate, dilectione, dulcedine, humilitate, honestate, fide, feruore sic uixerit, ut et ipsam post obitum gloriosi transitus, mirabilia prosequantur, humane eloquentie modus admirando attonitus uiribus  explicare minime ualet. Sit tamen illi qui dedit gloria, laus et imperium, in secula seculorum. Amen.



[uITA S. AMANTII.]





PRAEMONITIO IN uITAM SEQUENTEM S. AMANTII EPISCOPI RUTHENENSIS.

S. Amantii, Ruthenensis episcopi, uitam, quam hic subiicimus, a Fortunato elucubratam fuisse, primus omnium censuisse Surius uidetur, id coniiciens ex stylo et scribendi ratione familiari Fortunato. Surium alii secuti deinde sunt, inter quos cl. Labbeus, qui eius auctorem uenantium Fortunatum, Pictauiensem episcopum, fuisse, quidam, ait, non improbabiliter sentiunt cum Surio. Fortasse alicui dubitationem iniicere possunt forme ille loquendi, que plane pesim sapiunt, quibus auctor huiusce uite S. Amantii frequentius usus deprehenditur, quam fere uideatur in more fuisse Fortunato, cum sanctorum uitas conscribebat; cuiusmodi sunt ille quibus noctem describens, num. 6: Redditur, inquit, terris occasus diei noctis silentio. uix corda mortalium alta quies dulci sopore laxauerat; tum de aurora loquens: interea rosee, inquit, lucis splendor mundum irradiat, facieque rebus reddita, terris lux redditur, etc.; nisi forte Fortunatus, nondum assuetus sanctorum uitis conscribendis, cum hanc elucubraret, genio petarum paulo liberius indulsisse dicendus est, ac colores peseos, cui impense studebat, uel in pedestrem hanc elucubrationem transtulisse. Quanquam et stylus ipse politior et cultior quam fere proprius ille Fortunati esse soleat, ac grandior et rotundior oratio, suspicionem alicui afferre possunt haud illam genuinum esse eiusdem fetum, secus atque alii sentiant. uerum nec illud inficiandum est Fortunati ingenium et in uerbis collocandis industriam sepius in eadem apparere: quamobrem sub eiusdem nomine illam edendam existimemus.

Porro S. Amantii uitam edidit Surius ad diem 4 Nouembris; eamdem tamen mancam, multisque mendis deprauatam ac deformem. Eamdem postea e mss. exemplaribus exscriptam, integram edidit cl. uir Philippus Labbe e soc. Iesu, tom. II Noue Bibliothece mss. librorum, etc., pag. 474 et seq. edit. Paris. an. 1657; unde nos illam sumpsimus quam Operibus uenantii attexeremus. Eamdem contulimus cum altera, edita a Surio, ac precipua loca quibus differre uise sunt, indicauimus; ac notas insuper aliquot ad ipsam illustrandam attulimus.





uITA SANCTI [a 1Kb] AMANTII RUTHENENSIS EPISCOPI. *



PROLOGUS [b 2Kb] .


Preclaro succumbit oneri pauper ingenium, tamque immense rei sermo sterilis et ab omni scientie fecunditate ieiunus non sufficit. Quamlibet ergo infirmus, humeris impositum onus obedientie nunc suscipiam, ignosce, queso, lector, cum dissonam manibus paginam sumpseris, cum aures tuas murmur indoctum garrulo stridore percusserit; quia non minus culpe est non paruisse cum possis, quam presumpsisse quod nescias.



INCIPIT uITA CUM MIRACULIS

1. Igitur beatissimus [c 1Kb] Amantius Ruthene fuit urbis  alumnus, uita pastor, nunc ipsius felici est patronus excessu; qui in primeuo etatis flore, abruptis seculi laqueis, militiam Christi perseuerantie definitione suscepit, et uitia quibus pulsatur humana fragilitas patientie uirtute calcauit [d 1Kb] , inanes curas longe repulit, motus audacie, constantie frenis tenuit, et cogitationum inter se colluctantium rebelles tumultus mentis imperio subiugauit. Qui beato feruens proposito, et felicium meritorum splendore conspicuus, sacerdotii culmen et sublimis cathedre sedem promeruit. Gessit mentem fastigio honoris sui parem; nichil in eo fuit dubium, nichil duplex, nichil uarium. Fuit namque in eo perfecta humilitas, prompta misericordia, indefessa liberalitas, sancta simplicitas. Fuit in uigiliis laudabilis, in ieiuniis fortis,  in remissione mansuetus, in colloquiis sedulus, in conflictatione lenis, in iniuriis mitis, in tribulationibus patiens, in prosperis moderatus, constans in tristibus, in blandis seuerus, mitis in asperis. Nec pudore libertas caruit, nec iucunditas grauitate.  Nunc breui stylo pauca uirtutum eius perstringam insignia. Dabit Dominus oratione beati antistitis dicendi uires, qui diuitias bonitatis sue sine ullo defectu scit effundere, [e 1Kb] et nescit, cum effuderit, uariari.

2. Igitur cum in predicte urbis foro consedisset preses altiori ceteris sede sublimior, et nefarii facinoris reum ultimo crucis supplicio et extrema pena patibuli damnasset, properat B. antistes ad forum, petit a preside uitam iam metu premortui, sed non impetrat: [f 1Kb] iterat preces, sed mens superbi dira fastu non frangitur, sed acriore feruescit ira. Itaque antistes cellulam repetit, terre prosternitur, fundit preces, suspiria gemina emittit, tundit crebro uerbere sanctum pectus; petit a Domino  quod a preside obtinere nequiuerat. Digna illico presidem immitem pena percellit; nam in cathedra, cui altior insederat, miris repente modis affligitur, deserit ossa uitalis calor, et soluta neruis rigentibus membra officium quo anime famulabantur amittunt. Ad cellulam beatissimi uiri concurritur; ab oratione Pater consurgit, ad forum progreditur. Sensit aduentum uiri preses, magna iam sui parte premortuus. Amissi itaque redduntur sensus, et famulantia usibus suis in uigorem pristinum redeunt membra. Redditur ergo salus presidi, uita damnato; et quidquid uel ille admittendo, uel hic non dimittendo contraxerat, [g 1Kb] Domini miseratione conceditur. Denique condonata est reo uita cum crimine, et preses meruit ueniam cum salute.

 3. Non longo post tempore sequitur clarior uirtus, et tanto par merito. Erat namque haud longe ab urbe in altiori basi eminens simulacrum, quo in loco mira multitudo gentilium confluebat. [h 2Kb] Itaque cum demoniis pecudum carnes suis moribus litant, dumque  referti epulis et uino pleni cantu perstrepunt, beatissimus sacerdos aduenit, uidensque exsultare infelicem plebem omni luctu grauiori letitia, trahens ab imo pectore suspiria, a sacrilegii scelere eam pio hortamine reuocare pertentat. Sed semper inuisa ignauie remedia sunt salutis, que perire arbitrio suo quam alienum seruare consilium mauult, et modum utilium ad modum uoluptatis nititur retorquere, blandaque et noxia pro rectis ac necessariis habet. Totis ergo furoris stimulis uulgus exarsit; sed ille aduersum seuientes arma arripiens, repetit cellulam, terre prosternitur, fundit uberes pro hostibus preces, ingeminat pro inimicis alta suspiria, petit illis uitam, qui in necem suam certe seuiebant. Nam ille quod coronaretur optabat, ideo  ne punirentur impii, pia apud misericordiam Domini uota fundebat. Non enim minor animi uirtus est pro inimico exorasse Dominum quam procubuisse pro Domino; pro persecutore fudisse preces quam effudisse animam innocentem. Post longa itaque suspiria sanctum eleuans caput, si nubes aliqua ab oriente consurgeret, qui prope astabat, puerum interrogabat. Nullam ille se uidere respondit. Rursus beatus pontifex terre prostratus ingemuit, erectoque iterum a terra capite, eadem que prius a famulo sciscitatur, uidere scilicet se credebat quod futurum preuiderat. Ab humo ergo Dei homo consurgens, et celum, cui nunquam mente defuit, intuetur. Tegitur repente nubibus dies, et mox diabolo exitium ferens, terribilis tonitru fragor increpuit, pariterque  infelix simulacrum ferit, diuidit et dispergit. Fertur per era lapideum sacrilegorum numen: quod ita diuersam in partem ultricis procelle turbo deiecit, ut partem nunc eius [a 1Kb] Lauterna nunc teneat riuus, partem uero [b 1Kb] Auarionis habeat ripa fluminis in testimonium uirtutis perpetuo seruatura. Partem quoque ab urbe procul patens retinet campus [c 1Kb] rem tanti miraculi usibus humanis ingerens, admirationem prebens, memoriam representans. Itaque diuina prouidentia uerberat impios, ut anime morbum corporis afflictatione sanet, et de aduersis remedia preparans, salutem infirmitate restituit; ideoque sacrilegam plebem percussit, ut [Forte, ne] perderet eam; et pia manu inflixit uulnera, ne ipsam puniret. Fuit ergo presens pena non ultio sceleris, sed medela  peccati, que perimeret peccatum, cerceret peccatorem:  exstinxit crimen, auctore seruato, obortaque simul est ex dolore salus, ex ira remissio multis. Nam ut simulacrum fulminis ictu dissiluit, statim quibus inerat iuuentutis robur, quique de media nocte uergebant in senium, auditu obstrusis auribus caruere. Iunior uero minusque nocens etas mansit incolumis; sed hi quibus altius serpentinum uirus incaluerat feriuntur. Quos ergo ad fidem predicatio sancta non mouerat, insignis miraculi uirtus impellit. Ad beatissimum etenim uirum concurrunt, facinoris ueniam expetunt et merentur, amissos repetunt sensus atque percipiunt, sentiunt sani fontis fluenta et hauriunt. Discessit ergo uulnus illatum, curatur inuentum, nec ultra emendationem uerbera illis contulerunt. Sic Dominus noster fidelis oratione  serui antiquam putredinem ulcerum curauit, uulnera sanauit, flagella leniuit, iram terrore compescuit. Ita diuino munere bellator egregius predam inimico abstulit, detulit celo; detraxit hosti, auctori restituit: captiuos enim reddidit libertati, predone captiuo, uiteque mortuos, mortis auctore prostrato, restaurauit. Et illico de penetralibus cordis sacrilegi, peccati maculas, Christi amore repulit, fides abstraxit, unda purgauit, et ualidissimus candor terrenos homines spiritali fidei uelamento induit; sicque Pater egregius fidelisque seruus euangelici precepti memor, commissa sibi a Domino felici fenore multiplicata restituit.

4. Aliquantulum uero post hec temporis fluxerat, et precepit duobus ecclesie famulis ut in flumine,  quod iuxta urbem preterfluit, paucos pro aduenientibus pisces caperent. Haud mora, preceptis obediunt, pisces capiunt, lina legunt, ad urbem remeant; quos milites, qui in presidio erant ciuitatis, redeuntes offendunt. Ii hostili ritu septi potiuntur piscibus, eosque male mulctatos flagris relinquunt exanimes. Ad sacerdotem famuli redeunt, et que iis simul ablata illataque fuerant testis luctus edocuit. Beatus tamen pontifex amissis non doluit ex contemptu, sed afflictis congemuit ex affectu. [d 1Kb] Illinc constantiam uigor tenuit, hinc lacrymas pietas fudit. Felix cum uicit contemptu, felicior cum uictus affectu est. Domum interea milites repetunt, nituntur predam edomare flammis: subiecto etenim igne exsultant latices, sed nouo repente miraculo, perdit uim  flamma, dissiliens, et estuans incassum furibunda,  miroque repente modo indurantur magis flammis pisces, lege mutata nature, et intractabiles durique sensus tanti nouitate miraculi molliuntur. Interea milites ad sacerdotem concurrunt, direpta referunt, genibus adherent, ueniam facinoris petunt. Ignoscit mens pietate prompta, donat eis crimen cum piscibus mox, que direpta foris, pace temerata, duruerant, flammis redeunt et domantur. Hic B. pontifex, oratione sanctissima, plebi ferendi necessitatem iniurie, militibus consuetudinem abstulit infligendi, pariterque ultricium uis exstincta flammarum, et emendatio militum ac populi fuit. Preclaris gloriosisque signis stupenda succedunt.

5. [a 1Kb] Erat namque in foro, in altiori baside eminens simulacrum, quod uir beatissimus, zelo diuini amoris  accensus, deiecit atque confregit. In ultionem igitur numinis sui, sacrilege plebis multitudo consurgit, lymphatico bellatorum furore succensa, Christi bellatori minatur exitium. Sed uir beatissimus mortem non timuit uite amore. Neque enim fas erat fortissimum bellatorem presentem timere mortem, qui eternam presentium rerum contemptu meruerat. Itaque plebs misit nuntium uiro cuidam, Honorato nomine, qui erat illo tempore natalium splendore, honorum titulis, opibus, auctoritate ceteris longe prestantior. Contrahit hic seruulorum solatia: urbem protinus, sede inuectus curuli, petit. Et iam emensus iter, dire fremens, dira et extrema minitans, urbi aderat. In medio tamen porte pridie beatus pontifex orationem ad Dominum, terre  prostratus, fuderat. Quo in loco miro stupore hesere bige, hominis illius animalia, et ut insensibilia riguere signa. Nil agunt stimuli, nil uerbera seua proficiunt. Cum autem uir ille insignis miraculi nouitate perculsus, ad beatissimum uirum, unum ex necessariis mittens rogauit ut pia eum oratione absolueret quem meritis quasi uinculis nexuisset. Haud mora, sacerdos aduenit, carpentum deuoluitur, persecutor adheret sancti genibus, rigat pedes lacrymis, peccatum fatetur, petit auxilium, et uix uerba compleuerat, animalia, que ut dure cautes riguerant, celitus recepta mobilitate, preceptis obediunt, dumque sanctis orationibus natura nunc mutatur, nunc redditur, mens fera prius, et dominum, ut de duris cautibus orta, non sentiens, subito  fidei igne succenditur. Illico maculas peccatorum unda diluit salutaris, et incredulitatis nube detersa, clarum pectori lumen infunditur. Interea unus e famulis cursu prepeti fit domine tristis nuntius; que repentino luctu perculsa, monilia proiicit, uestimenta disrumpit, scindit crines, genasque dilacerat, irrigat fletibus uultum, ac tunso pectore suspiria egra perfundit; et nunc confractum mixtumque pulueri dominum suum, nunc amissum quasi  coniugem deflet. Turbatur domus, iunguntur planctibus domine lacryme famularum; ad urbem mox properat, et turbata collisaque gerens ora, femineo simul furore uel planctu aggreditur sacerdotem. Que ut serenitatem uerendi uultus inspexit, subito pauore contremuit. Glorioso itaque statim fidei calore succensa, genibus prouoluitur sacerdotis, et demonia, que decenti prius superstitione coluerat, laudabili exsecratione condemnat. Ipse uero illico eam labe culparum emundans, uite eterne lauacris perfudit, sicque beatissimus pontifex infelicem predam de faucibus diaboli abstrahens, fecit feliciter suam. uenerunt quoque quondam duo uiri ad urbem, infelicem uitam gerentes in scelere: tegunt itaque funesta demissis uultibus corda, et extortis  fletibus, et imo pectore abstractis suspiriis, uilium uetustate pannorum pauperes se esse mentiuntur. Tribuuntur eis necessaria uictui, et simulate miserie miseratione piissima subuenitur. Deflent itaque uim sese frigoris ferre non posse; tandem intra septa recipiuntur ecclesie: uixque corda mortalium quies prima, grata curarum obliuione, laxauerat, cum illi admittunt latrocinium, et sacra  pollutis manibus pallia adeunt, uela deiiciunt, reseratisque ianuis gradu concito, fugam, crimine stimulante, arripiunt: qui ita digno cecitatis supplicio feriuntur, ut nefarii oculi, qui indices criminum fuerant, duces esse fuge non possent. Huc itaque et illuc incertos implicant orbes, et uacuo noctem labore consumunt. Redditur terris dies,  agnoscitur facinus, fit ad sacerdotem concursus. Demonstrat beatus antistes quos oratione tenuerat, aitque auctores criminis prope pontem qui proximus urbi est cecitate esse percussos, et uacuo lassos itinere considere. Ad pontem ergo itur, reperiuntur nefarii criminis rei, interrogatique quo irent, quidue eis esset negotii, aiunt se longius uelle pergere, sed cum esset hora fere diei tertia, a cepto se dicunt itinere opace noctis tenebris impediri. Ad sacerdotem denique pertrahuntur. Itaque cum uir beatissimus illatam sibi iniuriam uelut in sublimi positus ante despiceret, tamen licet diuini memor esset precepti, alienas noluit culpas sine propria uirtute castigari; nam, dempto pallio suo, sacrilegos bis aut tertio in dorso percussit, quod ita in eorum  membris insedit, ut omni ab ipsis atrocius uerbere sibi esse putaretur. Multos quoque regulam melioris uite transgressos, sancti tegminis leui tactu ad emendationis sanitatem reduxit; sed semper secundum modum peccati impendebatur cura remedii, et pro qualitate culpe ius inferebatur uindicte. Sic ergo sancti in oratione uiri in latebris factum anime uulnus, fortius morbi remedium sensit.

6. Igitur criminosus quidam hortulum sancti uiri,  exiguum quidem spatiis, letis tamen conspicit uirentem [a 1Kb] oleribus. Ampliabat siquidem spatio loci angustias amena iucunditas. Statim ergo atroci mente furti facinus concipit. Itaque redditur terris occasus diei noctis silentio. uix corda mortalium alta quies dulci sopore laxauerat, cum ille accommodum fraudi tempus amplectens, prosilit audacia plenus ad scelera, leuique impulsu transit quod obstabat: adit hortulum, olera diripit, abire festinat; nullus tamen redeundi exitus patet, quia reus tenui sepe quasi muro uallatus, exigua obstacula uelut omni constructa munimine, crescere fugienti sibi uidentur in molem. Noctis ergo totius iter spatium hortuli fuit. Interea rosee lucis splendor mundum irradiat, facieque rebus reddita, terris lux redditur.  Igitur beatus senex in cellula, ubi spretis somnis inertibus, noctem dulci meditatione et sancto labore transegerat, unum e fratribus uocat, mittensque in hortulum mandat ut quem ibi errore lassatum suo et uelut quibusdam arctatum uinculis, ita innexum crimine reperisset, abstraheret. Haud mora, adit, reperit, [b 1Kb] abstrahit. Adest illico criminosus, furtum in medio proiicit, pedes complectitur sacerdotis. Itaque uir pietate plenus, indulget crimen, donatque furtum; monens eum sepe ut suis potius necessaria usibus petat quam rapiat, et necessaria sibi tribuentis munere non rapine scelere conferantur: [c 1Kb] sic ergo indulgentia a sancto sibi concessa, ab eo discessit.

7. Quid memorem in eodem hortulo a simili scelesto  mella ab aluearibus nocturno dempta furto, delataque domum, in picis prorsus naturam mutata, et stupuisse reum admiratione uirtutis, cum criminis non deesset [d 1Kb] causa, et conscientia criminis torqueret auctorem? Tandem uerum est criminosum, alto mentis sopore discussum, ad antistitem properasse, retulisse furtum, sanctisque prostratum uestigiis ueniam facinoris postulasse, et perfacile supplicanti indulsisse antistitem. Et sic naturam mellis non minoris rediisse miraculi fuit quam mutari. Ita reum pro supplicio ueniam, munus retulisse pro crimine.

8. Dumque his uirtutum fulgeret ipse miraculis, beatum gloriose eius consummationis tempus aduenit: sed cum fracta iam euo membra deficerent,  afflictum [e 1Kb] mortuumque corpus abstinentie labore erat; et quod natura negauerat, meritum conferebat. Fuitque tantus in sancto uiro fidei feruor, ut insatiabili ardore, quo plus corpori districtionis intulisset, inferre plus cuperet: et ita erant augmenta meritorum incitamenta profectuum. Amor quippe Dei reficere animum potest, satiare desiderium non potest; sed magis magisque [f 1Kb] cum hauritur, sitim inflammat, iucunditate enim sua excitat appetitum, sed non facit de satietate fastidium. Igitur beatissimus Amantius hac meritorum luce fulgens, [g 3Kb] terrena terris membra condit, sed celestis spiritus celsa conscendit; illic nunc interest choris angelorum, hic fulget claritate uirtutum; illic interpellat pro famulis uoce supplici, hic tuetur famulos uirtute  sublimi; illic petit, hic prestat; illic uota fundit, hic uotis respondet; illic nunc eterna circumseptus [a 1Kb] emicat luce, uel meritorum splendore claro, uel illate crucis roseo, ac fulgore purpureo. Nam et in semetipso et persecutor uitia exsequendo exstinxit et martyr crucifigendo corpus emicuit, adeptusque est non mortem, sed carnis mortificatione martyrium. Et cum sit in conspectu Domini pretiosa mors martyris, dum beatissimus Amantius hostem persequitur et prosternit, fuit pretiosa in conspectu Domini mors uiuentis.

9. Hactenus quidem uitam beati confessoris Amantii, diuino munere, ut potui, stylo digessi. Nunc pauca de his que triumphator egregius gessit, breui sermone constringam. Igitur mulier quedam erat,  Iuliana nomine, uidua, et anus, et pauper: quam arctabant pariter fragilitas senii, et solitudo, et egestas. uigebat in ea tamen fortis animus erumnarumque contemptor. Hec quo propior diuino operi foret, cellulam prope sancti antistitis basilicam collocauit, ut frequentiam, quam tarda senectus ei negauerat, uicinitas cellule restauraret. Huic mercandi uendendique uini usum necessitas, uariarum artium magistra, monstrauerat. Mercabatur itaque uendebatque hoc modo uina, ut quod supererat pretii fieret substantia laborantis; neque plus lucri caperet augmentum, quam uictus necessitas postulabat. uenit ergo ad hanc uir quidam atroci scelere, aliis longe criminosis immanior, aitque se uelle uinum mercari. Illa uero eum intra cellulam recepit ut emptorem, et ut  ne diutius teneret reum, forsitan properantem, celeritatis studio seniles castigat moras. Ille uero circumspectare cepit omnia, uagisque luminibus uniuersa percurrere, si que essent que uidue simul et pauperi crudelissimus predo posset auferre. Dum ergo hec muliebri leuitate turbatur, mox ille capsulam cum exigua pecunia conspicit, diripit abstulitque, et uino mercato aufugit, uenitque post triduum quasi innocentiam suam presentialiter monstraturus. Illa illico nefarii furis certissima, cepit euolare in faciem eius, opemque clamoribus querere: criminosus et ipse conscientie sue scelere territus, cursu subito cito se proripit equumque conscendit. Anus prodit e cellula, cupiens preire clamoribus quem tardo sequi gressu non poterat. Ad sanctam tamen  basilicam erigens oculos, hoc fideli deuotione, et maxima uoce proclamabat: Ne sinas, summe sacerdos, defensorque fortissime, abire predonem meum,  ne deseras uiduam et pauperem, diuitiarum mearum solatium, et uirtus mea. Cumque hoc supplex depromeret, miris repente modis conspicit in medio atrio in morem cautis riguisse cornipedem. Acciderat enim ut ea die sacre depositionis eius celebrarentur festa, annuo orbe completo, et egrediebantur de basilica populi expletis ex more solemnibus, stupentque miraculi nouitate perculsi. Herebat quoque reus stupens corpore, stabat anus innixa baculo. Fundit tandem criminosus uberes fletus, peccatum fatetur, pecuniam reddit, et absoluitur, domumque remeat absolutus. Plebs igitur tantam uirtutem mira exsultatione et ineffabili laude ad celos effert, et ita gloriosus antistes fuit in defensione pauperis fortis, in absolutione criminosi misericors, prebuitque immensa  miracula, uel cum audit innocentem, uel soluendo damnatum.

10. Non longo uero post tempore, dum ipse in periculis adest famulis, sequitur clara uirtus ac maxima. Iamque in [b 1Kb] Septimaniam quidam uinum mercari cupiens properabat, prius tamen basilicam gloriosi triumphatoris ingressus tumulum eius petit, solo prosternitur, prosperitatem poscit itineris, uota spondet. Mox progreditur, leuique labore diffusum emensus iter in Septimaniam uenit, uinum mercatur, ad urbem remeat. Et iam medium, secundis gaudens rebus, iter transgreditur. Iam summe de uertice rupis prime, amne leni fluentem [c 1Kb] Tarnem conspicit flumen. Iam uicinus urbi alacer eam intuetur, iam uocatus uota dissoluit. Dum ergo spe totus in urbe  est, et excelsi montis iugia cepit itinera, repente atroci luctu gaudia perturbantur. Nam impulsum saxo uehiculum quatitur, excussoque uehiculo uas atroci resultat sono, atque ima petens uallis in planis tandem collabitur. Quod emptor perspiciens, abrumpit cesariem, genasque dilaniat, et uertens ad menia oblitos lacrymis oculos, fatur sic paucis: Te, o beatissime pontifex, duce, extrema adii loca; en desertus a te, iam patrie adductus in finibus, graui erumnarum mole oppressus, dignas meritis penas luo. Hec autem ingenti luctu commemorans, ad locum in quo uas deciderat properabat, cum lacrymas scilicet causa lacrymarum augeret, et dolor damni presentis maiores a misero penas exigeret. Cum  ergo ad locum flens uenit, aspicit repente stupendo miraculo, uas integrum uinoque plenum, et patronum, quem querebatur absentem, uirtute clara presentem intelligit. Lacryme igitur uertuntur in gaudia,  et meror in letitiam permutatur. Et ita fuit maioris miraculi, rem, patrociniis antistitis sancti commissam, sic fuisse saluatam, quam non fuisse dilapsam; duras cautes non sensisse, dum collideretur, quam euasisse pericula, dum seruaretur, excepisse aspera, et nescisse discrimina; transisse inter prerupta, quam si a preruptis esset integre custodita.

11. Nondum quoque multorum emensa temporum, orbe completo, redierant curricula, cum S. Quintianus episcopus ante sacrosancta altaria capacem tumuli locum elegit, ubi ipsum miro opere et laudabili arte collocauit. Nam prius in basilica sancti uiri extensa sepulcrum uelut prefulgens lampas splendore proprie claritatis mentes exspectantium illustrabat.  Hoc itaque tam pulchrum facinus episcopus mente concepit, deuotione spopondit, consummatoque opere, diem sacre translationis constituit. Hec ergo celerrima fama percrebuit, et non solum diffuse urbis conclusa fimbriis loca, sed diuerse etiam urbes, confinesque prouincie, uel pontifices ad id misere uel populos. Fidei itaque conuenientia completa, uenit etiam e Narbonensi urbe Marturius abbas quidam laudabilis et uita conspicuus. Prius tamen artifex eligitur qui tumulo circumiecta demat qui statim sacre uenerationis locum ingressus, audaci motu de sepulcro opposita expulit, sed illico insurgentis dextere ictu percussus ingemuit, ultricique pena temeritas prolapsa procubuit. Iamque sacre translationis dicata dies illuxerat, que primos urbis  Rome doctores Petrum et Paulum, duo mundi scilicet maxima lumina, triumphali supplicio uictores misit ad celos. Hac ergo die omnium exspectata uotis sacerdotes adsunt, populi confluunt, oratio ex more indicitur, plebs solo prosternitur, tumulus commouetur. Mox uero repentino miraculo tanta fragrantia de tumulo ineffabilem exhalans suauitatem prodiit, ut non solum cunctum in sancta ecclesia populum, uerum etiam sitam in porticibus atriisque plebem dulcedine nimia repleret, et uelut quodam retributionis munere, speciali haustro, reficeret. Interea subiectis manibus fidelium uehiculo felix onus infertur, tumulo manus Marturii abbatis comprimitur. Ille uero neque manum retrahere nititur, neque circumstantium opem, uti sepulcrum eleuetur, inquirit.  Sed piis questibus auxilium beatissimi Amantii implorare non desinit, hec humili uoce commemorans: Noli, sacerdos quondam noster, nunc socius angelorum, noli opprimere manum famuli, ne seruum tuum ullo afflictionis merore exasperes; iucundior mihi melle dulcedo, ne sinas gaudia nostra tristitie nubilo maculari, gaudium et exsultatio mea, quem ad solemnitatem tuam perduxisti hospitem, cellule reduc sue incolumem! uix uerba finiebat, cum eleuatur subito sponte tumulus, et abstrahitur  manus illesa, abstractaque rursus oneri pio subiicitur.

12. Interea obuium sibi quemdam uehiculum impulit, impulsumque prostrauit, atque obliquatis strati pedibus discurrens rota pertransiit: sed ita minacem impetum iussa suspendit, ut nec sensum doloris strato infligeret, nec signa liuoris imprimeret. Cucurrit ergo motu celeri, nec subiecta contriuit, sed ministeria compleuit itineris, relinquens signa uirtutis. Inter hec uero miraculorum insignia, nullo impediente labore, summo cunctorum gaudio, in loco studiose preparato, reliquie sacre conduntur. Nonnulli autem ad tumulum sancti uiri uesano presumpsere ausu scelus priori scelere cumulare; sed correpti protinus furore lymphatico soluere supplicia,  afflictique horribili fremitu, et occultis exusti flammis prodiderunt nefas, reddiderunt sublata, prostratique solo, ueniam petiere facinorum: ac sine mora beatissimi uirtute antistitis, obscenis contagiis meruere purgari. Ita hos et ultio iusta perculit, et miseratio pietatis absoluit.

13. Rursus cum aduersus Ruthenenses [a 1Kb] Marcomani truces ingruerent, omnemque late prouinciam belli nube texissent; atroci etenim corona cinxerant ciuitatem, horrebant murorum interiecto discrimine, strictis mucronibus. Addebat etiam fiduciam hostibus multitudo ingens, natura ferox, quorum fugam sternebat passim dira lues, immiti ense, fame obscena. Consurgit tandem in ultionem famulorum sacerdos noster propugnatorque fortissimus, et ita  gentem totam uno timore percussit, quod discedentes pauore fugam arriperent, sicut uehementi furore arma rapuerant. Nam cum fortissime gentis duces ingrederentur ex more basilicam, uti res secundas poscerent suis, tumulum petiere: statim circumiecta sepulcro uelamina nunc alteram in partem ut acta flabris noue uirtutis miraculo sinuantur, magnus e tumulo liquatur sudor: commemoratione etiam mira sacrum de tumulo uelamen excutitur, sternuntur solo duces, pro gloria reditum, fugam pro felicitate poscentes, et ipsi atroci prius seuitia immanitatem transgressi feralem, in hominum mores nouo redeunt metu perculsi. Ab oratione itaque consurgunt, terribilique sono tube gens tota contrahitur: prodit metum pallor, timoris index, factumque  trepidus sermo miraculum: horror omnium quatit membra, nouitate uirtutis placet fuga, densa mole referuntur ad patriam. Peracto itaque triennio, hoc quo prius ueniunt furore succensi, hac seuiunt immanitate bacchantes, ex hoc redeunt miraculo commoniti, hocque fugiunt pauore perculsi; et ita pastor egregius gregem suum ab incursu luporum bis eruit una uirtute.

14. Dicam iterum miraculum quod, ipsa Ruthena urbe teste, conspexi. Puerum quemdam, Euphrasinum  nomine, arcto dire infirmitatis nexu constrinxerat hostis ille multimoda nocendi arte seuissimus, atque ora ferocitate obserauerat, dempto lingue motu, et fandi libertate sublata, luebat longi meroris penam diuturno silentio, nec ulla ad afflictum conferri poterant remedia sanitatis. Tandem infirmus, audacis fidei feruore succensus, sancti Patris tumulum petiit, et tumulo uelamen contiguum ori uiolentus iniecit, et illico uerberante ora lingue plectro, auctorem Christum uox clara collaudat, diuinamque uirtutem et merita bellatoris antiqui soluta lingua testatur, et ita infirmus ille e basilica, Christo referendo gratias, sanus egreditur, totamque exsultando percurrit urbem, tanti miraculi testis ac nuntius.

 15. Item latro quidam seuissimus uiatorem incautum adit, interimit prosternitque, spolia diripit; ac telo ultricis conscientie perculsus aufugit. Ignoto cuidam a latrone exstincti uestimenta uenduntur, quibus palam sine mora prolatis, innocens emptor ad supplicia rapitur, et alieni sceleris pena torquetur, in carcerem truditur, profertur, uerberatur, carceri redditur, et comperendinato die lethalis patibuli pena differtur. Interea intempeste noctis silentio, diuino fulgore carcer emicuit; adest gloriosus Amantius, niuali splendore conspicuus, merentem uisitat, nomen edicit, et ut crudelia tormenta effugiat, exhortatur. Illico arcta ferri uincla dissiliunt,  claustra panduntur, procedit uinctorum manus, fitque nocentum salus absolutio innocentis. Patet carcer, ad basilicam gloriosissimi triumphatoris confugitur, pulsantur fores, mox sera nouo miraculo illesa solo resiliit; et ita beatissimus Amantius diuino munere ab imminente exitio damnatos eripuit, sacraque ereptos basilica dulci gremio saluandos excepit.

16. A latrone quoque quidam in presentia uiri bone conscientie occiditur; sed cum se latro cursu prepeti confugiens occultasset; innocens ille metuens, ne stans iuxta corpus exstincti, alieni sceleris penas exciperet, basilicam beati triumphatoris expetiit, a propinquis exstincti arctissime uinculis innectitur: qui offusis [Forte effusis] fletibus maxima  in conspectu populi uoce proclamat: Fortissime propugnator, si scis me reum, ultrici damnatum pena, prosterne; si inspicis innocentem, inique uinctum, iustitie defensor absolue. uix uerba finierat, cum in conspectu sue plebis ferrum dissiluit, proculque collapsum merita bellatoris et innocentiam laborantis uirtute miraculi monstrauit.

17. Nunc ergo in tante festiuitatis gaudiis omni supplicatione Dominum nostrum deposcamus, ut cum beatissimo suo Amantio iuste petita prestet nobis, errata clementer indulgeat, qui cum Patre uiuit et regnat in unitate Spiritus sancti per omnia secula seculorum. Amen.



[uITA S. REMIGII.]





PRAEMONITIO IN uITAM SEQUENTEM S. REMIGII EPISCOPI RHEMENSIS.

Hincmarus, archiepiscopus Rhemensis, in prefatione ad uitam sancti Remigii episcopi, narrat quod ipse a maioribus natu audiuerat, qui item a suis patribus se accepisse dicebant, Fortunatum grande uolumen conscripsisse de uita sancti Remigii, eumdemque postea ab Aegidio, item archiepiscopo Rhemensi, rogatum, ea que fusius in illo uolumine persecutus fuerat contraxisse in angustius, quo Rhemensi Ecclesie esset usui, et ea que illic narrabantur facile memoria a populis teneri possent. Porro id in causa fuit quamobrem, cum hoc alterum opus Fortunati a multis, propter eius breuitatem, et frequentius, legi cepisset, magnus ille Codex negligentius tractari inceperit, et inde plane perierit, uno quod supererat exemplari ad extremum ex stillicidio putrefacto, corrosoque a muribus. Sed prestat ipsum Hincmarum loco citato rem omnem sic enarrantem audire: »Sicut, ait, a senibus, et iam etatis prouecte uiris religiosis . . . . fideli narratione didici, a suis maioribus audierunt narrari eos uidisse librum maxime quantitatis, manu antiquaria conscriptum, de ortu, ac uita, ac uirtutibus, atque obitu, beati Remigii, sanctissimi patroni nostri. Qui hac occasione deperiit, quoniam Aegidius, post beatum Remigium quartus istius ciuitatis episcopus, quemdam uirum religiosum, Fortunatum nomine, metricis uersibus insignem, qui a multis potentibus et honorabilibus in his Gallis et Belgicis regionibus per diuersa loca tunc uite ac scientie sue merito inuitabatur, petiit de eodem libro, cothurno Gallicano dictato aperto sermone aliqua miracula, que in populo recitarentur, excipere, quatenus ea sine tedio audire, ac mente recondere, atque per ea ad amorem et honorem, atque deuotionem Dei, et ipsius protectoris sui, idem populus excitari ualeret. Quod et in eadem excerptione lector potest aduertere, ubi scriptum est: Studeamus pauca disserere, plurima preterire. Et cum ipsa excerptio cepit lectione in populo frequentari, et a multis, propter breuitatis sue facilitatem, transcribi, ipse magnus Codex a negligentibus cepit haberi, usque dum Caroli principis tempore, etc. Cuius infelici tempore de ista Rhemensi Ecclesia non solum preciosa queque ablata fuerunt, sed et Ecclesie, atque domus religiosorum destructe, et res ab episcopio fuere diuise; illi quoque pauci, qui erant residui, clerici negotio uictum querebant, et denarios, quos mercimonio conquirebant, in chartis et librorum foliis interdum ligabant. Sicque prefatus liber cum aliis partim stillicidio putrefactus, partim a soricibus corrosus, partim foliorum abscissione diuisus, in tantum deperiit, ut pauca, et dispersa inde folia reperta fuerint.« Porro ad hunc Aegidium, episcopum Rhemensem, de quo loquitur Hincmarus, carmen scripsit Fortun., quod exstat lib. III, cap. 20. Legesis notas quas adiecimus.

Epitomen itaque uite sancti Remigii edimus, ut exstat apud Bollandistas ad diem primum Octobris; ad quem diem exstat quoque apud Surium; notas etiam plerasque excerpsimus, quibus illam Bollandiste illustrarunt. nonnullas uel de nostro addidimus.





uITA SANCTI REMIGII RHEMENSIS EPISCOPI *

 1. [a 2Kb] Beatissimi Remigii antistitis depositio sancta nobis hodie diem mystice solemnitatis exhibuit, que annis singulis, dum in se cursu temporum uoluitur, nostris desideriis innouatur. Hic itaque primis ortus natalibus, [b 1Kb] parentum nobilitate fulgebat, quem diuina pietas non solum priusquam nasceretur, sed antequam conciperetur, elegit; in tantum, ut Montanus quidam monachus, dum [c 1Kb] se leuissimo sopore quiesceret, tertio fuisset admonitione pulsatus, uti matri sue benedicte [d 1Kb] Cylinie, quod masculum conceptura esset, ueridica relatione prediceret, [e 1Kb] ut nomen eius [f 1Kb] et meritum designaret. Qui illico impleuit imperium, et fecundissime genitrici [g 1Kb] concepture sobolis gaudia nuntiauit. Illa uero sicut fidei credulitatis non apparuit dubia, ita suscepit in partu,  quem [h 1Kb] prescierat in utero. [i 1Kb] Haud morosa exstitit, ut certa, felicissimum pignus secura protinus edidit, quod prius corpore concepit.

2. In quo assidue uenture etatis merita dulcis infantia designabat, et quod ante conceptum mater agnouerat, ante tempora iam uidebat. Studebat teneros annos morum maturitate uincere, et [i 1Kb] beneuolentia cordis, caritatis melle condire. Quid  plura? cum secundis successibus certatim sancte conuersationis studiis adolescens uigesimi secundi anni iustus [k 1Kb] sumpsisset exordium, in hac urbe Rhemensium omnium generaliter uotis ad pontificii culmen raptus fuisse dignoscitur potius quam electus. In quo statim sic apparuit aptus et deuotus officio, tanquam, si [l 1Kb] quo nouiter ascenderat, iugiter prefuisset. Fuit itaque in eleemosynis largus, in uigiliis sedulus, in oratione deuotus, in caritate perfectus, in [m 1Kb] humilitate profusus, in doctrina precipuus, in sermone paratus, in conuersatione sanctissimus. Nunquam in eo inuenit humani generis aduersarius, [n 1Kb] nec quod fraude deciperet, nec quod simulatione fuscaret.

3. Sinceritatem mentis uultus sui serenitate monstrabat,  et pietatem clementissimi cordis ostendebat [o 1Kb] lenitate sermonis. Quidquid ad salutem pertinere [p 1Kb] possit eternam, non minus implebat beatissimus opere, quam sermonis predicatione docebat. Longum est itaque uerbis exigere, ne irrogemus audientibus de nimia prolixitate fastidium, si quanta in eo ornamenta bonorum omnium, que sunt uel pretiosa, uel maxima, superne remunerationis prerogatiua,  [a 1Kb] contulerim. Studeamus ergo pauca disserere, plurima preterire; [b 1Kb] nam si tanta uirtutum suarum insignia dicere ceperimus, aut ariditas nostri sermonis non possit excolere, aut memoria retinere, plus habere poterat terminum lux hodierna, quam pagina capiat. Intendebat uir [c 1Kb] beatus Remigius iactantiam uirtutum fugere, in quo non poterat gratia [d 1Kb] celsa latere. Cum ei uero contigisset habere inter domesticos suos [e 1Kb] secretius conuiuium et delectaretur in libertate charorum, descendebant ad eum [f 1Kb] intrepidi passeres, et in manu eius mense reliquias colligebant. Discedebant alii saturi, accedebant alii saturandi. Sic mansuescebat feritas auium in operatione uirtutum.

4. Accidit autem, quodam tempore, [g 1Kb] cum ex  more pastorali solertia parecias [h 1Kb] circuiret, ut si negligenter aliquid in diuinis cultibus ageretur, fidelis seruus Christi agnosceret; in uico similiter, cui uocabulum est [i 1Kb] Calmiciaco ipsius deuotione studii accessit. Ubi dum quidam cecus ab eo opem misericordie postularet, cepit, qua dudum captus fuerat, infestatione demonis, corporis uexatione torqueri. Tunc sanctus Remigius in oratione, qua semper anima sancta intentione uacabat corporea, se [i 1Kb] sedulitate prostrauit, raptimque lumen pristinum reddidit oculis, et pestem immundi spiritus effugauit. O ineffabilis gratia pietatis; a quo dum substantia sola petitur, triplex remedium obtinetur. uictu pauit egenum, munerauit uisu cecatum, reddidit libertati captiuum; atque ita contigit per hoc insigne mysterium,  ut, dum apparuit unus in paupere, trinitas se ostendit [k 1Kb] in salutem.

 5. [l 1Kb] Sic ut semper ergo humani generis aduersarius suam non desistit ostendere nocendi uirtutum potentiam, ciuitatem Rhemorum, eodem tempore surgentibus subito flammarum globis, oborta nimia uastatione, succenderat, et iam fere partem tertiam fauillis extantibus concrematio peracta consumpserat, et, quod residuum erat, uictrix flamma lambebat: tunc, cum [m 1Kb] eius rei nuntius ad beatissimi Remigii antistitis peruenisset auditum, illico, uelut inuictus athleta, ad ruinam urbis celeri uelocitate percurrit, atque se igni obuium, impleta oratione, monstrauit , et per patentem portam admodum fugiens discessit, ut omnibus monstraretur quod uir Dei,  plenus fidei igne, [p 1Kb] plus caluit, qui seuitiam tante indignationis et euicit et extinxit meritis.

6. Quedam uero puella, ab urbe Tolosa, preclaris orta natalibus, ab adolescenti infantia uesani spiritus tenebatur obsidione captiua. Quam cum tenero amore diligerent piissimi genitores, ad sancti Petri sepulcrum [q 1Kb] in Romanam urbem cum plurima multitudine et multa deuotione duxerunt. Ibi quidam Dei seruus [r 1Kb] cum auxilio sacri corporis plurima implebat signa uirtutis. Hanc tamen puellam cum nulla potuisset intercessione purgare, nec ab ipsa callidi demonis uirus ualuisset expellere, [s 1Kb] hinc responsum hostis antiquus reddidit, diuini [t 1Kb] nominis obsecratione constrictus, quod nunquam [u 1Kb] ab alterius de eodem habitaculo, nisi huius beatissimi  Remigii antistitis emundatione [u 1Kb] possit expelli. Tunc parentes eius, et ipsius [x 2Kb] benedicti, et  [a 1Kb] Alarici regis Gothorum, affatibus suffragati, cum deuincta sobole ad sanctum Remigium antistitem peruenerunt, deprecantes ut uirtutem eius agnoscerent in purgatione sobolis, quam prescierant in confessione latronis.

7. Tunc beatissimus Remigius, [b 1Kb] cum diurna luctatione se non esse dignum assereret, et consueta patientia repugnaret, precibus est populi supplicantis euictus, ut orationem pro ipsa funderet, et parentum lacrymis condoleret. Tunc sanctus Remigius, meritis sanctitatis armatus, uerbi precepit imperio ut iniquus predo, per [c 1Kb] quod ingressus fuerat, discederet, et Christi famulam relaxaret. Itaque cum nimio uomitu et obsceno fetore per os, quo fuerat intromissus, abscessit. [d 1Kb] Sed paulo post discedente  pontifice, sub ipsius tamen hore spatio, dum nimium labore fessa nutaret, spem salutis amisit. [e 1Kb] Iterate ergo supplicantium turba recurrit ad medicum: beatus autem Remigius [f 1Kb] ille se accusat, potius perpetrasse facinus, quam sanitatis premium indulsisse, et exstitisse homicidii reum, non attulisse remedium.

8. Ad basilicam igitur sancti Ioannis, quo corpus iacebat [g 1Kb] exanime, populi obtentus deprecatione regreditur, ibique sanctus Remigius cum lacrymis ad pauimenta sanctorum [h 1Kb] in oratione prosternitur, et reliquos, ut ita facerent, adhortatur. Tunc sanctus Remigius, effuso lacrymarum imbre, consurgens suscitauit mortuam [i 1Kb] quam prius sanauit egrotam. Que protinus apprehensa manu pontificis, cum integra  incolumitate surrexit, et ad propria feliciter remeauit. Iudicare enim possumus quantus in presenti miraculo fuisset parentum fletus [i 1Kb] pro gaudio, laus populi [k 1Kb] pro triumpho. Putasne cum quo gemitu quantaque deuotione Gloria in excelsis Deo cecinerunt, qui per sacrum antistitem diuina uidere mysteria meruerunt? Potuit enim ille plebem suam de casu cuiuslibet periculi imminentis eripere, qui uitam [l 1Kb] mortue ualuit restaurare.

9. Inter huiusmodi igitur uirtutum suarum insignia elegit beatus Remigius, athleta Christi, transitum lethiferi soporis excipiens, procellas mundi, senio iam urgente, deserere, et ad portum celestis habitaculi peruenire. Post [m 1Kb] cuius uero obitum tanta ad sui corporis patrocinia fidelibus [n 1Kb] remedia tribuuntur, et  solis agnoscitur uiuere meritis, qui tantis fulsit exemplis . In illis ergo diuinis templorum oraculis, ubi eius patrocinia ueneramus [p 1Kb] , quidquid cum fide petitur, inuenitur, et quod speratur studio, prestatur effectu. Profusis ergo unanimiter precibus exoramus, [q 1Kb] ut nobis uite salutaris spatio indulgentiam delictorum obtineat intercessio sancti Remigii pontificis cum auxilio Redemptoris. Det etiam deprecatio eius generaliter in hoc mundo tranquilla pacis tempora, qui promisit iustis eterna. Quod ipse prestare dignetur, qui regnat cum Patre et Spiritu sancto, qui est benedictus in secula. Amen.



[uITA S. MEDARDI.]





PRAEMONITIO IN uITAM S. MEDARDI EPISCOPI NOuIOMENSIS ET TORNACENSIS.

Auctor anonymus Suessionensis seculi IX, in prefat. ad supplementum Actorum S. Medardi [quod exstat apud Bolland. ad diem 8 Iunii] sequentem uitam a Fortunato scriptam fuisse testatur, hisce uerbis: »Fortunatus natione Italus, presbyter Rauennensis, suo tempore eruditissimus, ex Rauenna progrediens, Galliarum fines pergere adiens, Pictauensi rure commodam sibi delegit habere stationem . . . Denique rogatus ab eodem uenerabili pontifice , edidit perplura opuscula, maxime metro ludens, de uita et uirtutibus sanctorum, inter que et uitam gloriosi et cum omni reuerentia nominandi domini nostri Medardi succincte quidem tam prosa, quam uersibus, sed tamen luculento sermone perstrinxit.« Gregorius Turonensis huiusce uite librum uidetur memorare lib. de Gloria confess., p. 95, his uerbis: »Post scriptum de mirabilibus eius  librum, mulier manu debitis, etc.« Alius item Suessionensis auctor et is monachus (cuius sermones edidit Boscius in Bibliotheca Floriacensi, pag. 150, uite a Fortunato scripte mentionem facit inquiens: »Eiusdem Patris uitam, metro et arctissima edidit oratione Fortunatus.«

Porro cum plures circumferantur uite sancti Medardi, sub nomine Fortunati, nos ut ueram ac germanam illam subiicimus quam primus edidit cl. D'Achery in Spicilegio, tom. II, erutam ex antiquis Mss.; ceteras uero, ceu falso ascriptas eidem Fortunato, reiicimus.

Ac profecto, quam edidit Surius ad diem octauum Iunii, que diu credita est esse Fortunati, quamque ualesius ipsi ascribit, ut reprobemus, grauia suadent momenta. Nam antiquissima Mss. illam non Fortunato, sed Radbodo Nouiomensi, et Tornacensi episcopo ascribunt. Ita Codex ms. Bibliothece Thuanee, referente eodem Acherio, hanc prefert epigraphem: »Incipit uita beatissimi confessoris Christiani episcopi Nouiomensis quam domnus Radbodus, Nouiomensis et Tornacensis episcopus, sic dictauit.« Compendiensis autem Codex item ab Acherio relatus, hunc habet titulum: »uita sancti Medardi, quam dominus Radbodus Nouiomensis sic dictauit.« Censent Bollandiste cum Sammarthanis, hunc Radbodum secundum fuisse huius nominis, qui Brugis decessit an. 1048, ac sepultus est in cathedrali Tornacensi. Quanquam eum auctorem potius alteri fuisse, ut uita illa scriberetur, quam ut ipse conscripserit, confici uidetur ex sermone anonymi de primi templi sancti Medardi Statu, etc., quem Ioannes Boscius in Bibliotheca Floriacensi edidit, ut aduertunt Boll.

Altera, eaque grauissima, causa est cur illam a Surio editam, reiiciamus, quod in ea Drausio et Warimbertus Suessionenses episcopi nominentur, qui centum circiter annis post Fortunatum uixisse deprehenduntur. Postremo stylus ipse discrepat a stylo Fortunati, quod nec ipse Surius diffitetur, quam propterea ab alio interpolatam fuisse, et multa eidem aliena manu adiecta affirmat. Adde his ea que Cointius animaduertit ad an. Christi 456, num. 7, ad hanc rem, scilicet quod huius uite auctor sanctum Remigium uocat »archiepiscopum; et Tornacenses,« gentem »Flandrinensium« appellat, »cum etate Fortunati nec archiepiscopi uox esset in usu, nec Flandrie,« uel »Flandriensium nomen audiretur, et annis ab obitu sancti Medardi trecentis Tornacum non pertineret ad Flandriam, que perxignam tunc amplectebatur ditionem,« etc. Ex quibus ipse concludit uitam sancti Medardi que legitur apud Surium, ab auctore compositam fuisse qui post annum Christi millesimum uixit.

Secunda uita sancti Medardi, que Fortunatum prefert auctorem, ea est quam Bibliothece Floriacensi a se edite, inseruit laudatus Boscius, queque item ob graues causas Fortunato abiudicanda est. Nam stylus longe diuersus est a stylo Fortunati, et duo miracula a sancti Medardo adhuc puero edita illic referuntur, que a Fortunato pretermissa narrat prefatus anonymus, scriptor Actorum sancto Medardi, in prologo, num. 2, ut legere est apud Bolland., in supplemento ad uitam sancti Medardi. His adde quod uite huiusce scriptor  fabricam templi sancti Medardi uni Clotario regi ascribat, nulla facta mentione Sigiberti, a quo tamen perfectam et in culmen ductam narrat Fort., cap. 20 lib. II, ubi agit de uirtutibus sancti Medardi. Item refert, »a Clotario procuratam apud summum pontificem« confirmationem priuilegii, »a sancto Leone, sancte Romane urbis episcopo, et aliis uenerabilibus episcopis concessi;« que omnia, quicunque demum Clotarius aut Leo accipiantur, conuenire non possunt temporibus, ut ibidem ostendunt Boll., qui propterea censent auctorem illius uite fuisse monachum Sammedardensem, seculo XIII non antiquiorem. Atque hec tam repugnantia a Boscio, in uita sancti Medardi a se relata, fuisse pretermissa »propter suam absurditatem,« arbitrantur iidem Bollandiste.

Nos igitur eam sancti Medardi uitam hoc loco subiicimus, quam edidit cl. Acherius in Spicileg., tomo II, et Bolland. ad diem 8 Iunii, existimantes hanc inter ceteras genuinum esse Fortunati fetum. Porro is uideri potest aliquibus eamdem elucubrasse extremo uite sue tempore, cum ad eius calcem regis Theodeberti mentionem faciat, ac eius felix, et latum imperium commemoret, quod eidem diuturnum comprecatur. Nam Theodebertus apud Suessionas regnare cepit an. 589, ut legere est apud Greg. Tur., lib. IX Hist. Franc., cap. 36. Anno uero 596, rex Austrasie inauguratus est, Childeberto, patre suo, iam uita functo. Idem, ad annum 602, uascones debellat, ac suo imperio subigit, et inde latius regnum suum facit. Porro Fortunatus ad hoc usque tempus uitam fere produxit, quem seculo sexto labente, aut ineunte septimo, decessisse alibi diximus. Quanquam postrema illa uerba, quibus uota pro regibus continentur, malim credere a quopiam adiecta fuisse uite a Fortunato conscripte, quam addita a Fortunato, presertim si hec illa est cuius meminit et Gregorius Turonensis an. 595 iam uita functus. Certe extrema illa uerba, ut adnotant Bollandiste, in plerisque Mss. desiderantur.





uITA SANCTI MEDARDI EPISCOPI NOuIOMENSIS ET TORNACENSIS. *

 1. [a 1Kb] Beatissimi Medardi antistitis uitam, que per  uniuersum orbem uirtutum propalatur insignibus,  nequiuimus silentio preterire, quamuis non ualeamus [a 1Kb] gestorum cuncta perstringere. Et quia solemnitatis eius diem, ueneratione perspicuum, omnium populorum cateruas quotannis expetere, depositionis sue commemoratio principalis inuitat; crescat in uniuersorum pectoribus pro fidei [b 1Kb] ardore deuotio, dum sanctorum panditur magnitudo, ut si in hac rarus sit qui existat imitator operis, cunctos tamen faciat eius intercessio potiores. Huius ergo originem propterea primum suggestio nostri sermonis insinuat, ut nullus forsitan desperationis obstaculo magis culpandus [c 1Kb] offendat, quoniam Deum integro amore diligere, non facit gentium diuisa discretio, sed unita [d 1Kb] fidei plenitudo, [e 1Kb] ne diuina gratia, que uolentibus cunctis generalis ostenditur, [f 1Kb] specialis esse iudicio  fallente credatur.

2. Pater igitur huius, nomine [g 1Kb] Nectardus, de forte Francorum genere, non fuit infimus libertate. Mater uero Romana, nomine Protagia, absolutis claruit seruitute natalibus: que in Christi tabernaculis  pretioso fecunda partu plus placuit, quam si integritate seruata nequaquam se uinculis uirilibus tradidisset; quorum in uiromandensi territorio et habitatio fuisse dignoscitur, et origo. In qua urbe cum adolescens ad scholam recurreret, [h 149Kb] casululam, quam ei sua genitrix fecerat, per ipsum ad artificem componendam direxit: quam in itinere ceco a se inuento mox prebuit. Similiter quidquid ad escam accipere deberet, dum suorum parentum gregem [i 1Kb] pasceret, si pauperem uidisset, cibum egenti porrigebat,  ipse ferens inopiam, diei ducens ieiunia. Nec illud est reticendum rei geste mysterium. Dum adhuc esset in scholis uir sanctus, paruus et innocens, dicit ad [i 1Kb] Eleutherium quemdam puerum, quod publica in actione [k 1Kb] comitiuam assumeret, et cum triginta annorum uite spatium caperet, ipsum dixit futurum  summum Dei pontificem, qui in Tornaco ciuitate pastor est datus Ecclesie. Ita sanctus quod predixit quasi propheta diuino spiritu iam probauit.

3. Deinde cum crebrius ad templorum oracula [l 1Kb] fidei monitu promulgante discurreret, et tenerositatis annos, libratis patientia moribus, temperaret proprie uoluntatis arbitrio, dum mundi illecebras uitando despiceret, officium sacerdotis excepit, pariter et animo conuersus et habitu. Morum claritate precellens, confestim claruit, apud urbis pontificem conuersatione precipuus, apud cunctos mentis [m 1Kb] puritate sincerus. Nunquam se letitie ubertate plus extulit, nunquam meroris acerbitate turbauit. Fuit semper tolerans in aduersis, mitis in prosperis, cunctos sibi obedientie sedulitate preferens, egentibus  larga miseratione succurrens, et ex omnibus calcato uitiorum fomite, angusti callis tramitem, sancte conuersationis gressu surgente, conscendens, quidquid aduersum est horruit, quidquid pretiosum elegit. Quid plura? Ut hospes cerneretur in seculo, et iam possessor esset in celo, tunc crescentibus muniis per [n 1Kb] singulos sacerdotii honores, interiecta discretione temporum, ecclesiastici moris tenorem percurrens, presbyterii officium electus excepit, probatus obtinuit; et ita se deinceps sanctis cepit publicare uirtutibus, ut Christi merito putaretur alumnus.

4. Contigit ergo ut, autumni tempore, fructus [o 1Kb] mitescente botri succo, uaricantem uindemiam ubertas ostenderet, per quam latronis temeritas eius gratiam  publicaret. Intempesta igitur nocte, cum potius in humanis corporibus, curarum diuersitate seclusa, dominante silentio, blandi soporis onus incumbit, uineam suam, [p 1Kb] cupiditate fraudis impulsus, latro capiendus expetiit, tenendus irrupit. Tunc predam gladio secante corripiens, ipse magis predatus, intra  patentia septa constringitur; et quod effringere uiolentus uoluit, nequaquam euasit. In posterum, suo crimine captiuatus, gustum habere de fructu non meruit, et redeundi aditum ebrius non inuenit; nec mittere poterat quod presumpserat, nec auferre fas habuit quod ambiebat; sed cum inibi primo diluculo, rei prescius, uinee dominator occurreret, furem reperit, quem sua iam preda preuinxerat, et uterque alium mutato iure seruabat. Tunc usque adeo sancti ultio rei seuit in crimine, ut uuas propria manu discerpens, augmentum magis illi profusa oblatione tribueret, et delictum obiurgatione castigans, remeandi aditum indulgeret.

5. Pari igitur meruit pena percelli, uel perdurante insidia cerceri, qui uasa eius, domum nocturna  obreptione preueniens, distenta melle, furatus fuerat. Custodes deceptione callida fallere potuit, pecus quod rapuerat temerarius non euasit. Castrorum habitacula sublate apes cum indignatione linquebant; ubique furem non casto ditantes opere, sed aculeorum seuitia persequentes, quousque latronis detecta confusio, sancto quod fraudauerat reddidit, et ueniam prostratus inuenit; sed nec immerito pia sacerdotis indulgentia reum non damnabat ex crimine, quem ipsa ultrix preda torquebat.

6. Accidit etiam simile sub hac proditione mysterium. Dum uiator quidam iuxta domum eius agendi itineris copia preteriret, capiens illius callida fraude iuuencum, furti scelere tintinnabulum collo preripuit; atque hiatum ipsius impressi graminis fraude  condemnans, nullius contemplatione deprehensus abscessit; et cum iam se censuit uel criminis euasisse periculum, uel sortitum compendia fuisse per furtum, obstaculo nullo [a 1Kb] serata, ipsa dedit preda tinnitum, cupiens domini redire presidio: que quamlibet abditis penetralibus studio diligenti locata uel ferrata claustrorum obsecratione retrusa maneret, tinniente ambitu scelus nullo modulante uulgabat,  hiatu ingenti uomens, auctorem criminis querela geminante confudit. Tunc latro preterita memorans, confusa mente perculsus, reuexit domino territus quod abstulerat, [b 1Kb] quod etiam pietatis studio non seruabat. Ita demum reddita iuri nature, cepit species se non animata celare, nec sonitu se nisi pulsa detegere. Sanctus igitur athleta Christi, absque reatu proprio, pro delicto confunditur alieno; atque ideo mercedem reo pro culpa tribuit, ne inani ambitione tristior remearet [c 1Kb] .

7. [d 1Kb] Quadam uice precelsus Clotarius rex in procinctu, Francorum mouens exercitum, cum transisset fluuium, cuius est [e 1Kb] Sumina uocabulum, omnia que inueniebant loca predantes et pecora, peruenientes inter [f 1Kb] castellum quod fertur Nouiomagum,  et Isaram fluuium, quidquid fuit [g 1Kb] uehiculorum, carra, uel [h 1Kb] summas trahentium, pedes affigentes, de loco nullatenus mouerunt per triduum. Ad uillam sancti Menardi, que [i 1Kb] Sellentiacum dicitur, occurrunt uiro sanctissimo; et data oratione [i 1Kb] discaricantes que tulerant, laxati pergunt itinera.

8. Nec illud omittendum est, quod per miraculum factum est. Cum porcarii sui in glandem porcos deducerent, et ab iniquis hominibus furto subducti fuissent, diuina mox uirtute soli, de longa regione, nullo homine sequente, ad sanctum uirum reducti sunt. Nec hoc inter reliqua miranda signa pretereat. Quidam, Tosio nomine, demonis grauiter oppressus infestatione, curari meruit expresso uiri Dei signaculo.

 9. Sed cum iam multimodis uirtutum fulgeret studiis, famaque eius per diuersa orbis spatia gratia crescente precelleret, defuncto uiromandensium urbis pontifice, [k 2Kb] in eius locum consecratur episcopus. Ubi conuersatione celesti ter quinis annorum circulis in sanctimonia ipsius officii sacerdos exstitit pretiosus; et nisi quod percussor corporis defuit, martyrium confessor impleuit. Sustinuit iugiter diabolo  preliante calumniam, sed peruenit uictor meritis ad coronam. Tunc pontifex beatissimus, membrorum compage, protenta longeuitate defessus, [a 2Kb] spiritum requiem deprecatus emisit, et conuexa celi athleta triumphalis ascendit. Inter reliquos, etiam asseuerante  [b 1Kb] Willacario presbytero, quando sanctus Medardus accepit corporis transitum, ipsius hore momento celi prorsus aperti sunt et ante sancti corpusculum fere per tres horas diuina luminaria cunctis uidentibus astiterunt; moxque in terra grande fluxit diluuium, ita ut plueret multum calida aqua de nubilo.

10. Cuius corporis solemne pignus, precellentissimi [c 1Kb] Clotarii principis Francorum uel deuotione uel tempore, Suessionensium urbs, tanti muneris  premio ditata, promeruit. Sed cum omnium populorum fides solemni ambitione, grauissimo feretro, tradenda sepulture membra conueheret, et unanimitate uel amore gestandi onus leue sentiret, tunc obuiam sanctum habuit, damnatis aurium dudum aditibus, surdus quidam occurrens; et pretiosi uelaminis peplum osculans, psallentium illico stupens melos audiuit, et fraudati sensus usum recipere mundatus fide promeruit.

11. Postquam igitur, deuotione fidelium maximo decore prefulta eius tumuli urna exornata surrexit, prolixum est enarrare quantis se uirtutibus quantisque pro debilium clamor attollat emundatione tropeis; a quo quidquid fusis precibus expetitur, incunctanter effectibus obtinetur. Huius igitur templi  pro foribus paralyticus quidam depositus et eiectus, [d 1Kb] quem omnium membrorum debilitas diuerso iure discreta damnauerat, pristine incolumitatis meruit augmenta suscipere, et salutis gloriam obtinere, ut singulis uigor artubus redditus confestim,  suffragante remedio, astaret illesus, et cuius prius communis usum sermonis adnexa palato lingua confuderat, uirtutem sancti antistitis resoluta oris compage laudabat.

12. Protinus scilicet sepe palam triumphante mysterio, quos iniqua ferri ponderis retentacula gressibus negatis astrinxerant, ad templi oraculum summus antistes ueniendi prestitit facultatem; et robustam metalli naturam exsuperans, uasta compedum uincla confregit. Multos igitur promiscui sexus, quos membrorum debilitas miseranda contraxerat, usibus restitutis, uirtus medica indiscrete soluebat. Crebrius etiam oculorum captis lumine, purgatis tenebris, presidium contemplationis indulsit, et rediuiue lucis compendia desertis habitaculis  restaurauit. Multa quoque et innumera uirtutum suarum insignia, que diebus singulis ex more concrescunt, relatio nostra preteriit, ut nec lateret silentio magnitudo operis, nec diei consumeret spatium tanta prolixitas dictionis.

13. Huius ergo piam Maiestatem fusis indesinenter precibus exoremus, ut [clementissimi Theodeberti, regis nostri, felicitatem, crebris successibus dilatatam, et in externis gentibus iusto dominandi iure procul extensam, pro sua pietate longeuet, et clementissimi Sigiberti quondam regis anime sempiternam requiem prestare dignetur, qui [e 1Kb] templi eius spatia deuotus extendens, ad excelsa fastigii tegmina sumptuoso decore perduxit, quatenus eodem intercedente, seruato culmine regii diadematis, protendantur  sceptra regie potestatis, ac perinde medelam populis, pacemque tribuat uniuersis;] conferat etiam petitum pro delictorum indulgentia cunctis generale presidium, qui speciale solemnitatis sue hodie mundo prestitit ornamentum [f 1Kb] .



[uITA S. MARCELLI.]





PRAEMONITIO IN uITAM S. MARCELLI EPISCOPI PARISIENSIS.

Utrum reuera Fortunatus, episcopus Pictauiensis, sequentem uitam S. Marcelli, episcopi Parisiensis, necne, conscripserit, inter se eruditi dissentiunt. Auctores Hist. Litt. Franc. illam abiudicant Fortunato nostro, atque alteri Fortunato uercellensi attribuunt, de quo in pref. ad uitam S. Hilarii sumus locuti. Hisce uero indiciis siue coniecturis illi adducuntur: 1o quod uite sanctorum conscripte a Fortunato Pictauiensi antistite, illum solum presbyterum, non episcopum nominant; ac si quando nominant, addunt Ecclesie nomen cui regende prefuit; 2o stylus quo conscripta est uita S. Marcelli, simplicior magisque concisus uidetur quam ille Fortunati; 3o uita isthec multis ante annis scripta est quam S. Germanus, episcopus Parisiensis, decederet; atque adeo non multo postquam in Gallias aduenisset Fortunatus, cum is nondum gestis sanctorum conscribendis animum applicuisset. Nam ipse uidetur serius ad gesta sanctorum colligenda et litteris consignanda accessisse, cum antea pesi impensius operam daret. Postremo Gregorius Turonensis mentionem faciens uite huiusce lib. de Gloria Confess., c. 89, auctorem eius non commemorat, cum tamen solemne eidem fuerit nomen amicissimi sui Fortunati ascribere, quoties fetum ingenii eius aliquem commemoraret. Ita cum uitas S. Seuerini, episcopi Burdegalensis, S. Albini Andegauensis, et S. Germani, Parisiensis pontificis, commeminit, semper iis Fortunati nomen adiecisse comperitur.

Sed alii contra sentiunt: ac Hadr. ualesius inter ceteros in dissert. contra Launoium; uossius, lib. II de Latinis Historicis, c. 22; Labbeus tom. II de Script. Ecclesiast.; Ioan. Albertus Fabricius in Bibliotheca Lat. medie et infime etatis; Ioan. Molanus in Usuardi Martyr.; Cesar Baronius in notis ad Martyr. Rom. et alii, eam proprium Fortunati ac genuinum fetum esse confirmant.

Qua in re, ut et ipse aperiam quod sentio, momenta et coniecture quibus adducti supra citati auctores Hist. Litt. uitam S. Marcelli nostro Fortunato abiudicant, non tanti esse uidentur, quamobrem ita se habere rem iudicemus. Nam 1o non multum interest utrum is qui titulum huic uite prefixit, Fortunatum presbyterumne, an etiam episcopum nominarit. Ceteroquin ex simili errore ac uarietate plura alia, eaque germana Fortunati opera, in dubium reuocari possent, aut etiam reiici, quod Fortunatum modo presbyterum, modo episcopum nominant; nec facilius fuerit quam nomen episcopi supponi pro nomine presbyteri, quem aliunde episcopum fuisse constabat, suppresso Ecclesie cui prefuerat nomine ex negligentia aut imperitia amanuensium. Certe antiquus Codex, quem Mabillonius in manibus habuit, haud secus titulum in uita S. Paterni  preferebat his uerbis: Incipit prologus Fortunati episcopi in uita S. Paterni, etc. 2o Stylus non mihi alienus a stylo Fortunati esse uidetur, ut ex Prologo precipue legenti cuique ostenditur. Quanquam diuersa tempora quibus Fortunatus uitas sanctorum conscripsit quamdam uel in stylo uarietatem potuerunt ingenerare. Quod uero aiunt Fortunatum nonnisi sero ad gesta sanctorum litteris consignanda accessisse, nonne idem uitam S. Germani haud multo, ut uidetur, post obitum S. Germani ipsius conscripsit, de qua mentionem facit Greg. Tur. lib. u Hist. Franc., c. 8? Quidni potuit igitur, adhuc superstite Germano, eius rogatu uitam S. Marcelli episcopi Parisiensis contexere? Postremo non semper Gregor. Turon., quoties memorat Opera Fortunati, uel eius nomen ascribit, quemadmodum in uita S. Hilarii et S. Remigii ab eodem factum suo loco ostendimus.

Tanta uero Fortunati cum Germano coniuncta amicitia et necessitudo, scriptaque ad hunc ab illo pemata et littere, uix dubitare sinunt quin idem suasu Germani hanc S. Marcelli, antecessoris ipsius, uitam elucubrarit et ediderit. Quod si et Prologum uite cum epistola que Fortunati Operibus prefigi solet conferas ex titulo ipso et sententiarum ordine, et amplitudine, ac structura uerborum, ac perpetua illa Fortunati consuetudine in suis laudibus extenuandis, quam inter se utreque conueniant intelligetur. Quin et tota in uita reperias dicendi formas atque tropos familiares Fortunato, et seriem in miraculis enarrandis eius pene propriam, ut conferenti cum hac uitas alias ab eodem scriptas innotescet. Quibus addit momentum quod in ueteribus membranis legitur, teste ualesio. Nam ubi in quibusdam exemplaribus et apud Surium legitur in Prologo: Cur itaque, ut dictum est, inter Gallicanos cothurnos ita lippata uilitas plano pede, etc., in iis sic legitur: Cur itaque, ut dictum est, inter Gallicanos cothurnos Itala Patauinitas [Corr. Itala Patauitalis] plano pede ire presumat, etc. Que uerba Fortunati patriam, a Patauio non longe dissitam, aperte indicant. Quocirca in eam sententiam propendeo minime illam a nostro Fortunato abiudicandam esse, ac propterea haud tribuendam alteri Fortunato uercellensi, de quo quatuor mss. Martyrologia Ecclesie Parisiensis ad diem XIu. Kal. Iulias, a P. Gerardo Dubois relata in Historia Ecclesie Parisiensis, lib. I, cap. 8. Edimus uero eam ut exstat apud Surium ad diem I Nouembris.





uITA SANCTI MARCELLI. PARISIENSIS EPISCOPI.



PRAEFATIO AUCTORIS AD S. GERMANUM PARISIENSEM EPISCOPUM.


1. Domino sancto et meritis obtinentibus apostolico uiro, in Christi caritate fundato, meo lumini preponendo, domino et dulci patri Germano pape Fortunatus. Facundissima illustrium oratorum ingenia, sermonum flore uariante distincta, et eloquii  uernantibus pampinis obumbrata, solent sibi uiles causas sterilemque materiam querere, ut magna dicendo de minimis, uideantur ostendere sui fluminis ubertatem; qui habentes intra se fontes eloquentie, de ipso sicco themate didicerunt undas haurire. Unde quidquid iniungitur illis, carmine irriguo copiosius explicatur. uerum econtra quicunque anguste intelligentie ariditate torrentur, nec habent  affluentiam inundantis eloquii, per quam uel aliquos reficere, uel sue siccitatis possint inopiam temperare: tales non solum aliqua non per se dicere appetunt, uerum etiam si quid eis iniunctum fuerit, perhorrescunt, quoniam quantum doctis proloqui, tantum indoctis utile sit tacere. Nam illi de paruis magna disserere, isti de magnis nesciunt uel pauca proferre. Et ideo quod ab aliis queritur, ab aliis formidatur. Sic belligerator in armis damni esse deputat, si non possit integer inuenire quod uincat. Sed sicut fortis requirit unde ducat spolia, sic debilis metuit ne ducatur in predam; et quod acer inuenire desiderat iners uel audire formidat.

2. Cuius exempli gratia cum ipse sterilis scientie conuenienter accuser, nec sit in me aliquid quod  uenusti sermonis ornamenta commendet, quid tibi uisum fuerit, Pater beatissime atque amantissime, constanter admiror, ut de sanctissimi uiri Marcelli antistitis uita, nullo fine claudenda, et de illa celesti lampade mee aliquid dignum committeres scintille: cum ego pauper ingenio, et ille diues sit merito: ego humilis sermone et ille sit egregius mercede; presertim cum uobis multorum prudentium famose abundantie sufficiat eloquentia, Gallico Gallicana, et quadratis iuncturis uerba trutinata procedant. Qui si uelint, sermone possint depingere quidquid animus figurauerit: apud quos ipsum loqui dictare sit, et que uix corde concipitur, mox in pagina res formetur. Cur itaque, ut dictum est, inter Gallicanos cothurnos, ita lippata uilitas plano  pede ire presumat, ad quorum comparationem, uelut inter rosas et lilia, nostre lingue uilis saliunca respirat? Accedit etiam ad difficultatem ingenii impediti res altera, quod de actibus beati Marcelli plurima sunt inuisenda, temporum uetustate subrepta, nec facile memoria recolit quod annositas numerosa fraudauit: quoniam quidquid in libris non figitur, uento obliuionis aufertur. Pauca quidem de eius gestis felicibus sunt ad nostra tempora relatione uiuente perducta, ne in totum, quod sui amatores in posterum quererent, periret; quia etsi sancta membra iamdudum sepulcro sunt condita, non tamen miracula sunt sepulta: que tanto clariora sunt, quanto plus memoria uiuere meruere non scripta; quoniam licet non tenerentur in pagina, fixa sunt in  cordis membrana.

3. Unde inter hec difficilia dubito quo conuertar, utrum uel digitos preparem ad scribendum, cum dictare lingua formidet. Sed differre non licet quod Pater iniungit, cum secum magis ipse pugnet qui tibi repugnat; presertim qui ut obedire me doceas et quod sustinere non ualeo libenter imponis. Maior enim deuotio in re difficili comprobatur. Denique ibi plenus est affectus ubi, etsi uirtus non tolerat, tamen animus non recusat; et ego magis hic uenerer quod caritas non leuiter exigit, sed audacter  extorquet. Denique ex hac parte mihi ipsi conueniat perficere, quia qui minora uituperat, ducere ad maiora festinat. Quibus suggestis uolueram hoc opus aliorum lingua nitescere potius quam nostra sordere. Sed quod primi differunt, uel ultimi prosequantur; quod cum displicere uideatur eloquio, placere uidetur ex uoto.



uITA.

4. Beatissimus igitur [a 1Kb] Marcellus antistes, natus Parisii, sed ciuis paradisi: in terris humilis, erectus in celis; mediocris parentibus, sed meritis celsus. Cui hoc fuit nobilitatis insigne lumen, Christo sine culpa seruire. Non de generis intumescens superbia, sed habens de moribus ornamenta, nec sumens de  parentali laude iactantiam, sed gratiam possidens in uirtutis exemplum: intra se suos thesauros retinens, Deum mundo corde complectens. Sed cum Christo pauper iste regnauit, qui in humilitatis conuersatione, in caritatis ubertate, in castitatis lumine, in ieiuniorum pinguedine ita se totum celesti tradidit discipline, ut ab ipsa infantia maturus accederet, et positus in corpore, quasi nichil de carne portaret. Hic itaque nobilissima institutione succinctus, et uenerandis operibus pene prius sacerdos quam clericus, iamdudum dignus qui susciperet dignitatem, antea paratus ad id quod erat sine mora futurus: calcata pompa mundi uel criminibus, cum diuinis armis initiatus accingeretur ad spem felicem, palmam de hoste publico relaturus, in militia Christi  exercitando [Forte, exercitanda] lector effectus est, ac seipsum templo Christi primitus offerens, uelut Abel sacrificium, hostia uicte carnis et pure mentis exceptus est.

5. Qui clarior mercede quam nomine, et merito maior quam gradu, sine offendiculo suum gerens officium, cepit in milite crescere, quod accepit a rege. Cuius occulte diutius, uelut uitis palmites, ceperunt fructificare uirtutes: nec pertulit in eo sua dona abscondi, qui quod desursum uenerat adeo humiliter eum uidebat amplecti. Denique cum clericali tirocinio celaretur, miraculis proditur, et signis celestibus illustratur. Quadam uice accessit ad officinam fabrilem: qui despectus ab artifice, cogitur ut extractam ferri de ardenti camino massam candentem  manu sua attolleret, et quanti esset ponderis enarraret. Tunc uir beatissimus, non ignarus totum de Christo presumere, et quanta uirtutis causa sit in rebus non turpibus obedire, mox supposita manu ferrum altius eleuauit, dicens: De calore calet, sed nouem pondera habet. Quod postea tantum ad stateram inuentum est, quantum eius uox librata predixerat. Sic in una specie duplex miraculum propagauit, ne eum foci calor exureret, nec ferri pondere fefellissent. Nam defecatis uitiis in se libidinis uaporem non habuit, qui tam libere ignis incendia sine ustione euasit. Nam ut elementi ignem uinceret,  ante flammas carnis exstinxit; et ut in ipsa pensa non falleret, probauit ferrum pondere.

6. Deinde in religionis ordine subdiaconus effectus est. Itaque cum subdiaconali ministerio fungeretur, in die Epiphaniorum hauriens aquam de fluuio [a 1Kb] Sequane dum beato Prudentio episcopo manibus abluendis offerret, mutatis elementis, uini sapor inuentus est. Quo uiso obstupescens pontifex, iussit ex ipso urceo in calicem sacrum fundi: unde uniuersus populus, missa celebrata, ad communionem accepit, et ipsum uas cum ad plebis multitudinem suffecisset, ac si non tactum et integrum, sic plenum permansit. Cuius uini mystico beneficio postea multi infirmi sanati sunt. Ecce uirum sanctissimum, qui undam sumens a flumine, uina effudit in  calicem. Sed unde tam noua miracula, unde [Forte, ut dum] portaret aquam, quodammodo quasi uuas exprimeret, nasceretur illi palmes in palma? uere beatum Marcellum, summa ueneratione colendum! in cuius manibus uno eodemque momento floruit uindemia, et torculata sunt uina. uidemus non uno in loco beneficia diuina concludi, dum quod precessit Dominus in Galilea, ille successit in Gallia. Ibi ad nuptialem mensam Christus aquas uertit in uina , hic que ad mensam Christi sufficerent, noua uina sumpsit altare. Illud precessit tempore hoc honore. Nam tunc quod dederunt sex hydrie, hic unum et modicum uas expleuit. Sed tunc effecit, ut se Dominus proderet, ut [Forte add. his] famulum  non celaret.

7. ueniamus ad illud miraculum, secundum ordine, non honore. Itaque cum uir sanctissimus quadam uice ex sui officii seruitute, aquam manibus uenerabili episcopo porrexisset, mox inde balsama ceperunt fragrare; et dum unda curreret, uisa sunt chrismata respirare, ut pene pontifex crederet suas manus magis ungere quam lauare, et alteras aquas quereret ut priores undas ablueret. Quo uiso, sacerdos uenerabiliter obstupescens, Deo gratias de comperto munere retulit, et beato Marcello reuerentiam in religione seruauit, dum eum non talem qui seruiret, sed potius cui seruiretur, agnouit. Unde quis tantum subdiaconum admiraretur condigne, in cuius dextera ex aqua fiebant uina et balsama, et  undarum pallor aut in ruborem conuersus est, aut odorem? Iam tunc illis prefigurabatur indiciis futurus pontifex, qui dignus esset chrisma tractare. Sed cum adhuc subdiaconus hausisset chrisma de flumine, merito dignus erat ut factus sacerdos hoc sacrificaret in fonte.

8. Illud quoque mysterium reticeri non debet quod proficit auditori, quia de paucis que memoria  recoluntur, quidquid dictum non fuerit, aut inuideri creditur, aut contemni. Igitur quidam clericus, Mintucius nomine, annorum circiter decem, propter suauissime uocis tintinnabulum, et dulcedinis organum de fauce prolatum, quia contingebat animos populi delectari, cum repercussa in auribus, solita et auribus blandiri: iussus est ab archidiacono teneritate melliflua decantare. Quo facto, precepit ipsum puerum episcopus flagellari ob hoc, quia alterum iusserat ipse cantare. Itaque dum clericus ceditur, episcopus lingua damnatur. Mox enim ut clamor uapulantis in aurem sonuit, uox eius ab ore discessit, et nouo predone sonum captiuauit pontificis uox infantis. Sed si causa facti requiritur, cur contigerit inuenitur. Denique qui puerum cantare  prohibuit, pertulit uocis dispendia, quia uocibus inuidebat. Cui ergo non nocet inuidia, si episcopo non pepercit uindicta? [b 1Kb] Unde quod quis in altero uidere non cupit, non habebit; imo hoc sibi perdit quod alios habere non optat. Omnis enim qui alteri lapsum parat, iam cecidit, et antequam inducat in laqueum, tenetur ipse captiuante peccato ligatus. Tum magis si proficere uolumus, aliorum profectus nostros esse credamus. Itaque eidem sacerdos per triduum, etsi ambulabat per compita, tamen iacebat lingua sepulta. Non enim sonus poterat repercussa palati [c 1Kb] camera resultare, nec intra sepem dentium uox lingua rotante disponi: sed totum quod perdiderat, ore muto prodebat. Tunc beatus Marcellus his uerbis appellat pontificem: Licet intelligam, pastor  bone, tibi talem casum de culpa uenire, tamen quidquid uis, in nomine Domini sermone prorumpe. His dictis, adhuc beati Marcelli sermo uoluebatur in ore, et iam quod imperauerat, obediebat. Deinde antequam iste explicaret, ille respondit, dicens: uos mihi hoc fecistis, quorum iussio fuit ut alter cantaret quam ego preceperam. Et dum ista loquitur, amisse uocis gratia reformatur. O meritum subdiaconi, qui uocem restituit sacerdoti, et uersa uice, quod accipere debuit, hoc indulsit: qui debiles fauces armauit eloquio, et in ore alterius fudit uerba per uerbum. Quid diutius protraham? Semper tacuisset episcopus, si nunquam requisisset Marcellus. uere dignus beati Marcelli sermo, ut gregem Domini  regeret, qui dedit pastori salutem.

9. Opere pretium credimus etiam in paginis hec texere que multis sunt infixa sub corde. Quia etsi de re terribili in relatione metus est, in edificatione sit fructus. Porro autem cum beatus Marcellus, quod semper possedit moribus, esset pontifex ordinatus, quam dignitatem sibi reputabat magis oneris, tunc quidam de populo, dum uellet ad communionem accedere,  manibus retro ligatis, non poterat ad altare pertingere; sed cum omnes transiret, quasi meta cepit stare, ut uideretur non ad communicandum, sed ad numerandum populum aduenisse. Quem conspiciens pontifex interrogauit quid fecerit. Respondit se peccasse. [a 3Kb] Cuius confessionem agnoscens, dixit ei: ueni, accede, et ultra non pecces. Qua iussione absolutus, ad communionem accessit duplici beneficio muneratus, de preterita culpa ueniam consecutus, de futura uita correctus. Quanta huic erat in sancte Trinitatis equalitate fiducia, cuius mens sic libera, per singula uerba proferebat miracula? Sed licet satis fuerit religati catenas sermone dissoluere, tamen plus est laudabile quod in Christi amore uisus est peccata donare.

 10. Exsequamur et illud triumphale mysterium, quod, cum sit ultimum ordine, anteponitur in uirtute. Matrona quedam, prosapia quidem nobilis, opinione uilis, malo maculans crimine quod fulgebat ex genere, postquam dies fugitiue uite, rapta luce, conclusit, ad tumulum, pompa comitante, sed non profutura, processit. Quo condita, horresco referens hoc contigisse post funera, quia duplex nascitur lamentatio de defuncta. Ergo ad consumendum eius cadauer, cepit serpens immanissimus frequentare, et ut dicam clarius, mulieri, cuius membra bestia deuorabat, ipse draco factus est sepultura. Sic infelices exsequias serpentinus baiulus impendebat, ut post mortem quiescere cadaueri non liceret: et cui uite finis in uno loco iacere concesserat, semper mutabatur in pena.  O casum exsecrabilem, et ualde timendum! Mulier que coniugii integritatem non seruauit in mundo, integra non meruit iacere in sepulcro. Nam serpens, qui uiuentem in crimine traxerat, adhuc in cadauer deseuiebat. Tunc ex eius familia qui in ciuitate manebant, audientes strepitum, et pariter concurrentes, uiderunt ingentem belluam de tumulosis anfractibus exeuntem, et uasta mole cadauer flagellante labentem. Quo nimis perterriti homines de suis sedibus  migrauerunt. Hoc cognito, beatus Marcellus, intelligens de hoste triumphum acquirere, collecta plebe, de ciuitate progreditur, et relictis ciuibus, in prospectu populi solus, Christo duce, ad locum pugnaturus accessit: et cum coluber de sylua rediret ad tumulum, obuiantes se inuicem, dante orationem beato Marcello, ille capite supplici cepit ueniam blandiente cauda precari. Tunc beatus Marcellus caput eius baculo ter percutiens, misso in ceruicem serpentis [b 1Kb] orario, triumphum suum ante ciuium oculos extrahebat. Sic in spiritali theatro spectante, solus cum dracone pugnauit. Hinc confortatus populus, cucurrit ad episcopum, cupiens hostem suum uidere captiuum. Tunc precedente pontifice, bestiam fere tribus millibus omnes prosecuti sunt, reddentes  gratias Domino, et soluentes exsequias inimico. Deinde increpans eum beatus Marcellus, dixit: Ab hac die aut deserta tene, aut in mare te demerge. Mox dimissa bellua, nulla eius ulterius indicia sunt inuenta. Ecce propugnaculum patrie in uno consistere sacerdote, qui fragili baculo fortius hostem edomuit quam si balliste transissent, nam sagittatus repercutere poterat, nisi uinceret res diuina. O uirum sanctissimum, in cuius leui baculo uirtutis est pondus ostensum, cuius molles digiti fuerunt catena serpentis. Sic inimicum publicum uicerunt arma priuata, plaudit in unius preda generalis uictoria. Si sanctorum uirorum ex factis merita conferantur, miretur Marcellum Gallia, dum Roma Syluestrum; nisi hoc distat in opere, quod [c 1Kb] draconem sigillauit  ille, iste iactauit. Sed quis eius ualeat miracula per singula sermone comprehendere, uel uoce proferre quanta ille fecerit et celauerit, cum ea scripta sunt que de ipso, teste populo, claruerunt? [d 1Kb] His namque operibus sanctissimus Marcellus semper intentus, conuersatione clarus, consummatione precipuus, beatitudine gloriosus, remuneratione ditatus, cum Domino perpetuo regnaturus, uincens mundi  contagium, mundus migrauit ad Christum die Kalendarum Nouembrium, regnante Domino nostro Iesu  Christo: cui est honor et gloria, et uirtus et potestas per cuncta seculorum secula. Amen.



[uITA S. LEOBINI.]





PRAEMONITIO IN uITAM S. LEOBINI EPISCOPI CARNOTENSIS.

uitam S. Leobini, episcopi Carnotensis, tribuunt Fortunato Launoius, ualesius et alii; abiudicant, uero auctores Histor. Litt. Franc. et alii passim. Labbeus incerti auctoris esse eamdem affirmat. Stylus quidem quo uita isthec conscripta est a stylo Fortunati nostri non plane absimilis uidetur, at nullum aliud preterea argumentum suppetit quo illam Fortunato ascribamus. Si is eam concinnauit, forte ad preces Pappoli episcopi Carnotensis eamdem elucubrauit, qui illam Ecclesiam rexit ab anno 567 usque ad annum 594; quomodo et uitam S. Amantii, episcopi Ruthenensis, ad preces pontificis eiusdem Ecclesie uidetur conscripsisse, uti in notis ad illam animaduertimus. uidetur autem eadem conscripta fuisse ut illa in Ecclesia quotannis ad festum diem S. Leobini legeretur; quod ex postremo capite apparet. Nos illam edimus ut exstat sec. I Bened., pag. 123, notis a cl. Mabillonio exornata, quibus et nos alias, quas uisum est ad eamdem aliquid illustrandam pertinere posse, adiunximus.





uITA SANCTI LEOBINI EPISCOPI CARNOTENSIS: *

 1. Igitur beatissimus [a 1Kb] Leobinus [saint Lubin] Pictauorum urbis indigena, dignis ortus parentibus fuit; quibus tante humilitatis deuotione se subdidit, ut in pueritia primeue etatis positus per hoc diceretur meritis approbatus. Hic bone indolis in adolescentia florens, discendarum litterarum amor eius uersabatur in pectore, ut sancti Spiritus gratia quasi celesti nube circumdatus, dum boues seruaret in pascuis, contigit, ut Noidgelinsem monachum sibi obuium deprecaretur sibi litteras discendas scribere. Qui cum non haberet codicis aut tabularum supplementum, prout potuit, apices in cingulo scripsit. Quod utique presagium diuine pietatis mysterio actum credimus, ut qui multis erat profuturus ad exemplum castitatis, ipse celibatus zona circumdatus,  candoris instar fragrantis lilii, circa renes haberet cingulum litteris inscriptum ueritatis. Postea uero cum pater huiusmodi auiditatem discendi in filio comperisset, litterarum lineas in tabulis fieri decreuit; cui tantum exinde processit studium, ut utrumque pariter ageret, uidelicet ut laborationi insisteret, et lectioni operam daret, sic inter colendi  instantiam sedulum diuidebat officium. His quippe duobus prefigurabatur actibus, ut per agriculture opus obedientia strenuus futurus indicaretur monachus, et per discendi studium uenturus prepararetur episcopus, per fidelium corda, uomere discipline exarata, saturus diuini uerbi semina.

2. Nec multo post aliquatenus scientie prerogatiua illustratus in quodam monasterio pie susceptus, coma capitis detonsus efficitur [b 1Kb] monachus: cui obedientie humilitate cellarium creditum, et temperandarum cursus horarum et uigiliarum diligentia committitur. Qua occupatione detentus, per diem se lectioni uacare non posse comperiens, declinantibus ad dormiendum monachis pernoctabat intente, ut disceret normam iustitie. Qui cum assiduitatem  lectionis fratribus nouisset onerosam, nolens horum murmur uerti in tumultum, fenestre, que oculis fratrum patula erat, uelum opposuit, ut lumen eis redderet subobscurum, et ipse lectionis caperet incrementum.

3. Quidam autem diaconus illustris nomine [c 1Kb] Nileffus, cognoscens eum uelle adire beatum [d 2Kb] Auitum,  qui tunc temporis morabatur eremita in Pertico [le Perche], dulci affatu ipsum alloquitur dicens: Agnosco, frater, de minimis ad maiora te uelle conscendere, sed que tibi incepto scientie institutionis proposito proficiant, tribus uerbis te instruere curabo, id est, nulli episcoporum te obsequiis obliges, quia inter bonos bonus, multos inuenies detractores. Aliud moneo ne quorumcunque hominum basilicam regere, aut petitor ambias, aut expetitus acquiescas, ne inter diuersos mores aut rigorem monachi perdas, aut si blandimentis non consentias, detrahentes tamen uix sufferas. Tertium premoneo ne parue te socies cellule, quia dum singuli preponere sibi cupiunt, nulli obedientia ministratur

 4. Post octo itaque annos in illa cella monastice conuersatus, beatissimi Auiti presentiam se obtulit expetendam; qui cum ab eo responsum accepisset ut post eruditionem quam in congregatione monachorum percepturus erat ad ipsum reuerteretur, inde recedens cum quodam diacono qui in monasterio aliquandiu conuersatus fuerat, Ligeris littora cepit peragrare, perueniensque ad quamdam cellam, ut in ea habitaret sibi oblatam, memor monitorum supradictorum, se in eo loco alligare noluit; sed uolens Lirinum peruenire, inuenit quemdam fratrem Lirinensem dicentem se non posse illic temperiei incommoditatem ferre; quo dicto ab itinere quod ceperat reuocatur. Deinde Gaualensem expetens urbem, cum beatissimo [a 1Kb] Hilaro, eiusdem urbis antistite,  sacerdotaliter fuisset susceptus et aliquantisper cum eo commoratus, cepit conqueri frater non aptum sibi locum ad habitandum. Unde cum inter se eosdem fratres altercantes beatus Hilarius animaduertisset, cepit hortari illum uagum fratrem, ne a comitatu beati Leobini discederet, ne forte obedientie gratiam recedendo perderet, quam hactenus illum sequendo adeptus fuisset. Inde uero recedentes, audientesque beati [b 1Kb] Lupi famam longe lateque crebrescere, ad eum se humiliter contulerunt. Cumque modico tempore cum eo morati fuissent, hortatur predictus frater utpote instabilis et uagus, inde beatum Leobinum discedere. Nolens itaque uir sanctus huiusmodi persuasionibus acquiescere, fortiterque resistens, et tam uagum fratrem in suo comitatu habere  contemnens, continuato quinquennio in eodem commoratus est cenobio.

5. Interea dum Francorum dura ferocitas contra Burgundiones bella concitaret, et eiusdem celle monachi eorum metu huc illucque diffugerent [c 1Kb] , predictus sanctus cum altero sene illic remansit intrepidus.  Interpellatus ergo ille alter senex a Barbaris ut res monasterii totius panderet, respondit beatum Leobinum omnes easdem res scire, se autem ab earum cognitione alienum esse. Hac ergo excusatione illo priore sene ab inquisitione liberato, ceperunt predicti barbari hominem Dei molliter alloqui, ut si quid ex eisdem rebus nosset, presentialiter panderet. Qui cum per eum suis blandimentis nichil possent ex his que querebant inuestigare, multimoda penarum genera excogitantes apponere tentant. Nam frontem eius chordis fortiter circumdantes, et pedes fustibus astringentes, et sepe eum in gurgitem submergentes, sicut nec blanditiis, ita nec tormentis ab eo aliquid extorquere potuerunt. Sanctus uero Leobinus inter utrumque constanter  perdurans, maluit ferre supplicia iniquorum, quam reuelare secreta monachorum.

6. His nempe suppliciis miserabiliter afflictus, licet semiuiuus, diuina tamen suffragante ope ereptus, cum duobus fratribus Eufronio et Rustico, adire iterum sanctum Auitum in uasta Pertici solitudine commorantem; quos ille fraterna caritate recipiens, et illos duos fratres predictos per congrua sibi officia disponens, ut cognouit beati uiri mentem celesti bonitate uberius enitescere, eum cellarii prefecit officio. In cuius ministerii dispensatione ita se reddidit prouidum, ut nec superpetenti daret aliquid superfluum, nec indigenti congruum subtraheret alimentum. Adeo namque beatus Auitus eius obsequium sibi conspexerat gratum, ut sue fragilitatis  corpus, ieiunio maceratum et senio attenuatum, nullo tamen alimento reficeret, nisi quod beatus Leobinus sua industria preparasset.

7. Factum est autem ut cum Dominus beati Auiti solitarium laborem celesti mercede remunerans, terrenis exemptum impedimentis, in collegio sanctorum suorum connumeratum haberet, beatus Leobinus cum predictis duobus fratribus in loco qui uocatur Carbonaria decreuit consistere. Et cum aliquandiu in tribus cellulis a se conditis certatim diuinum explerent officium, discedentibus duobus, labore suarum manuum per quinquennium aque tantum poculo et sobrio ibidem pastus est cibo. Cum autem estiuo tempore prouentus fructuum instaret, et mature segetes trite horreis recondi deberent,  subita eris oborta tempestas, ita syluarum frangebat cacumina et messes sternebat, ut in stragem penitus uiderentur redigi. Commotus ergo uir Dei tante incommoditatis periculo, contra huiusmodi nimbi tempestatem celestibus armis, orationibus uidelicet, se inarmans, oleum sacre benedictionis  opponens non solum fulgura et tonitrua, tempestatem concitantia, fecit conquiescere, et in pristinam tranquillitatem eris quassationem redire, sed insuper quidquid celle in stipendiis debebatur, sub integritate conferri. Illius miraculi spectaculum a beato uiro patratum ad laudem Dei est memoria retinendum.

8. Dum beatus [a 1Kb] Aetherius episcopus beatum Leobinum Braiaco [Brou] ut sibi occurreret [b 1Kb] conuocaret, contigit ut uicina illius celle quidquid obuium edax ignis inuenerat exurendum, nichil parceret relinquendum. Sed cum monachi tanti uaporem incendii nequaquam iniectis aquis possent reprimere, sed ut uidebatur, potius ignem eis uiderentur accendere, uir Dei Leobinus orationibus suis et lacrymis,  ualentioribus aquis, flammarum globos nomine Christi inuocato penitus consopiri fecit.

9. Nec minus et illius miraculi insigne preconium memorie est commendandum. Cum per idem tempus prefatus Aetherius episcopus beati uiri Leobini prospiciens sanctitatem, ad diaconatus proueheret officium, et fratribus Braiacensis monasterii preponeret, dignum duxit ut prefecture officium commodius ageret, si ad presbyterii onus eum ordinabiliter sublimaret. Postmodum cum flamma rabidi ignis syluas et campos exurens ad monasterium segetes exurendo uenisset, et monachi eius metu a mensa surrexissent, uir sanctus in oratione ante incendium prostratus, apud celi Deum impetrare meruit ut omnis illius ignis rabies oppressa consopiretur, et  pristina temperies eris reddita blandiretur.

10. Inseratur huic operi illud celeste miraculum, quod Dominus patrare dignatus est per beatum Leobinum. Quodam tempore duo energumeni, in quibus tanta uis demonum preualuerat, ut sepe uincula et catenas comminuerent, occurrentes beatissimo uiro sospitatis remedium largiri sibi humiliter poposcerunt. Sanctus itaque uir a fratribus cohortatus impendere gratiam medele demonico furore agitatis, pietate commotus, opposito crucis signaculo, et demones ab iis expulit, et pristine sanitatis incolumitati efficaciter restituit. Nec multo post tempore, dum longe a cella absens esset, et ad monasterium ubi pauce puelle morabantur compendioso itinere declinaret, benigne exceptus est ab illis. Denique  post humanitatis officium, quod ei libentissime exhibuerunt, intempeste noctis silentio una de puellarum collegio incentiue impulsa petulantie estu nefario, pedibus sancti iacentis sub lecti operimento dentibus dolosum intulit morsum; qui sentiens se huiusmodi morsu attrectatum, cum percussione pectoris et ingenti gemitu illam pedibus suis repulit, mortiferum ueluti uenenum, et seruata omni corporis integritate, laqueos mulieris sine damno euasit, pudicitie strophio precinctus.

 11. Ab hac itaque tentatione Deo se protegente ereptus, contigit ut ipse qui aliorum infirmitatibus exstiterat medicus, cancri uulnere perculeretur in naribus; qui dum monachorum precibus rogaretur ut sibi humano quolibet studio mederetur, ipse eterno fidens in medico, qui solo uerbo curat omnia, ceram benedictam per annos fere duodecim eiusdem morbi imposuit tabo, ut uirtus per diuinam gratiam augmentum caperet infirmitate. Unde semper in Dei seruitio permanens, et in omnibus Deo gratias reddens, sine aliquo humano suffragante auxilio, postea narium meruit recipere sanitatem.

12. Proferatur in medium et illud stupendum geste rei miraculum, quod omnibus prodesse poterit ad fidei incrementum. Quidam ex monachis, uocabulo  Tyrannus, crudelis quidem antitheto nomine, sed preclarus uirtute, dum esset quadam nocte sollicitus peruigil, uox ei directa est quod tactum iam sonuisset signum. Hac itaque uoce commonitus surgit continuo, et ingressus basilicam splendore diffusi luminis radiantem, in qua conspicuos claritate prospicit duos egregia forma uiros, sanctum uidelicet Leobinum, et alterum nomine sibi incognitum, ex quorum uisu nimio pauore perterritus fugam iniuit, seseque in sua cella abscondit. Sed dum ad signi sonum in prefatam basilicam ad Matutinos se intulisset hymnos, expleta orationis consuetudine prelocutus Tyrannus cautus et deuotus pergit ad domnum Leobinum, obsecrans ut sibi indicaret que esset illa persona quam in basilica una cum eo intuitus esset. Agnoscens  itaque uir Dei fratrem fuisse dignum tante deuotionis miraculo, ait: Frater, cum fuisses oratorium ingressus et duos pariter uidisses uiros, me, ut audio, cognouisti; alter uero incognitus, sed micanti splendore candidus, ipse est beatus Auitus me uisitando dignatus corripere et commonere qualiter debeam quemdam fratrem pro suis excessibus corrigere. Merito namque celeste lumen super sanctum uirum radiabat, quia licet in terra corpore, mente tamen conuersabatur in celis, iuxta illud Apostoli: Nostra autem conuersatio in celis est . Unde uisitationem meruit habere et consolationem: in cuius si quidem corde et ore per diuinorum eloquia mandatorum lux celestis gratie iugiter ac ineffabiliter rutilabat.

 13. Non multo post tempore, a beato Aetherio pontifice ei iniunctum est ut causa proficiendi in melius, sanctum [c 1Kb] Cesarium Arelatensem episcopum inquirere et adire deberet intrepidus. Ad quem cum peruenisset S. Leobinus, pariterque cum eo beatus Albinus, qui comes eius itineris fuerat, requisitus a beato Cesario cur tanti itineris laborem assumpsisset, respondit beatus Albinus se tantummodo sui desiderii causa uenisse: beatum uero Leobinum, derelictis fratribus, quibus prepositus fuerat, [d 1Kb] Lirino  properaturum, ubi fratribus eiusdem monasterii derelictis Lirino foret subiiciendus, accedens ibi omnibus fratribus desideraret esse subiectus. Tunc sanctus Cesarius, corripiens eum ut celeriter reuerteretur, ait: uide, frater, ne fratres, te absente, uim regule frangant, et quasi oues sine pastore in direptionem ueniant; quia si hoc contigerit, tue reputabitur culpe, et omnis eorum iniquitas in tuum redundabit caput. Hac ergo trementi admonitione prosternatus, ad regendos predictos fratres quantocius ad propriam reuertitur cellam. Comperiens autem eosdem fratres nichil in se habere inuidum, nichil maledictioni aut obtrectationi obnoxium, omnes equaliter diligens, omnes hilariter intuens, Deo omnipotenti immensas retulit gratias, qui eos ad tante unanimitatis concordiam  perduxit.

14. Interea beatus Aetherius, Carnotensis urbis episcopus, uite sue cursu consummato, [a 1Kb] migrauit ad Dominum. Cumque de successore eius uaria esset inquisitio, Rex celi Dominus, in cuius manu cor regum est, [b 1Kb] Childeberti regis cor ita sua inspiratione inflexit, ut de beato Leobino monacho pontificem in successorem eligendo rogale daret [c 2Kb] decretum. Uniuersi namque qui aderant, beatum Leobinum non solum a rege, sed a Deo esse electum alacri corde letantes, consono ore et concordi uoto conclamare ceperunt, eum cathedra episcopali in successione adfore dignum. In hac ergo electione cum uniuersus assentiret populus, quod non absque liuore inuidie actum esse credimus, quidam episcoporum ceperunt  resistere et contradicere eius ordinationi, eo quod modica pars naris, quondam incumbente cancri egritudine, mutilata uideretur. Sed uoce omnium unanimiter conclamantium oppressa inuidie illatione et penitus frustrata, uir sanctus secundum Dei dispensationem et populi electionem, ordinandus decernitur.

15. Interea quidam illorum scientes beatum Leobinum ad episcopatus non uelle conscendere dignitatem, consilio inito, miserunt ad eum ut aliquem de suis monachum, pontificali infula dignum, eis transmitteret ordinandum. At ille eorum dictis libenter obtemperans, deputat unum ex suis discipulis, tante ordinationi inuehendum, instruens et docens qualiter se in regimine agere deberet, et in sanctitatis  apice exhibere. Sed frater nolens solus sine abbatis sui presentia illi concilio properare, obnixe postulauit  ut cum ipso illuc pariter pergeret. Surgens igitur senex profectus est simul, et peruenit Carnotis, quemadmodum fuerat deprecatus. Qui dum in quadam mansione hospitaretur, et uidisset nocte in somnis pauimentum nucibus stratum, diuina, ut credimus, iussione ei iniunctum est quatenus emundatis testis nucleum sibi nitidum reseruaret. Transacto igitur noctis tempore, cum in crastinum uellet offerre monachum, ut ab eo postulatum fuerat, episcopum ordinandum, et populi consensus non esse decerneret recipiendum, regis dictum illico in medium est prolatum, et inde recitatum quod ad regis imperium et totius populi uotum Leobinum oporteret episcopum ordinandum. Ipse uero renuens et indignum se iudicans tanti regiminis suscipere  curam, ad pedes episcoporum porrectus extenditur, excusationem apponens, illud quod imponebant nec implere posse, nec perficere opus. Sed reluctantibus omnibus, atque eius excusationi non acquiescentibus, somnium quod uiderat congrua interpretatione coniicitur, scilicet quod per nucleum a suis testis emundatum populus esset ab eo regendus; qui deposita austeritatis rigiditate, quandoque esset suo regimine corrigendus, nectareoque sui dogmatis pabulo nutriendus. Exinde sine mora, plaudentibus populis ac Domino in excelsis maximas referentibus odas, Leobinus quem uotis omnibus postulabant, Carnotene urbis Ecclesie preficitur episcopus, et contra callida antiqui hostis machinamenta constituitur pastor egregius. Qui postea rigorem sui propositi indeficienter  seruans, sine pompe ostentatione monachum se, ut ante fuerat, in suo proposito perseuerabilem demonstrabat.

16. Suscepta igitur pontificali reuerentia, qualiter quantumue se gesserit in lege mandatorum Dei, uerborum affluentia non facile est disserendum. Erat enim uir apostolicus, splendidissima ueluti ardens in domo Domini lucerna, sermone nitidus, dogmate facundissimus, predicatione egregius, mente serenus, mira patientia benignus, parcimonie studiis semper intentus, misericordie operibus deuotissimus, angelice quoque castitatis candore super niuem dealbatus, omniumque uirtutum copia ditatus, et euprepia decoratus uita. Et ut probaretur esse Dei amicus,  fidelis quoque seruus et prudens sequentia reserabunt miracula.

17. Quodam itaque tempore, cum idem beatus  uir Leobinus ex more pontificum parochias circumeundo uisitaret, et Auallotium [a 1Kb] peruenisset, quidam cecus ab annis octo cecitate obtenebratus, ut cognouit uirum sanctum per illum locum habere transitum, humiliter petiit ut per crucis signaculum se redderet illuminatum. Quod uir sanctus aliquandiu recusans, timens ne uirtutem operando aliquid arrogantie uideretur assumere ex episcopali ministerio, dum caute uult transire, tandem a suis compulsus est ut opem medele erumnis ceci clementer impenderet. Qui statim precibus deuote peractis, cum signaculo crucis excutiens cecitatis caliginem, pristino exstinctum reparauit lumine uultum, quo cecus fuerat ante alienatus.

18. Adiiciatur etiam huic honesto operi illud nobile  miraculum quo uir sanctus medens sanauit hydropicum. Dum gloriosissimus rex Childebertus beatum Leobinum episcopum [b 1Kb] Rotoialo speraret ad se uenturum, et in ipso itinere accederet Auallouico [Al., a uallouico], oblatus est quidam hydropicus, nimis tensus uisceribus, sanitati restituendus: quem cum pontifex pro obtrectantibus recusaret sospitati restituere, suorum precibus pulsatus, signo crucis apposito, omnis tumor hydropici fugatus resedit, uiscerum dolor penitus recessit, et cutis tumore deposito in planitiem redacta est, egroto a mortis periculo liberato.

19. Inseratur in pagina qualiter per sanctum uirum euanuerunt incendia. Quodam tempore dum beatus Leobinus cum [c 1Kb] Medeueo consacerdote a sepedicto  rege Parisios fuisset inuitatus, dies Pasche [d 1Kb] , uice pontificis illius loci defuncti, episcopaliter transegisset, a parte basilice B. Laurentii noctu edax ignis exsiliens domos pendulas que per pontem constructe erant exurere cepit, et non solum ex uicino fluuio incessanter aqua superfusa non acquieuit, sed etiam ciuitati proximis ciuibus, ut uniuersa consumeret, magnum timorem incussit. Ut autem rex ob clamorem populi [e 1Kb] expergefactus, sopore quietis abrupto, causam tumultus agnouit, confestim ad beatum Leobinum dirigit missum, ut celerrime ueniens succurreret ciuitati. Sed dum multis hortantibus ut ante eum iret locum quo magnum flagrabat incendium, ait: uiri fratres, illic occurrendum est nobis unde contra  flamme globum diuinum potius quam humanum imploretur auxilium. Qui cum pergeret ad ecclesiam, et in terram prostratus diuinum efflagitaret suffragium,  fretus oratione, una cum sacerdote, ad ignem properauit impiger. Mox ignis eius oratione compressus in semetipso deficit, uires quas incendendo edificia assumpserat obliuiscitur, et ita flamma eius interuentu consumitur, ut in semetipsa mortua penitus consopiretur.

20. Nec illud silentio pretereundum est miraculum quod nobiliter uirtutibus floret egregium. Quedam Deo deuota ex monasterio puellarum, cum tunicam domni Leobini causa consuendi accepisset, et de nouo filo resarciens refecisset, uetus filum ex ea accipiens ad suam zonam ex fide ligauit. Soror uero eius secularis, que pauore concussa ad eum confugerat, diluculo consurgens cinxit zonam sororis, cui inerat filum pontificis alligatum. Tum demon, a quo  antea arrepta fuerat, sentiens circa puellam aliquid magnum et diu ferre non posset, acrius eam uexare incipiens clamauit per os puelle tunicam domni Leobini uelut ignem sufferre non posse. Cum hac itaque uociferatione demon egrediens, puella tristes fetores eius pariter cum sanguine euomuit. Hoc quippe miraculum non illo uidetur inferius quod in muliere hemoroissa a Domino constat patratum, quia sicut illa ex tactu fimbrie sanata est a profluuio sanguinis, ita et ista ex tactu fili erepta est a uexatione demonis. Illa autem liberata, tam a laqueis inimici quam a curis seculi, deuouit se omnibus diebus seruituram Domino, coniuncta sorori in eodem cenobio.

21. Inter reliqua uirtutum miracula illud inferre  mirificum est, quod in fugandis infirmitatibus constat celeberrimum. Nam si quis typo quotidiane, tertiane uel quartane febris correptus, de sancti uiri palliolo fuisset precinctus, pristina incolumitate recepta, ad hospitium reuertebatur sanus. Et ita [f 1Kb] diuina gratia salus concessa manebat [Forte manabat] de tegmine pontificis, quanta quondam profluxerat de tegmine Redemptoris.

22. Adiiciatur in pagina quod uir sanctus obtinuit in uita. Dum cuiusdam Carnotensis ciuis domus in suburbio ciuitatis posita demoniaca infestatione sepius lapidum imbre quateretur, ita ut uicini propter densitatem crepitantium petrarum parata relinquentes conuiuia, domos suas effugerent, exhortati sunt a  Dei famulo ut aquam a se benedictam cum crucis signaculo illuc porrigerent conspergendam, ubi demonice illusionis maximum instabat ridiculum. Quo  facto hostis effugit territus, et dominus edis cum eadem domo securus mansit et intrepidus.

23. Illud etiam opitulare miraculum nobis est ad memoriam reducendum quo uir sanctus Leobinus illustris episcopus refulsit in populo. Quidam beatus uir nomine [a 1Kb] Caletricus, nobilis genere, sed nobilior meritis, post excessum beati Leobini Carnotis constitutus episcopus, dum in presbyterii gradu se tam in conspectu Dei quam in oculis hominum sancta conuersatione redderet gratum, tanta infirmitatis angustia est correptus, ut uix ultimo palpitaret anhelitu. Cuius uenerabilis germana nomine [b 1Kb] Mallegundis, directis uelociter missis ad sanctum episcopum, ut ad leuiandum fratris sui infirmitatem benedictum dirigeret oleum. Ipse uero cum oleo presentialiter  ueniens silentium ab omnibus postulauit dicens: Domine qui omnia nosti, si hunc famulum tuum Ecclesie tue uel populo iudicas necessarium, tua opitulante uirtute, restitue sanum. Tunc ille eger statim ut sacre unctionis oleo est perunctus, tante sanitatis gratia est restitutus, ut nullius infirmitatis molestia unquam eius membra fuissent attacta. Ad comprobandam autem sancti uiri uirtutem reliqua olei pars in tantam constat pulchritudinis claritatem conuersa, ut cunctis qui aderant non olei nitor, sed crystalli uideretur clarescere splendor. Nimirum illud prefigurans, ut qui futurus erat episcopus per ministerium episcopale oleum consecrationis sanctificaret et diuinis uirtutibus per celestem gratiam splendesceret.

24. Opere pretium est et illud insigne miraculum  huic ordini inserere quod uir sanctus quamuis nesciens peregit in corpore. Quodam tempore dum memoratus episcopus parochiam Dunensis pagi [c 1Kb] cum suis pergeret uisitandam, filia unica cuiusdam ex parochianis, nomine Baudoleni, genere et opibus illustris uiri, ita ui febrium et longa egritudine tenebatur astricta, ut iam sepultura prepararetur cum exsequiarum pompa. Hic audiens sanctum Leobinum ex proximo uenientem, concito gradu eius presentatur conspectui, petens ab eo suam benedici domum, et tam sibi quam suis omnibus eulogias dari. Sanctus itaque Leobinus mature consurgens, ad memoratum Baudolenum ut spoponderat perueniens, dum ingrederetur domum, eius puella ea qua grauabatur infirmitate  in lecto efficitur mortua. Nulli enim fideli constat dubium ut per resurrectionem puelle a mortuis nomen sancti antistitis clarificatur in populis. Prefatus namque uir Baudolenus uolens se in conspectu pontificis hilariter continere, sub attestatione omni domui sue precepit mortem defuncte cuiquam  nullo modo pandere; sed quia sine dolore nemo amittit quod cum amore possidet, diu celare non potuit quia interior dolor cordis patefecit exteriorem tristitiam corporis. Ut autem sanctus Dei mestam illius domus conspexit familiam, tristitia correptus et ipse ab apparatu prandii aliquatenus se suspendens, basilice templum ingressus ac pauimento corpore prostratus cum lacrymis Dominum deprecatus est, ut tristitie causam qua merens domus anxiabatur sibi ostendere dignaretur. Oratione expleta, ut senex surrexit de puluere, puella exanimis surrexit de morte. Tunc iam dictus Baudolenus admirans tante uirtutis excellentiam, cum omni domus sue familia pedibus sancti prostratus, omnia que facta fuerant humiliter indicauit. Unde et immensas ei gratias a luctu in letitiam  retulit.

25. Dicatur et illud mirificum quod sanctus Dei iam infirmitate detentus patrauit miraculum. Hac itaque cum urgeretur infirmitate, duo pueruli, hostis uexatione agitati, eius uestigiis se prosternentes, cibum, qui sibi post esum remanserat, cum benedictione percipere meruerunt. Quo curante medicamine, uterque rediit incolumis ad propria. Cumque beatus Leobinus per septem annos continuata infirmitate agitaretur, diuinis actibus in celum intentus, et miraculorum honoratus insignibus, quasi sopore dormiens, premiis remunerandus opimis, ut fidelis seruus talentum sibi creditum duplicatum reportans, in gaudium Domini sui intraturus, angelis plaudentibus, feliciter migrauit ad celos [d 1Kb] .

 26. Qui tamen antequam sepulture traderetur, quante uirtutis fuerit uiuus prodidit mortuus. Denique cum in basilicam S. Martini in feretro positus portaretur humandus, quidam de circumstantibus dum uirga gestatoria frequentiam irrumpentis populi prohiberet, contigit ut crucem cum lampadibus oleo plenis pendentem ad terram prosterneret. Mox ipsa crux, mirabile dictu! funiculo, unde ceciderat, cum omni integritate lampadarum, et sine olei detrimento, nemine subleuante, sese innexuit et permanere in oculis omnium, ut ante consueuerat, cepit: et ubi credebantur lampades minutatim confracte, sua integritate solide, nec ullam olei guttam permiserunt distillare. Sic beatissimi uiri corpus ad laudem  sue glorie emicuit uirtute crucis in funere.

27. O gloriosissimum uirum, cuius merita adeo ualuerunt apud Crucifixum, ut crux que ceciderat in terram sine ullius adminiculo ad locum unde ruerat reuerteretur illesa! O uenerabilem Christi pontificem, custodia angelorum iugiter munitum! cuius  uirtute nec olei liquor damnum, nec ulla illarum confractionis sustineret detrimentum. uere etenim illius gaudens anima gloriatur felicitate eterna, habens lampadem sanctam cum inexstinguibili lucerna, quia sine laudis humane pompa eius manus nunquam cessauit ab opere misericordie, quod indicatur huiusmodi liquore. Illius potentia hec edita sunt miracula, qui per crucis tropeum a morte perpetua genus redemit humanum, et a peccatis mundatum dedit conscendere celum. Et quoniam gloriosissimi antistitis Leobini preclara miraculorum preconia ob  uenerandam annua deuotione memoriam narrauimus recolenda, de innumerabilibus uidelicet pauca, submissis precibus tanti patroni imploremus sanctitatem ut qui eum fecit coruscare miraculis, nos faciat exuberare operibus bonis, concedatque nobis presentis uite cursum sine offensa transcurrere, continuamque pacis tranquillitatem obtinere, et in futuro seculo ad eius consortium feliciter peruenire, qui in Trinitate uiuit et gloriatur Deus per omnia secula seculorum. Amen.



[uITA S. MAURILII.]





PRAEMONITIO IN uITAM S. MAURILII EPISCOPI ANDEGAuENSIS

S. Maurilii, episcopi Andegauensis, uitam Fortunato nonnulli attribuunt, inter quos Trithemius et Surius, ad diem 26 Septembris, et uossius. Hi fere ad id sentiendum adduci uidentur auctoritate et testimonio cuiusdam Prologi, de quo alibi mentionem fecimus, qui sui auctorem prefert Gregor. Turonensem, et ab ipso scriptus est ad S. Germanum, Parisiensem antistitem: in quo Gregorius, rogatu Germani, emendasse se affirmat uitas et miracula que Dominus per B. Maurilium atque Albinum, Andegauorum antistites, operari dignatus est, quas Fortunatus presbyter luculento sermone descripserat, scriptorum uitiis iam pene deprauatas, etc. Qui prologus integer legitur affixus Operibus Greg. Tur. a cl. Ruinart editis.

Sed plerique critici et eruditi uiri hunc Prologum suppositum ac falso ascriptum Gregorio Turonensi arbitrantur; ex quo non dubitant uitam illam S. Maurilii a Fortunato abiudicare, cum multa, eaque grauia, rationum momenta suadeant nec a uenantio Fortunato uitam istam conscriptam fuisse, nec a Gregorio Turonensi emendatam. Hec omnia rationum momenta Ioan. Launoius, sac. theologie doctor Parisiensis, profert et urget in dissertatione, in qua de auctore uite S. Maurilii inquirit: e quibus precipua non erit alienum hic referre.

Illud primum igitur est, Prologi huius, quem Gregorius ad S. Germanum mittit, inscriptionem: Sanctissimo sancte Parisiorum matris Ecclesie presulum domino Germano, Gregorius Turonice metropolis humilis episcopus salutem, alienam esse a temporum illorum more et consuetudine, quibus nondum mos inualuerat ut quelibet Ecclesia, sancta mater Ecclesia nominaretur; alienum item fuisse a consuetudine Gregorii ut se Turonice metropolis episcopum diceret; 2o credibile non esse uitam scriptam a Fortunato adhuc superstite, imo qui pluribus post Germanum annis uixit, exscribentium uitio ita deprauari potuisse, ut emendatorem requireret; 3o et si hoc factum contigisset, cur Germanus ad Gregorium potius Turonensem quam ad ipsum Fortunatum, sui amicissimum, eamdem emendandam misisset, a quo integra et incorrupta exemplaria obtinere potuisset? 4o Gregorius in prefato Prologo ita se uitam S. Maurilii correxisse refert, ut ea pretermiserit siue dempserit que incredibilia uideri poterant. Ipse deinde attexit plane admirabilem, ac supra hominum fidem stupendam, S. Renati resuscitationem, factam post annos septem ex quo hic obierat: que a Fortunato, ut idem fatetur, omissa fuerat. 5o Quod contra suam consuetudinem Fortunatum appellat beatum iis uerbis: licet illud beatus Fortunatus propter minus credentes omiserit, etc.; 6o in ea uita plura plane aduersantur stylo et consuetudini Gregor. Turon., quod indicio est ipsum sua manu illam non correxisse; postremo illa in uita laudatur supr. pontifex Gregorius Magnus qui ait: Fides non habet meritum cui humana ratio prebet experimentum; at Gregorius Magnus nonnisi an. 590 Romanam sedem conscendisse legitur, cum S. Germanus, ad quem uita illa emendata mittitur, decesserit an. 579.

Hisce addunt Bollandiste , quod cum Magnobodus, siue Magbodus, episcopus Andegauensis, alteram S. Maurilii uitam se scripsisse fateatur an. 620, post obitum Gregorii Turon. an. 25 tantum, haud facile uitam a Fortunato elucubratam et a Gregorio correctam ignorare potuit, nec eadem non usus fuisset, si modo cognosset exstitisse; cum ipse tamen ad nouam S. Maurilii uitam elucubrandam monumentis solum iis adiutum se fuisse commemoret que a Iusto presbytero relicta fuerant: cuius propterea tantummodo mentionem facit.

Cl. uero Ruinart in Pref. ad Op. S. Gregorii Turon., num. 80, eamdem rem euincit ex duobus mss. Codicibus, uno scilicet uindocinensis monasterii, ab annis 600 circiter exarato, altero uero bibliothece S. Germani a Pratis annorum 500, in quibus uita S. Maurilii scripta fuisse legitur iussu Rainonis, qui in Catologo episcoporum Andegauensium, scripto sub Eusebio episcopo, trigesimus quintus illius ecclesie episcopus numeratur. En uerba Codicum mss.: Raino, quondam S. Martini quotidianus discipulus, et semper canonicus, ac post modicum S. Andegauensis Ecclesie, ex initio Christianitatis XXXIII [Al., XXXu] humilis episcopus, ob honorem Omnipotentis Dei, nec non et eiusdem S. Maurilii, atque remissionem peccaminum anime sue, anno incarnationis dominice adhuc in DCCCCu, et ordinationis episcopatus sui in XXu, hanc uitam beati Maurilii scribere ac requirere iussit. Archanaldus, S. Martini discipulus et diaconus, iussu prefati domini Rainonis scripsit et requisiuit.

Hisce de causis eruditi pene omnes in eam conueniunt sententiam, uitam S. Maurilii  non esse fetum Fortunati, nec a S. Gregorio Turon. emendatam aut refectam fuisse, sed iussu Rainonis episcopi Andegauensis fuisse conscriptam. Ita cl. Ruin. loco supra citato, Launoius, Tillemontius, auctores Hist. Litt. Franc., Bollandiste, et alii.

Nos eam hic subiicimus, quamuis inter apocrypha Fortunati opera amandandam iudicemus, ut exstat apud Surium ad diem 18 Septemb., ac illam, quibus uisum est, notis illustrauimus, addentes uel ea que Bollandiste eruditissime adnotarunt. Porro in hac uita quam Surius edidit de Magno Gregorio mentio non fit, nec ullum eius testimonium refertur, secus atque notauit Launoius.





uITA SANCTI [a 1Kb] MAURILII. EPISCOPI [b 1Kb] ANDEGAuENSIS. *

 1. Maurilius Mediolanensis oppidi indigena exstitit, parentibus splendidissimis, et ab ipsis pene cunabulis a beato Martino, qui illis temporibus Mediolani sibi [c 1Kb] monasterium collocauerat, sacris litteris institutus est. Sed beato Martino Arianorum perfidia de ciuitate illa expulso [d 2Kb] , sanctus Maurilius ibidem demoratus est, quousque a beato Ambrosio, ipsius ciuitatis episcopo, officium lectoris accepit. Interea patre eius, qui [e 1Kb] totam Hesperiam pene regebat, defuncto, secundum preceptum euangelicum , relicta matre, omniumque rerum suarum cupiditate habendi, sub [f 1Kb] Iuliano tunc Cesare, Martinum, qui tunc Turonicam regebat metropolim, expetiit, et tandiu cum eodem moratus est, diuinis occupatus officiis, usque dum ceteros ecclesiasticos gradus gratiamque  sacerdotii inuitus, Martino cogente, susciperet. Adepto itaque sacerdotii honore, arctiorem quam inter monachos ducere diligens uitam, ut [g 1Kb] solus solum liberius Dominum sequi ualeret, Martini admodum doctrinis eruditus, et eque benedictionibus roboratus sese inuicem osculantes et multum flentes, ab eodem ipso nolente discessit, et Andegauorum aggressus est urbem. Audiens autem haud longe ab ipsa super Ligerim fluuium in uilla quadam [h 1Kb] fanum fore antiquissimum, diuersis idolorum culturis dedicatum,  ibidem aduenit. uidens autem quod humana uirtute non posset euelli, ad Dominum mente conuersus, orabat ut ipse fanum, ubi diuersis erroribus mentes fraudabantur humane, quod ipse non poterat, destrueret. Mox ergo diuinitus ignis, e celo demissus, quidquid simulacrorum et immunditie ibidem reperit, sub momenti hora consumpsit. Eliminata igitur omni spurcitia, honorabilem Christi fundauit Ecclesiam, ipsamque postmodum fore uicum instituit [i 1Kb] . Ibi bissenis degens annis, multis se ieiuniis et orationibus sedule Domino mancipabat: ubi etiam uirtutibus multis claruit.

2. Nam in predio quod [i 1Kb] Pontiacense uocatur erat uir quidam, Saturnus nomine, quem ex utero matris sue ambas manus aridas habentem, in hanc uitam  natura produxerat. Qui dum eleemosynis ad plenam peruenisset etatem, quadam nocte per uisum admonitus, audiuit uocem dicentem sibi: uade ad uirum Maurilium, et deprecare ipsum ut signum sancte crucis super manus tuas faciat: et statim sanaberis. Expergefactus, cucurrit ad uirum Dei, prouolutusque pedibus eius, totus infusus lacrymis, suppliciter deprecabatur ut sibi manum imponeret, exponens illi uisionem. Tunc beatus Maurilius tota die et tota nocte ieiunans, et in precibus solo prostratus perseuerans,  pro egroto fideliter precabatur. Mane autem sequenti crucis signum super manus infirmi deposuit, et extemplo sanas reddidit.

3. Non multo post tempore, mulier quedam Nannetensis incola, male a demonio uexabatur, quam toto corpore debilem, sed et cecam, lumine priuato, reddidit. Que geminis uincta catenis a fidelibus ad uirum Dei deducta est. Altera uero die, ubi in eam sanctus sua lumina direxit, mox illam demonium deseruit. Tunc crucis signo lumen reddidit, et que catenis uincta ad beati uiri deducta fuerat ecclesiam, libera et incolumis repedauit ad propria.

4. Sub ipso fere tempore, dum quidam pastores in eadem regione dominorum suorum pecora pascerent et uigilarent, eorum unus dum noctu pecora custodiret,  mordetur a uipera. Cuius uirus se repente per omnes pueri uenas infudit, et totum hominem in tumorem conuertit. De quo cum nichil aliud prestolaretur nisi interitus, quia iam semiuiuus iacebat extensus, tunc ceteri pastores fide commoniti presentie deferunt confessoris. Tunc sanctus, oculos ad celum erigens, uniuersa pueri membra signauit, et in ipso uulnusculo, per quod uipere uirus influxerat, de propria saliua [a 1Kb] signum crucis impressit. Statimque ex omnibus corporis partibus reuocatum uirus cucurrit ad ipsum per quem se immiserat locum, et integre sanitati redditus est puer.

5. Quedam Andegauensis territorii matrona, uinculo coniugali nexa, ex tempore sue copulationis sterilis permanebat. Que dum pro adipiscenda prole  Dominum deprecaretur assidue, et nequaquam uotum suum obtinere ualeret, ac procederet matura in annos desperationis adepture [Pro adipiscende] iam prolis, ad beatum uirum se tota conuertit, ut quod ipsa non merebatur, ille apud Dominum suis meritis obtineret. Et, si suis precibus filium seni femine impetrare potuisset, ipsum se Domino oblaturam, ei perpetuo seruiturum, tota fide ac uoto pollicebatur. Intuens autem uir beatus mulieris fidem ac lacrymas, Dominum pro ea deprecaturus accessit. Exaudiuitque Dominus uirum sanctum, et deprecanti femine conceptum dedit et partum. [b 1Kb] Quem illa, sicut promiserat, Domino consecrauit habendum.

6. Non longe a uico Calonne, quem uir beatus incolebat, erat quidam collis Presciacus nomine, diuersis  idolorum titulis decoratus. Maurilius uero dolens illam longius manere superstitionem, ubi diuersarum credebat inesse perditionem [Forte add. animarum], quadam die, adhibitis secum paucis fidelibus uiris, perrexit ad locum. Cumque peruenisset ad idolum ut illud euerteret, demonia, que ibi latebant, clamare ceperunt, dicentia: Quid nos et hic, Maurili, persequeris? In his regionibus nullus est locus quo te  euadere ualeamus. Illico autem in aduersum signo sancte crucis opposito, demonia repente eleuato magno rugitu, non sine immenso fetore fugerunt. Ille autem omnium idolorum simulacra coadunari precepit, et ignibus ea concremans, in fauillam redegit. Deinde mundans diligentius locum, ibidem honorabile monasterium statuit, quod ad gloriam Christi, et laudem nunc usque permanet confessoris.

7. Monachus quidam, Clemens nomine, per tres iugiter annos quaternis febribus urebatur. Atterebat enim nimium estus cum frigore, et erat ei horror cibi, quoniam defecerat uirtus stomachi. Cumque tali dolore deficeret, iamque de uita desperaret, amicorum monitu ad beatum uirum se transferri precepit. Qui ut eius presentiam uidere promeruit, [c 1Kb] eulogias  salutis dari ab eodem fideliter postulauit. Quas dum sanctus sanctificatas ex more porrigeret, languor ut fumus euanuit; moxque omni uirtute roboratus sanus ad propria remeauit.

8. Proximis sane exinde diebus, dum negotiatores inter diuersas mercium copias, [d 1Kb] scucos utriusque sexus iuuenes uenales haberent, et cum eisdem ad Hispaniam tenderent, per Calonne predium iter agebant. Pretereuntibus autem secus edem beati uiri, unus eorum qui uenundandi ducebantur, magno prosiliens impetu, ecclesiam ingressus est, et prouolutus cum lacrymis pedibus confessoris, orabat ut suis precibus aut pretiis sese pro Dei amore redimeret, secumque retineret, qui furtim de propria captiuatus patria, uendendus duceretur in alienam. Cuius uerbis  et fletibus suum patrioticum recognoscens, commotus pia mente sacerdos, sine mora pro captiuo ipsius domino supplicaturus egreditur. Sed cum dominus ipsius summa obstinatione id fieri posse negaret, innuit suis ut ipsum de ecclesia uelociter extraherent. Cedentibus autem ministris uimque facientibus, ac domini sui preceptum exsequentibus, immensis captiuus clamare cepit uocibus: Miserere et succurre, serue Dei, quem deuotus liberandus expetii. Sacerdos uero flexis solo paululum genibus, eleuatisque in celum manibus, inquit: Domine Deus omnipotens, qui in angustia constitutis, et de tua misericordia uere confidentibus succurris, subueni huic captiuo, pro quo te supplex exoro. Ad hanc uocem tanta uis febrium dominum ipsius arripuit, ut  antequam penitere succurreret, spiritum exhalaret [e 1Kb] . Tunc tanta formidine ceteri percelluntur, metuentes ne sese uiuos terra absorberet, ut unanimes expeterent sacerdotem flebiliter, expostulantes quatenus et sibi indulgentiam, et defuncto suis meritis, acquireret uitam. uir uero beatus nimium metuens ne ipse occasio et causa illius esset perditionis, prostratus terre immensis singultibus inuocat Christum,  ut defuncto redderet animam. Nec antea surrexit a solo donec et defuncto uitam, et captiuo acquireret libertatem. Negotiatores denique, ut retroacta presumptio indulgeretur, multis donariis ipsum honorauerunt locum; que prope omnia beatus uir in usus pauperum deputauit.

9. Nimirum preterea, ut necessitudo cogit humana, [a 1Kb] nauis Argo haud modica, mercibus referta per Ligerim uehebatur. Que contra Calonnam cum ascenderet, subito turbato cum flamine ponto, nauis in uertiginem rotabatur: frangitur antenna, et nunc prora subrigitur eleuata in fluctus, nunc puppis deprimitur inter undarum hiatus. uicti ergo naute, tanteque tempestatis timore perterriti, de presenti iam desperantes salute, omnia nauis armamenta iecerunt  in littus, solum prestolantes interitum. Tum repente immensis uocibus clamare ceperunt, dicentes: Miserere, uir Christi, Maurili; succurre nostro naufragio, potes enim obtinere a Christo, qui uitam acquisisti defuncto. Ad quorum uoces exsurgens ab oratione Maurilius, festine cucurrit ad littus, et eleuato in aduersum crucis signo, imperat procelle ne seuiret. Cedunt mox deposito rigore spiramina: tumescentes unde uertuntur in equora, subsequiturque serena tranquillitas, illesique naute ad portum optatum feliciter peruenerunt.

10. Erat familiare beato uiro, ut nunc ecclesias, nunc infirmos tanquam uerbi Dei fidelissimus dispensator circumiret. Et ne ultra modum fatigatus deficeret, habebat humilis sessor asellum, quo sepius utebatur.  Quem nocturnis latro temporibus furari non metuit. Sed infelix, dum furatur asellum, arripitur a demonio, et sic deuians, per totam noctem illuditur uagabundus. Mane autem reddito, ante fores beati uiri, exsensis [Amens] ipse adfuit cum asello, crimen quod commiserat inuitus confitetur. Deinde arreptus a demonio, fugere nititur ne curetur. Sed uir beatus furiosum per exorcismi gratiam prius a demone liberauit, et post a crimine; recepto asino, absoluit. Et quia necessitate ceperat furari, non uitio, tres insuper illi aureos dedit, ac dimisit.

11. Matrona quedam nobilis, prediues, senatorio ex genere oriunda, Amelia nomine, graui ceperat incommodo urgeri. Quod cum per duodecim annos pertulisset, omnesque res suas in medicorum artes  expenderet, nullum incolumitatis remedium assequi merebatur; et quanto curiosius totum artis sue ingenium in illam impendere studuissent, tanto semper deterius incommodo grauabatur. Cum autem de eius sanitate desperantes, parentes de solis sepulture necessariis admonerent, ait illa amicis: Ite, currite quantocius ad beatum uirum Maurilium: et si obtinere potueritis ut ab illo merear uisitari, confido quod per ipsum restituar sanitati. Tunc parentes ac amici perpete cursu pro femina beatum uirum adierunt, piis precibus postulantes ut egrotam sua miseratione uisitaret. Ille ubi hoc audiuit, reminiscens  illud dicentis Domini: Infirmus fui, et uisitastis me , statim proficiscitur cum eisdem. ueniens autem in domum, more suo prius prostrauit se ad orationem. Deinde benedicti olei liquore mulieris membra perunxit: que statim omnino incolumis surrexit.

12. Interea dum talibus beatus uir in uico Calonne floreret meritis et uirtutibus, urbs Andegaua proprio [b 1Kb] pastore uiduatur. Tunc plebs urbana et uniuersa nobilitas, collectis etiam undique sacerdotibus, in unum uenere consilium, conquirentes quis eorum substitui deberet in pontificale ministerium. Sed reuera aut nobilitatis uentoso fauore, aut pecuniis subrogati ad tanti culminis dignitatem, quidam alios preferebant; ideoque in unum non ualebant uenire  decretum; eo quod scriptum est : quod non est ex Deo consilium, non poterit unquam stabiliri, sed solui. Dum ergo hec inuicem uoluerent, nec definire ualerent, subito sanctissimum Turonice sedis archiepiscopum nuntiatur adesse Martinum. Huius dum pene omnes sententiam prestolarentur, ait: uiri fratres, audite et attendite consilium bonum. Quia Deo uobis electus est pontifex, ipsum suscipite sacerdotem. Sane Maurilius, Calonnensis Ecclesie presbyter, erit pontifex uester. Quod audientes, mirati sunt: sed quia Maurilii iam nouerant uirtutes et merita, postposita iam priori ignorantia, statim pari mente ac uoto in unam uenere sententiam; acceptoque domini archiepiscopi precepto, celerrime dirigunt ad uirum Dei: quem si [Forte,  ex] episcopi auctoritate, de propria raptum Ecclesia, Martini presentie nolentem sistunt. Qui dum cum B. Martino ecclesiam ingrederetur, statim ad declaranda tanti sacerdotis merita, niueo candore columba diuinitus elapsa, super caput ipsius descendit ac sedit. Quod uidentes multi, unanimes una uoce conclamauerunt Maurilium episcopatu dignissimum, non ab hominibus tantum, sed ab Omnipotente electum et demonstratum. Tunc Maurilius, miraculo ac precibus uictus, implens preceptum, suscepit sacerdotium. Nam, ut multi uidere meruerunt, quoties beatus Martinus ad sacram consecrandi sacerdotis benedictionem super caput eius extendisset manum, semper ei prefata aditum dabat columba. Sicque B. Maurilio pontifice constituto, et B. Martino ad propriam  sedem regresso, sanctus Martinus referre solitus erat quod ad benedicendum sanctum Maurilium pontificem in columbe specie non solum Spiritus sanctus, sed etiam adfuerit angelorum exercitus.

13. Ordinato itaque ad custodiam Christi ouium Maurilio pontifice, tanta in eo Domini gratia rutilabat, ut non minora per eum quam dudum per apostolos signa et miracula fierent. Nam tantum uerbis demones effugabat, egrotos sola oratione curabat, cecis signo crucis uisum reddebat, paralyticos ad pristinam sanitatem medicante merito reuocabat. Sunt etiam eius plurima miracula alia, que, licet  scripta non inueniantur, tamen quia uera sunt, deficere non possunt, sed multorum ore celebrantur. Talibus igitur uir Dei apostolica simplicitate redimitus, cordisque puritate perlucidus, sine intermissione pro sibi commisso Christi grege, in uigiliis et orationibus atque ieiuniis totum se Domino mancipabat, ut antiquus hostis diabolus Ecclesiam nullam ex sibi creditis ouibus tentando posset ledere aut auferre.

14. Proximo autem post acceptam episcopii dignitatem tempore, dum de basilica beati Petri egrederetur, ubi peruigil in oratione totam noctem insomnem duxerat, obuium habuit quemdam cecum, ex utero matris sue carentem lumine. Quod cum sibi a Domino tribui per merita beati Maurilii fideliter postularet, beatus antistes paulisper erubuit; sed  cum super oculos ipsius signum sancte crucis imprimeret, erumpente mox sanguine cum dolore, lumen habere promeruit. Tum homo ipse pro amore beati Maurilii, eidem beati Petri traditus basilice, quandiu in reliquum aduixit, fideliter seruiuit.

15. Sequenti die beato Maurilio episcopo in eadem beati Petri basilica sanctam solemnitatem celebrante, aduenit cum moriente puero matrona, cui quondam sterili eumdem, ut nasceretur, ante episcopatum apud Dominum suis meritis obtinuerat; postulans ut filio suo, quem Domino habendum obtulerat, manuum suarum impositione Spiritum sanctum daret, antequam obiret. Sed remorante in sancta corporis et sanguinis Christi consecratione paululum presule, puer excessit. Expleto autem  sancte solemnitatis mysterio, et obitu pueri, qui absque chrismatis dono excesserat, precognito, totum id sue desitudini deputauit, lacrymis multo tempore irremediabilibus sue culpam lugens inobedientie. Cui cum nec ista sufficerent, diu multumque quid ageret secum animo colluctante, tandem reperit quod inter conciues tante negligentie piaculum plene expiari nequiret, nisi singularis elapsus patriam ciuesque relinqueret. Tali igitur reperto consilio, occulte semetipsum exinde eripuit [a 1Kb] , ex sanctorum reliquiis quibus Ecclesia Andegauensis decorabatur secum claues deportans. Cum autem peruenisset ad mare, diuina prouidentia, qui manebat in littore, diem transitus sui exarauit in lapide; sicque ascensa puppi, inchoati itineris cepit maturator  existere. Cumque processisset in altum, et quare claues [b 1Kb] reliquiarum secum detulerit cogita ret, insidiante humani generis inimico, ut dolorem sancto uiro super dolorem imponeret, repente claues de manibus elapse submerguntur in equore. Tunc cum lacrymis id fertur exclamasse Maurilius, quod postea probauit euentus: Nisi has iterum, inquit, claues uidere meruero, patriam urbemque nunquam repetam, quam effugio. Transmisso igitur mari, quo, quis esset, abscondere potuisset, mutato  habitu, uni regionis principum adhesit, professus se hortulanum fore, quatenus corpus proprio labore castigaret. Qui cum tali proficeret ministerio, tantam copiam eius meritis Dominus oleribus dabat, ut omnibus, quibuscumque necesse fuerat, ex eisdem sufficienter ministraret, et tamen olera nunquam deficerent. Unde perpluribus placebat et bene ab omnibus amabatur.

16. Interea plebs Andegauorum, celitus sibi quondam commisso uiduata pastore, non minimo pauore percellitur, crebrisque uisionibus minatur, persepe etiam admonetur uti proprium pastorem circumquaque perquirerent, et nisi Maurilius inuentus sue redderetur Ecclesie, urbem Andegauam celerius fore subuertendam. Unde eiusdem regionis tota nobilitas,  sed et uulgaris immensitas, collatione facta, in unum uenere decretum, eligentes e conciuibus quatuor diffuse uirtutis, et fidei uiros. Quibus, qui necessarii ad tanti itineris erant supplenda negotia, sumptibus ex uoto collatis, precipiunt ne unquam reuerterentur, nisi prius proprium inuenissent patronum. Qui functi legatione, urbes oppidaque et uicos omnes preterlegunt, omnique fere Europa circumita, septimo tandem anno in partes Gallie reuertentes, et minime, quem querebant, inuento, diuino ductu ad portum Oceani maris, qui in Britannia manet minori, peruenerunt, quatenus cis mare, quem inuenire non poterant, trans mare querere niterentur. Prestolantes igitur nauem, cum qua  ceptum explere ualerent obsequium, dum residerent in littore, scriptum, quod supra diximus, inuenerunt in silice: Hic transiit Maurilius Andegauorum episcopus. De tam euidenti igitur alacres effecti indicio, trans pontum abiere securi. Cumque in medio tranquilli equoris mari essent, ecce repente emersus e gurgite piscis immanis, prosiliuit in nauim. De quo cum Deo gratias retulissent, ipsumque piscem exenterare cepissent, reliquiarum claues, quas Maurilius in mare perdiderat, in piscis iecore repererunt. Quas recognoscentes, nimium mirantes turbabantur attoniti, metuentes ne cum ipsis Maurilius naufragium passus, hominem exisset. Demissis igitur de naui anchoris, in hoc stantes, ut de mari reuerterentur, asserentibus nautis Maurilium esse defunctum: singuli sequenti nocte unum eumdemque  uisum, Domino tribuente, uiderunt, in quo dictum est eis: Nolite metuere, nec reuertamini de itinere, ceptum maturate negotium; procul dubio diu quesitum uestrum inuenietis desiderium. Mane autem reddito, quid singuli uiderant inuicem referebant. Unde admodum roborati, iter quod ceperant auidius peragebant. Unde factum est ut angelico ductu ad domum principis cum quo Maurilius habitabat, recto itinere ducerentur. Ingressi autem, illico uocari Maurilium, ut cum oleribus, quibus rex uti consueuerat,  accurreret, audierunt. Oculorum autem aciem in partem qua illum inclamari audierant, dirigunt, nec mora cum oleribus accurrere Maurilium conspexerunt. Quem ut cognouissent, prostrati pedibus ipsius, cum magno fletu rogabant ut proprie subueniret Ecclesie atque ciuitati. Ad quorum fletum cum se negare non posset, obstupefactus, cum lacrymis repugnare cepit obnixius, dicens: uoto memet ac iuramento constrinxi, nunquam in patriam reuersurum, nisi claues uidere mererer iterum quas amisi. Quas statim exhibentes, quidquid in mari uiderant uel pertulerant ex ordine referebant. Statim hec fama peruolat, ipsumque sollicitat regem. Mirantur cuncti, et quem ut hortulanum habuerant nunc ut beatissimum presulem uenerantes adorant, multis  eum muneribus honorare certantes. Tunc Maurilius tot precibus, ut regrederetur, et miraculis uictus, dum sollicitior cunctaretur, et uigiliis atque orationibus insomnem ducere sequentem disponeret noctem, tandem fatigatus, paululum obdormiens, uidit angelum dicentem sibi: Surge, Maurili, et populorum te requirentium exsequere uotum. Ecce enim tuis precibus et meritis tibi commissas seruauit Dominus oues, pro quibus rogasti, et insuper reddidit tibi puerum quem diutius plorans quesisti. Quid multis? Mane reddito, concurrentibus undique populis, cum magno honore ducitur ad nauem, et traductus, non minori gloria excipitur a patria propria. Taliterque propriam regressus ad urbem, nimirum exspectantibus turbis, de Domini promissione securus,  uenit ad pueri tumulum. Quo rastris discooperto, inuocat diutissime planctibus Christum. Tandem autem expleta cum lacrymis oratione, utrique consurgunt, Maurilius de oratione, et puer de morte. Quem septiformis Spiritus gratia consecratum, ex euentu uocauit Renatum: qui diuinis cultibus illico mancipatus, et a beato Maurilio diligenter eruditus, tantis promeruit florere uirtutibus, ut post Maurilium pontificalem Andegauensis Ecclesie cathedram posthumus sortiretur et heres. Quod si quis fortassis estimauerit fabulosum, Andegauam recurrat ad urbem. Ibi enim inueniet pretiosissimum confessorum Christi Maurilium immensis uirtutibus florentem, et nec minus Renatum antistitem, successorem ipsius, miraculis coruscantem.

 17. Sanctissimo igitur sacerdotum Maurilio proprie sedi restituto, quid proximis adhuc exinde diebus contigerit, dicamus. uir quidam auarus, instigatus cupiditate, arrepta securi, die Dominica, auidus operator exstiterat. Quem, securis manubrio manibus inherente, ultio statim diuina subsecuta est. Idem tamen cogentibus doloribus, post menses quinque Maurilium expetens, sue ordinem culpe flebiliter confitebatur. Cuius cum uir beatus penitudinem uidisset, commotus spiritu, dolere cepit. Sed cum sanctus Maurilius manubrium tetigisset securis, illico laxatis neruis et erectis digitis, omnique  fugato dolore, manus integre reformantur, et sospes cum gaudio est regressus.

18. Alter quidam, Belgicus nomine, primo die Pasche proprias segetes seruis propriis temerario iure mundare preceperat. Mancipia autem cum reniti cepissent, ac dicere contra auctoritatem fore ut tali die opera agerentur seruilia, dominus eorum ut id agerent inuitos cegit. Sed cum segetes ingressi, lolia et quecunque inutilia sarrire tentassent, mox Belgicus, oculorum cecitate percussus, cepta desererent immensis uocibus clamabat inuitus. Cum autem per tres annos in ea cecitate permansisset, dum beatum Maurilium pro commissi sibi populi saluatione, ut episcopis moris est, uicos ac uillas circuisse audisset, cogentibus continuis doloribus,  sedulus ac deuotus expetebat ut ei uel uestimentum tangere sacerdotis concederetur, confidens per hoc se posse statim sanari. Quod cum preparantibus amicis tangere meruisset, mox merito sacerdotis lumen amissum recipere meruit.

19. In pago cui nomen est Commonia erat rupes quedam excelsa, diuersarum arborum generibus nemorosa, ad quam, non toto adhuc paganorum ritu discusso, stultorum turba conueniebat, sacrorum suorum solemnia anniuersario ordine celebrare. Ubi per septem dies epulando et choros ducendo atque debacchando, solemnia sua quasi iure debito persoluebant. Sed quod fieri in uino plerumque et epulis solet, orta seditione, multi uulnerabantur, nonnulli etiam de more ibi iugulabantur. Et idipsum cum accidisset,  ineuitabili fato fieri proclamabant. Quod ubi Maurilius comperit, nec mora, cum religiosis quibusdam fratribus ad locum perrexit. Ubi cum ieiunio et oratione una nocte peruigilasset, gallorum cantu tantus fetor de loco surrexit, ut uix uir beatus ibidem habitare cum suis posset. Mane autem reddito, etiam qui superstitionem loci illius antea seruabant, intelligentes se diuina uirtute perterritos, ne episcopo repugnarent, ipsi cum eodem omne nemus succidere et igni concremare festinabant. Ita autem per ignem mundato loco, edificauit ibi statim in honore beate Marie genitricis Christi basilicam: et locus ille, qui ante rupes uel lucus Martis appellabatur, Castrum petre nomen accepit.

 20. Accidit iisdem diebus ut beatus Maurilius inter quosdam discordes ob reformandam pacem [a 1Kb] Cenomanicam uocaretur ad urbem. Quo cum sine mora uenisset, et, pace inter discordes restituta, regredi cepisset, antequam ad pontem Leuge peruenisset, incole loci illius, ut benedictionibus presulis firmari mererentur, eius aduentum deuotius prestolabantur. Inter quos parentes cuiusdam pueri filium suum nimia infirmitate ex tempore infantie grauatum, secus uiam per quam transitum episcopi fore cognouerant, posuerunt, dicentes: Poterit, si uoluerit, nostri infantuli obtinere salutem, qui mortuo puero uitam obtinuit etiam post sepulcrum. Erat  namque puer ille tam graui infirmitatis dolore constrictus, et omnium membrorum contractis neruis, quasi in circulum inuolutus, ita ut glomeris rotulam potius imitari cerneretur, quam hominis formam. Adueniente autem episcopo, inter benedictionis flagitationem cuncti cateruatim ad pedes eius ruentes, orabant ut infirmi pueri pietatis studio misereretur. Coactus ergo precibus, prostrauit se statim in oratione cum lacrymis; nec antea ab oratione surrexit, donec distortis tibiis, cepissent se singula pueri membra distendere. Tunc surgens ab oratione, apprehensaque manu pueri, extemplo incolumem reddidit parentibus; sicque beatus Maurilius iter quod ceperat explicauit. Cum autem ad portum [a 1Kb] Lidi fluminis peruenisset, nullam ibidem nauim reperit, sed omnes  ex parte altera tenebantur. Nec etiam nauta parebat qui nauigium adduceret. Qui dum prestolaretur, et nemo esset qui transduceret, repente omnes carine, diuina iussione semote a littore, ad obsequium presulis in partem alteram deducuntur. Unde cum omnipotenti Deo gratias retulisset, ingressi naues, Deo solo gubernatore, ac absque humanorum nautarum adminiculo transierunt. uerum tamen nautis qui accurrerant, quasi si illorum labore transisset, naulum non expetitus dari precepit.

21. uillam quamdam Geriacum nomine, ad alimenta captiuorum, uiduarum, pupillorum, nec non subsidia clericorum ac pauperum profuturam, uir beatus ex rebus Ecclesie comparauerat. Quam dum quadam die, ut ibidem quiddam operis faceret, cum  fratribus circumiret, repente [b 1Kb] cornupeta uitula, instinctu demonis acta, cum ingenti mugitu ac toruis furibunda luminibus, in eum rotatim cum magno impetu accurrebat. Contra quam cum beatus episcopus signum crucis opponeret, mox diabolus de capite eius in specie corui egrediens, euolauit, et subito sicut fumus euanuit. Multi enim fidelium, qui comitabantur cum eo, oculis hec corporeis uidere meruerunt. Bucula uero gregi suo statim mitior se oue immiscuit, et deinceps neminem lesit.

22. Quadam die, cum per [c 1Kb] Mediane fluuium nauali subuectione in Ligeris alueo secure descenderet Maurilius, ieiunio fatigatus et oratione, in nauis puppi paululum obdormierat; cum subito, humani generis insidiante inimico, ceperunt gurgitis intumescere  fluctus; ita ut cadentibus desuper lymphis, submergi nauis autumaretur in undis. Tunc discipuli timore perterriti excitauerunt eum, dicentes: Exsurge quantocius, et succurre in supreme mortis naufragio  constitutis. Expergefactus autem, illis clementius ait: Quid me queritis? uos fratres satisfacere poteratis. Tunc accepta, que benedicti liquoris erat uasculum, ampulla, mox ut oleum cum oratione et signo crucis in gurgitem respersit, illa seuiens tempestatis procella, temperatis flatibus, extemplo cessauit. Leti ergo et incolumes peruenerunt ad portum.

23. Adolescens quidam catechumenus de numero Ecclesie sibi commisse, absente Maurilio, tam uehementem febrem incurrerat, ut antequam sacri fontis baptismate regenerari potuisset, [d 1Kb] spiritum exhalaret. Nec mora, parentes ipsius non sine immensis lacrymis, dum locus funeri pararetur, eum ad ecclesiam detulerunt, cum subito beatus Maurilius adesse  nuntiatur. Qui comperto quod sine baptismatis remedio ultimo fungeretur officio, ingemuit. Tunc sentiens per spiritum sibi adesse uirtutem, egredi omnes cellulam in qua corpus iacebat precepit. Ubi singularis cum puero remanens, de more prostrauit se in oratione cum gemitu. Et rigans lacrymis solum, uix tantum spatio unius hore intergresso, uidit defunctum paulatim omnibus membris commoueri. Quem statim, ut de oratione surrexit, parentibus, qui pro foribus astiterant, uiuum et incolumem reddidit, ac sacro baptismate consecrauit. Duos denique leprosos, sub ipso tempore peruariis uulneribus obsessos atque fedatos, dum salutis remedium a beato postularent, illos, uerbo tantum medicante, sub momento curauit [e 1Kb] .

24. Peregrinus quidam dum hiemali tempore penitentis  habitum, gerens, medicinam anime sue querendo, uicos et urbes plurimas circuiret, beatum Maurilium, cuius iam bonitatis famam audierat, quatenus ab ipso uerbum salutis audire potuisset, longius exsul a patria cum aliis peregrinis itinerator [Al., iterator] auidus expetebat [f 1Kb] . Sed antequam ad ipsum peruenire potuisset, repentina morte in uia preuentus, occubuit mortuus. Ubi cum peregrinorum aliqui, multique ex uicinis partibus ad peregrini obitum conuenissent, accidit ut electus Dei sacerdos, qui pro supplendis commissi sibi gregis necessitudinibus infatigabiliter laborare certabat, a uico [g 1Kb] Saponaria reuertens, ad iusti et sancti peregrini hominis cadauer Maurilius aduenisset. Qui cum debitum de  more pro absolutione anime funeris officium exsoluisset, et populis sermonem de religione conferret, mirum dictu! subito se palam omnibus defunctus erexit, et cum reliquis Deo gratias referens, quod per beatum Maurilium Dominus eum resuscitauerit,  euidenter omnibus patefecit. Quod uidentes et audientes turbe, in celum uoces laudum extulerunt.

25. Ut autem finaliter dicatur, indicibilia Maurilii multa sunt opera, nec in eo quod diuina uirtus operata est sensus comprehendere potest humanus. Breuiter tamen aliquid de eius quotidiana conuersatione narremus ad edificationem audientium. Sane ab exordio episcopatus sui usque ad terminum uite, ut canonicam adimpleret sententiam, semper uictum pauperem et aquam breuem, ac supellectilem uilem habuit. Cum autem sancte Quadragesime dies aduenirent, per omne tempus afflictionis erat ei, ut dictum est, aridus et uespertinus die tertia cibus, aqua tepida, et modicum salis, ac panis hordeaceus. Pedem  non proferebat his diebus in publico, cilicio semper interius tectus et cinere. uerum tamen robustus semper in corpore erat, faciesque eius ut rosa rubebat: nam cum ad senilem etatem peruenisset, non caput, non dentes, non uisum, non stomachum, non cetera membra dolebat, non uiscerum cruciabatur doloribus, non sicca humus iacentia super se ipsius membra confregerat; sed totus semper sanus corpore, mente quoque sanior, in utrisque semper robustior apparebat. Nam bonum, quod Maurilius elegit, tenuit; nec dimisit, sed compleuit. Nihil erat illius seueritate iucundius, nichil iucunditate seuerius. Erat sermone silens, et silentio loquens. Erat neglecta illi mundities, et inculta uestis.

26. Talibus ergo cum ab ipsa pueritie sue etate  floreret uirtutibus, et appropinquare cerneret sui transitus diem, haud longe ab Andegaua urbe ad septentrionalem eiusdem urbis partem, duplicem sepulture sue cryptam edificari precepit. Qua completa, quadam die Dominica, dum sancte solemnitatis officium de more complesset, modica pulsatus  infirmitate, conuocauit omnem clerum commendans illis ultimum transitus sui diem, dicens: Ego ingredior uiam uniuerse carnis; uos autem admoneo, seruate caritatem, custodite dilectionem, diligite castitatem, patientes estote ad omnes, et mementote semper pretio sanguinis Christi uos omnes esse redemptos. Interea etiam tante conuenerunt ex uicinis undique partibus, uisitationis studio, populorum caterue, quantum urbs Andegaua recipere poterat, merentes et multum flentes, cur tanto uiduarentur patrono. Quos omnes Patrum piissimus deuotius in summo mortis articulo constitutus absoluens, et benedictionibus corroborans, septima incommoditatis die, ultimoque totius etatis sue anno nonagesimo, episcopatus [a 2Kb] tricesimo, pius pastor et doctor Maurilius,  qualem de sacri fontis baptismate sumpsit, talem Idibus Septembris, coram multis astantibus populis et psallentium choris, omnipotenti Deo animam reddidit.

27. Cum autem sanctum eius corpusculum die altera portaretur ad tumulum, gemini ex utero matris ceci, ut sancti corpusculi loculum tangere potuerunt, lumen quod nunquam habuerant, ad declaranda antistitis merita, illico recipere meruerunt. Quidam etiam e ciuibus, paralysis distentus incommodo, per [b 1Kb] triginta annos tenebatur in lectulo. Qui cum psallentium chorum deferentium Maurilium audisset, e lectulo statim exsiliens, quasi ceruus, nemine prohibente, beati Maurillii peruenit ad corpus; tactoque  et osculato beati funeris feretro, pristinam recipere sanitatem meruit extemplo. In tanti igitur honoris gloria sepultus, quanti qualisque meriti apud Dominum fuerit, dum quotidianis uirtutibus et miraculis eius exornat tumulum, Dominus ostendit omnibus post sepulcrum. Qui est benedictus in secula seculorum. Amen.



[PASSIO SS. DIONYSII, RUSTICI, ET ELEUTHERII.]





PRAEMONITIO IN ACTA PASSIONIS SS. DIONYSII, RUSTICI ET ELEUTHERII.

Acta passionis B. Dionysii episcopi, Rustici et Eleutherii, primus euulgauit Franciscus Bosquetus, Montispesulani episcopus in suo opere quod inscripsit: Historia Ecclesiastica Gallie, parte II; isque censet Acta illa fuisse conscripta ante Dagoberti I regis Austrasie, etatem, qui cepit regnare an. 621 aut 622, et decessit an. 637 uel 638: cum in ipsis nulla fiat mentio de basilica S. Dionysii, ab ipso Dagoberto exedificata, et munificentissime instructa. Cui assentitur et Hadrianus ualesius in libro quem inscripsit: Disceptationes de Basilicis, etc., aduersus Launoii theol. Parisiensis Defensiones, cap. 4. Quin idem censet Acta illa a uenantio Fortunato fuisse conscripta, secutus Petrum de Marca, archiep. Tolosanum, qui eamdem passionem S. Dionysii ab eodem Fortunato elucubratam fuisse censuit.

At Launoius totus in eo est ut commonstret Acta illa a uenantio Fortunato nullo modo scripta fuisse, idque  ex eo coniicit: 1o quod auctor nullam in iis mentionem faciat miraculi S. Dionysii, quod a Gregor. Turon. commemoratur in l. de Gl. Martyr., c. 72, facturus utique, si ipse fuisset Fortunatus familiarissimus Gregorii, cui proinde illa a Gregorio scripta ignota esse non poterant. 2o Auctor ille non meminit Fascennini prefecti, qui sententiam tulit in S. Dionysium, nec turriti tumuli quo ossa ipsius S. Dionysii condita in basilica continebantur: itemque nichil memorat piam consuetudinem qua rei sacramento se purgabant ad tumulum martyris, cum tamen hec omnia memoret Gregorius Turonensis, ceuus Fortunato. 3o Hec Acta fabulis sunt referta: cum in eis narretur martyrum illorum corpora a percussoribus fuisse nauibus imposita, ut in Sequanam fluuium proiicerentur, perinde atque sine nauigio in Sequanam proiici non possent, aut ad eam rem pluribus nauibus opus esset, ad quam uel una par esse poterat. Deinde addit scriptor, matronam quamdam inuitasse percussores ad prandium, ut interea per famulos suos et domesticos sanctorum corpora subducerentur, perinde atque a nauiculariis impediri non possent, ac re ipsa non fuissent impediti, quominus ea subducerent. Neque uero uerisimile est corpora martyrum, a matrone seruis subducta, tandiu iacuisse inhumata quoad exportarentur in paratum locum, quin discerperentur a uolucribus et feris. 4o Auctor narrat S. Dionysium missum fuisse in Gallias a Clemente, cum Gregor. Tur. sub Decio scribat illum in Gallias uenisse. 5o Scribit auctor quod Parisiorum ciuitas et conuentu Germanorum et nobilitate polleret, et esset populis constipata; que omnia non conueniunt etati Dionysii Magni, qua et Parisius parua erat ciuitas; nec in Germaniam tendebat suum imperium: id quod postea sub Chlotario et Sigiberto, Francorum regibus, accidit.

At ualesius respondens ad singula, ait nec id fuisse opus ut qui passionem S. Dionysii scriberet, non uitam, miracula omnia que ab illo fuerant edita compilaret, presertim uero  cum hec passionis Acta uideantur ad id concinnata fuisse, ut publicis Ecclesie in conuentibus legerentur: in quibus propterea ea indicabantur strictïm, et breui stylo comprehensa, que in Gestis siue uitis fuse narrabantur: ut in uita S. Remigii, episcopi Remensis, actum a Fortunato, suo loco adnotauimus. Nec uero interest utrum necne commemorarit Fascennium prefectum, aut turritum siue acuminis instar in arctum desinentem S. Dionysii tumulum, et id genus alia, quorum meminisse illius est qui uitam, non Passionem scribit, breuiore oratione ac stylo hec solum perstringens que magis sunt necessaria. Iam uero idcirco a percussoribus corpora SS. Dionysii, Eleutherii, etc., nauibus fuisse imponenda, quo dispersa hac illac, non ad ripam fluminis proiicerentur, sed in altum Sequane demersa, occultarentur, quominus a Christianis inueniri et erui possent. A matrona uero illa percussores inuitatos ad conuiuium fuisse, cum nondum nauibus imposita essent, et a nauiculariis custodirentur, sed adhuc cadauera illa eo iacerent in loco in quo percussa fuerant. Eadem postea a matrona siue eius ministris abscondita sunt, siue telluris exarate gremio infossa, non exposita uolucribus et feris, donec inde exportarentur, cum persecutionis ardor deferbuisset. Neque illud facit negotium quod Gregorius Tur. tradat Dionysium sub Decio uenisse in Gallias, et auctor Passionis a Clemente, Petri successore, uel a successoribus apostolorum in Gallias missum fuisse scribat; cum de tempore quo S. Dionysius in Gallias missus fuit due opiniones ac sententie ferrentur, nec eum Areopagitam fuisse dixerit. Postremo auctor Passionis scripsit eo tempore quo pars Germanie quedam parebat imperio Francorum. Solent uero sepius scriptores ad ea que scribunt tempora orationem omnem accommodare. Ita Zozimus, qui sub Anastasio principe, Chlodoueo apud Francos regnante, floruit, eodem errore Parisios oppidulum Germanie appellat Hist. c. 3, inquiens:  , etc. Nec si Parisios uocat insulam populis constipatam, ideo magnam fuisse dicit, quamuis et hac in parte ad illud temporis quo scribebat potuit orationem attemperare.

Porro in hoc clarissimorum uirorum dissidio quid sentiendum sit ut proferam, nichil uidetur ab alterutro proferri quamobrem hec S. Dionysii Acta aut abiudicanda Fortunato, aut certo illi ascribenda uideantur. Nam et illa leuia momenta sunt que a Launoio afferuntur quamobrem Acta illa inficiemur plane esse Fortunati, et que a ualesio proferuntur, id solum ostendunt eadem ante Dagoberti etatem concinnata fuisse, et conuenire temporibus Fortunati. Huius tamen sententie uerisimilitudinis aliquid uidetur addere et amicitia S. Germani, episcopi Parisiensis, cum Fortunato coniuncta, qui forte amicitie ipsius iure ab eodem efflagitarit, ut antecessoris sui Passionem, in publicis Ecclesie conuentibus legendam, conscriberet; et studium perpetuum Fortunati in colligendis conscribendisque Actis sanctorum: et quedam cum stylo Fortunati ipsius orationis affinitas, quam et sententiarum usus et structura uerborum declarat, ut cuique conferenti potest innotescere. Illa Acta itaque hic edimus ut exstant edita a cl. Boqueto in suo opere quod inscripsit: Hist. Eccl. Gallie, etc., parte II, eaque quibus potuimus notis illustrauimus. Eadem uel in Codice Musciacensi legebantur a ualesio, sed mendis referta, ut ipse testatur.





PASSIO SS. MM. [a 2Kb] DIONYSII RUSTICI ET ELEUTHERII Qui passi sunt Parisiis uII Idus Octobris. *

 1. Gloriose martyrum passiones, et pretiosa Domino ipsorum certamina, quanquam digna sint pro miraculorum dignitate conscribi, nequeunt tamen sine formidinis trepidatione complecti, quia cum magnarum  rerum consideratur assumptio, non immerito presumpti operis timetur magnitudo, eo quod tantum [b 1Kb] sermo tenuis explicare non ualet, quantum de se exigit ueritas passionis. Tamen etsi positio tante  rei arduum habere uideatur initium, in hac mens trepidatione respirat, quod semper opifex suum ministrum diuina instructione informet, et inchoanti initium et ingenii perfectionem accommodet. Hac ergo consideratione audaciam nimie temeritatis assumens, que longo tempore fuerant obumbrata silentio, ipsius diuinitatis auxilio incepta sunt reseranda. Quia, ut habet testimonium ueritatis, plus fidelium sunt relatione comperta quam probentur ad nos lectione transmissa. Unde non sine certi estimatione coniicitur quod nouitas adhuc credentium populorum, gentilium crudelitate [a 1Kb] contrista, formidauit scribere, quod tamen gaudebat Dei famulos meruisse cum sine dubio iudicentur scripta, que fidelium sermo testatur impleta. Credendum enim de his est,  et, abstersa [b 1Kb] dubietatis iuste, totis uiribus confitendum, eos qui per confessionem Domini ac Dei nostri digni fuerunt subire martyrium, etiam ampliora tolerare uoluisse quam uidetur succedentibus etatibus relatio per populos transmissa recolere. Id ergo supplicatio communis obtineat, ut ueniam consequatur deuotus, si de uirtutibus pretermisit ignarus. Nam etsi omnia non [c 1Kb] esse soluuntur credere uniuersitas mereatur ut Dei famulus etiam maiora sentiat quam sermo passionis explanet. Qualiter enim cultorem Domini locus ille gaudens et eius patrocinium habere promeruit, quando aliorum sanctorum inuentum illi agnouerimus fuisse consortium, sic fidelium relatione dicimus ipsorum iuuamine martyrum, quantum de se scire tribuunt, explicemus.

 2. Igitur post Domini nostri Iesu Christi salutiferam passionem, post resurrectionis unice singularisque mysterium, post ascensionem eius, qua manifestauit hominibus nunquam se defuisse quo rediit, apostolorum predicatio uniuersis gentibus profutura successit. Qui cum imminere suas cernerent passiones, quod Domino nostro Iesu Christo didicerant, repleti Spiritus sancti gratia, docuerunt; adeo ut, fide crescente, non pauci mererentur fieri confessores, quo modo Ecclesia catholica gaudet promeruisse martyres. Hos ergo, quorum uirtutem persecutorum non preualuit superare conflictus, quos ad auri similitudinem  reddit flammarum examinatio pretiosos, ad suscipienda mandata Domini idoneos apostolorum esse iudicauit electio. Quibus et euangelica precepta semper agentibus seruanda committerent, electisque uiris Dei dispositione prouidenter honorem decreuerunt episcopalem adiungere, quo facilius eorum predicationibus acquisiti ad ministerium sacri proueherentur altaris. Ex qua confessorum turba sanctum et uenerandi meriti [d 1Kb] Saturninum urbs Tolosana promeruisse gaudet episcopum, quem impietas spectantis populi posterioribus tauri multis nexibus ligatum dedit, Capitolii gradibus illidendum; ubi sancti capitis soluta compage, cerebrum frequentis illisionis dispersit iniuria, sed tali descensu ad Dominum assecutus est ascensum. Felix uir tanti meriti,  tanteque et persone et uirtutis, cui concessum est primum esse doctorem, post martyrem, qui quod docuit uerbis euidentibus impleuit exemplis. Simili etiam gratia beatissimus Paulus antistes atque confessor Narbonensem prouinciam salutari acquisiuit eloquio. Quem ita labor domestice tribulationis exercuit, ut uerum Domini esse famulum approbares. Sed gratias tibi, Domine, Iesu Christe, qui infestantis inimici tela probationem fidelium tuorum permisisti esse, non uulnera, et talem his prestas pro mercede laborem, ut nullum tuorum fuisse gaudeat hostis imbellem. Dum ergo ad peculiaria patroni gesta suscepti officii tendat obsequium, non ex asse que de Seruo Dei sunt comperta prosequimur, sed immemores sui non fuisse sufficiat: in talibus enim causis  magis conuenit fideles credere quam possit relatio humana monstrare.

3. Sanctus igitur Dionysius, [e 1Kb] qui, ut ferunt, a [f 2Kb] successoribus apostolorum uerbi diuini semina gentibus eroganda susceperat, quo amplius gentilitatis feruere cognouit errorem, illuc intrepidus et calore fidei inflammatus accessit, Parisios, Domino ducente, peruenit non ueritus incredule gentis expetere feritatem, quia uirtutem suam preteritarum penarum recordatio roborabat, et qui meruerat esse confessor, non cunctatus est auctoribus populis accedere predicator. Tunc memorata ciuitas et conuentu Germanorum et nobilitate pollebat, quod esset salubris ere, iucunda flumine, fecunda  terris, uinetis uberrima, et arboribus nemorosa, [a 1Kb] constipulata populis, referta commerciis, ipsumque insule potius quam urbis spatium, quod habitationi circumfusa fluminis unda prestabat, crescentibus consistentium cateruis, reddebatur exiguum, et iucunditatis sollicitatione in unum plebs acta commigrans, pene territorium suum intra murorum conclusionem contraxerat. Hunc ergo locum Dei famulus exegit expetendum. Ad quem cum primum fide armatus et constantia confessionis accessisset intrepidus, [b 1Kb] ecclesiam, illis que necdum in locis erat, et populis illis nouam construxit, ac officiale seruitium clericorum ex more constituit, probatasque personas honore seculi ordinis amplians. Cinctus ergo fide, et iam constructione basilice roboratus, Deum gentibus  non desinebat insinuare, quem nouerat, eiusque omnibus et iudicium et misericordiam anteponens, paulatim sociabat Deo quem diabolo subtrahebat. Tantas etiam per illum Dominus dignabatur exercere uirtutes, ut rebellium corda gentilium non minus miraculis quam predicationibus obtineret, miroque modo inermi uiro non ualebat plebs armata resistere, sed subdebat se illi certamini Germanie ceruicositas, et iugum Christi suaue imponi sibi, acta cordis compunctione, poscebat. Ab ipsis quoque destruebantur Idola, quorum sumptu fuerant, et studio fabricata, et inuento salutis portu, idolorum gaudebant perire naufragia. Lugebat portio uicta diaboli, cum de ea uictrix Ecclesie legio triumphabat. Tunc hostis antiquus uidens sibi perire quod Domino constabat assidua  populorum conuersione proficere, totam artificii sui machinam ad impugnandum que fuerant constructa conuertit, et sue partis auctores, deorum suorum flentes exitium, ad impietatem subite persecutionis armauit, ut eos qui unum et uerum Deum colendum insinuauerant, et timendum, perdere diuersitate supplicii maturarent, ne superesse posset qui ualeret acquirere quod peribat. Persecutionis ergo publicata sententia, impiorum gaudens turba progreditur, et contra dominicum populum pugnatura conspirat, non cunctati appetere gladio, quos Dominus suos monstrauerat esse signandos. Itaque cum occidui Orbis partem pro Christianorum inquisitione percurrerent, sanctum Dionysium contra incredulos  dimicantem Parisiis repererunt, cumque eo Rusticum presbyterum et Eleutherium archidiaconum persecutionis furor inuenit. Hi beati uiri a sancti Dionysii nunquam sustinuerunt a besse presentia, quos in unum interrogatio persecutoris inuenit, sed reperire non potuit, quem a societate martyrii separaret. Interrogati  unum et uerum in Trinitate Deum confitentur, et terrore subiecto, multisque afflicti iniuriis et suppliciis, uerberibus macerati, Christianos se esse testantur, uisoque percutientis ictu, Domini ac Dei nostri se famulos magna confessionis uoce pronuntiant. In hac ergo fidei constantia persistentes, reddentes terre corpora, beatas celo animas intulerunt, talique ad Dominum meruerunt professione migrare, ut, amputatis capitibus, adhuc putaretur lingua palpitans Dominum confiteri. Beata nimium et Deo grata societas, inter quos nec primus alter potuit esse nec tertius, sed Trinitatem confitentes meruerunt uenerabilem locum trino decorare martyrio. Metuentes igitur percussores ne conuersi populi fidelissima probataque deuotio sanctorum corpora profutura sibi  et reliquias ad patrocinium tumularent, elegerunt, tetris Sequane profundisque gurgitibus martyrum corpora perdenda committere, que imposita nauibus ad preuisum iubentur gurgitem destinari. Tunc [c 1Kb] matrona quedam, licet paganorum implicata teneretur errore, conuersionem tamen se desiderare mente monstrabat, et opera facere aliqua cogitans Domino placitura, usa subtilitate consilii, ad conuiuium uenire postulat percussores, et dum eis copiam optate humanitatis extendit, a memoria eorum que susceperant agenda discussit, ac fidelibus suis secreta ordinatione committit ut subtracta furto sanctorum corpora diligens elaboraret occultare prouisio. [d 1Kb] Qui uero, ordinatione comperta, festinanter quod eis preceptum fuerat exsequuntur, furtumque laudabile  in sexto ab urbe memorato lapide, id est, in aratam, quam seminibus preparauerant, terram, industria tollentes abscondunt. Facta deinceps, ut moris est, satione; nec suum seges negauit obsequium, que tali fecundata pinguedine, sic in ea beneficium ubertas effudit, ut centuplicatos fructus et cultor acquireret, et patria salutem mereretur. Pubescente uero segete diu latuit quod erat Parisiorum populis profuturum. Antedicta tamen materfamilias horum immemor secretorum, cum primum persecutionis furor tepuisset, uidit in somnis feruere locum, tantorum ossa seruantem, et qua oportuit sollicitudine requisiuit, atque inuentum eminentis Mausolei constructione signauit. Ubi postmodum Christiani basilicam supra  martyrum corpora magno sumptu cultuque eximio construxerunt, ibique quotidie operante Domino nostro Iesu Christo, merita eorum uirtutum probantur monstrare frequentia, et experiuntur infirmi quantum Dei famulos conueniat honorari, ubi recipit cecitas uisum, debilitas gressum, et obstricte aurium  ianue recipiunt auditum. Sed nec istud [a 1Kb] sciendum est, quod immundi spiritus infestatione uexati, dum ad memoratum locum examinandi uirtute diuina ducuntur, sanctorum ipsorum coguntur imperio, quo quisque martyrum sit positus loco, assignatis  nominibus, indicare; de quorum passione uII Idus Octobris Dominus nos gaudere uoluit, qui centesimum esse nostrum fructum repromisit, cui est honor et gloria, uirtus et imperium, in secula seculorum. Amen.



[EXPOSITIO SYMBOLI.]





IN EXPOSITIONEM SYMBOLI FORTUNATI.

Cl. Muratorius, tom. II Anecdotorum, pag. 212, edit expositionem Symboli, uulgo Athanasiani: quam expositionem eruit ex membranaceo Codice bibliothece Ambrosiane, a sexcentis ferme annis, ex quo ipse scribebat, ut coniicit, manu descripto; que expositio talem pre se ferebat titulum in ipso Codice: Expositio fidei catholice Fortunati. Utrum autem ipse Fortunatus auctor fuerit Symboli uulgo Athanasiani, an expositionis tantummodo huiusce Symboli, incertum esse affirmat.

Ut autem ceteris liberum fuisse ait de auctore Symboli Athanasiani querere, ac sequi coniecturas suas, ita sibi ipsi licere asseuerat, paribus innixo coniecturis, percelebris illius Symboli auctorem Fortunatum fuisse suspicari. Quibus uero ad id opinandum adducitur, coniecture he sunt: 1. Haud inuerisimile est uenantium Fortunatum, natione Italum, postea episcopum Pictauiensem, illud Symbolum concinnasse, cum apud plerosque constet Symbolum illud esse ascribendum Gallo homini, siue qui in Galliis uixerit, et quidem Treueris aliquandiu habitauerit, »cum ante omnes a Gallis scriptoribus celebratum, a synodis episcopisque Galliarum receptum, et commendatum antiquitus fuerit; tum etiam quod Treueris in Galliarum metropoli illud elucubratum fuisse, opinio increbuit.« Iam uero Fortunatus ex Italia profectus in Gallias, illic uixit usque ad extremum uite sue spatium; isque Nicetio, episcopo Treuirensi, et Magnerico, qui successit Nicetio in illa sede, amicitia coniunctus fuit, ut constat ex carm. 11, 12, 13, lib. III. Hec coniectura Murator. ex eo etiam potest confirmari, quod Fortunatus aperte de se narret, quod Treuiros ipse aduenerit, inquiens lib. X, cap. 10:

Perducor Treuirum qua menia celsa patescunt:
   Urbs quoque nobilium nobilis eque caput.

Subdit autem idem cl. Muratorius: Tempora quoque congruunt etati qua uidetur Symbolum illud concinnatum fuisse. Nam cum illud post proscriptas hereses Nestorii et Eutychetis, omnium fere consensione, existimetur conscriptum fuisse, quarum in ipso fit tam aperta mentio, utique a Fortunato, qui nonnisi uI seculo labente mortuus est, conscribi potuit, ac synodi Chalcedonensis fides in proponendis et confirmandis Ecclesie dogmatibus adhiberi.

Quod autem in eo Symbolo mentio fiat processionis Sp. sancti a Patre et Filio, id ipsum ostendit Fortunato potius quam uincentio Lirinensi illud Symbolum esse attribuendum, cum iste Theodosio et ualentiniano imp., hoc est circa annum Christi 445, e uiuis excesserit, cum nondum »fidei dogmatibus passim accenseri solebat hec de Sp. Sancto sententia, [siue, cum id quod iam pertinebat ad fidei ueritatem nondum expromi aduersus nouum errorem, qui postea succreuit, ceperat], ex quo nullum eiusdem uestigium apparet in Commonitorio eiusdem uincentii Lirinensis, et e contra Fortunati etate clarius hec forma a uiris doctissimis usurpari ceperit et a nonnullis etiam conciliis episcoporum probari.

Sed illud uidetur obstare, quod Symbolum nomen Athanasii pre se ferat, ut ipsum propterea uigilio potius Tapsensi ascribendum sit, aut uincentio Lir., quibus erat solemne opuscula sua non suis nominibus, sed ueterum Ecclesie Patrum, ac precipue sancti Athanasii inscribere, quo maiorem illis auctoritatem conciliarent. uerum respondet Murat. nomen Athanasii nonnisi multis post seculis Symbolo illi adhesisse, cum uetustissimi Codices illud non pre se ferant.

Causam uero inquirens cur Fortunatus illam fidei formulam protulerit, eam affert, quod in Galliis, uI seculo, de Nestorii et Eutychetis doctrina questiones agitarentur, ut licet intelligere ex fidei formula Pelagii Pontif., data ad Childebertum regem. Fortunatus itaque siue hac occasione, siue alia, sibi oblata, sententiam suam ac fidem, egregio Symbolo conscripto, declarauit, quomodo et Symboli apostolici expositionem ipsum conscripsisse atque edidisse consentiunt omnes ut minime propterea a tali studio fuerit alienus. Postremo, inquit occurrunt in aliis Fortunati Operibus quasi semina quedam uerborum ac sententiarum que indicent Symbolum illud genuinum esse fetum Fortunati. Nam is Symboli apostolici expositionem sic incipit: Preclarum in primordio ponitur celestis testimonii fundamentum, quia saluus esse non poterit, qui recte de salute non crediderit. Quod respondet iis uerbis Symboli Athanas.: Hec est fides catholica, quam nisi quisque fideliter firmiterque crediderit, saluus esse non poterit. Quibus addi possunt ea que idem Fortunatus, cap. 5 lib. uIII, uersibus exprimit, affinia doctrine et structure uerborum que in Symbolo Athan. apparet:

Quod Deus amplexus carnem est, caro iuncta cohesit:
   Stat Deus, atque homo fit, Christus utrumque gerit.
Non Deus in carnem est uersus, Deus accipit artus,
   Non se permutans, sed sibi membra leuans.
Unus in ambabus naturis, uerus in ipsis:
   Aequalis matri hinc, Deitate Patri.
Non sua confundens, sibi nostra sed omnia nectens,
   Quem sine peccato gignit uterque uirum.
De Patre natus habens diuina, humanaque matris,
   De Patre sublimis, de genitrice humilis.
Quando incorporeus pie corporis induit artus,
   Aequalis matris fit, minor inde Patri, etc.

Muratorius his que dicta sunt addit Ambrosiani Codicis auctoritatem, in quo preter alia continetur quoque Symboli ap. expositio a »Fortunato presbytero conscripta;« que eadem est ac que Operibus uenantii Fortunati attexta legitur in Edit. Brow.; tum deinceps post alia occurrit et expositio Symboli Athanasiani, de qua sermo est, sic inscripta: Expositio fidei catholice Fortunati. Idem tamen cl. Murat. ingenue fatetur se haud ita suis fidere coniecturis, ut certo affirmare possit Symbolumne potius Athanasianum, an eius solum expositio sit Fortunato attribuenda.

 At auctores Hist. Litt. Franc. inficiantur illam expos. nostri Fortunati fetum esse; quorum sententie ut meam adiungam, facit stylus nitidior et cultior qui in illa exposit. apparet quam qui fere erat familiaris Fortunato. De Symbolo autem nichil dicere lubet, de quo tot feruntur eruditissimorum hominum sententie, quas ad examen reuocare huiusce loci atque operis non est; hic tamen utraque, et Symbolum uulgo Athanasianum, et eius expositionem, ut edita a cl. Muratorio sunt, ex perantiquis Codd. exscripta, subiicimus.





EXEMPLAR ATHANASIANI SYMBOLI.

 1. Quicunque uult esse saluus, ante omnia opus est ut teneat catholicam fidem: quam nisi quis integram inuiolatamque seruauerit, absque dubio in eternum peribit. Fides autem catholica hec est, ut unum Deum in Trinitate, et Trinitatem in unitate ueneremur, neque confundentes personas, neque substantiam separantes. Alia est enim persona Patris, alia persona Filii, alia persona Spiritus sancti, [a 1Kb] una est diuinitas, equalis gloria, ceterna maiestas. Qualis Pater, talis Filius, talis et Spiritus sanctus. Increatus Pater, increatus Filius, increatus Spiritus sanctus. Immensus Pater, immensus Filius, immensus Spiritus sanctus. Aeternus Pater, eternus Filius, eternus Spiritus sanctus. Et tamen non tres eterni, sed unus eternus. Sicut non tres increati,  nec tres immensi, sed unus immensus et unus increatus. Similiter omnipotens Pater, omnipotens Filius, omnipotens Spiritus sanctus; et non tres omnipotentes, sed unus omnipotens. Ita Deus Pater, Deus Filius, Deus Spiritus sanctus; et tamen non tres dii, sed unus Deus. Ita Dominus Pater, Dominus Filius, Dominus Spiritus sanctus, et tamen non tres Domini, sed unus Dominus. Quia sicut singillatim unamquamque personam et Deum et Dominum confiteri Christiana ueritate compellimur, ita tres deos, aut dominos dicere catholica religione prohibemus. Pater a nullo est factus, nec creatus, nec genitus. Filius a Patre solo est, non factus, nec creatus, sed genitus. Spiritus sanctus a Patre et Filio non factus, nec creatus, nec genitus, sed procedens, Patri et Filio  ceternus est. Unus ergo Pater, non tres Patres, unus Filius, non tres Filii, unus Spiritus sanctus, non tres Spiritus sancti. Et in hac Trinitate nichil prius, aut posterius, nichil maius, aut minus, sed  tote tres persone ceterne sibi sunt, et cequales; ita ut per omnia, sicut iam supradictum est, et Trinitas in unitate, et unitas in Trinitate ueneranda sit. Qui uult ergo saluus esse, ita de Trinitate sentiat. Sed necessarium est ad eternam salutem, ut Incarnationem quoque Domini nostri Iesu Christi fideliter credat. Est ergo fides recta, ut credamus et confiteamur, quod Dominus noster iehsu Christus Dei Filius, et Deus pariter, et homo est. Deus est ex substantia Patris ante secula genitus, et homo est ex substantia matris in seculo natus. Perfectus Deus, perfectus homo ex anima rationabili et humana carne subsistens; equalis Patri secundum diuinitatem, minor Patre secundum humanitatem. Qui licet Deus sit, et homo, non duo tamen, sed unus est Christus.  Unus autem non conuersione diuinitatis in carne, sed assumptione humanitatis in Deo. Unus omnino non confusione substantie, sed unitate persone. Nam sicut anima rationabilis et caro unus est homo, ita Deus et homo unus est Christus. Qui passus est pro salute nostra, descendit ad inferos, surrexit a mortuis, ascendit ad celos, sedit ad dexteram Patris, inde uenturus iudicare uiuos ac mortuos. Ad cuius aduentum omnes homines reddituri sunt de factis propriis rationem, et qui bona egerint, ibunt in uitam eternam; qui mala, in ignem eternum. Hec est fides catholica, quam nisi unusquisque fideliter firmiterque crediderit, saluus esse non poterit.

2. In eadem scripture linea hec sequuntur: Lacta, mater, eum, qui fecit te, quia talem fecit te, ut  ipse fieret in te. Lacta eum, qui fructum fecunditatis tibi dedit conceptus, et decus uirginitatis non abstulit natus.





[a 1Kb] EXPOSITIO FIDEI CATHOLICAE FORTUNATI. *

 Quicunque uult esse saluus, ante omnia opus est ut teneat catholicam fidem, quam nisi quisque integram inuiolatamque seruauerit, absque dubio in eternum peribit. Primo ergo omnium fides necessaria est, sicut apostolica docet auctoritas, dicens: Sine fide impossibile est placere Deo . Constat  enim neminem ad ueram peruenire posse beatitudinem, nisi Deo placeat, et Deo neminem placere posse, nisi per fidem. Fides namque est bonorum omnium fundamentum, fides humane salutis initium. Sine hac nemo ad filiorum Dei potest consortium peruenire, quia sine ipsa nec in hoc seculo quisquam  iustificationis consequitur gratiam, nec in futuro uitam possidebit eternam. Et si quis hic non ambulauerit per fidem, non perueniet ad speciem beatam Domini nostri Iesu Christi. Catholica uniuersalis dicitur, id est recta, quam uniuersa Ecclesia tenere debet. Ecclesia quippe congregatio dicitur christianorum, siue conuentus populorum. Non enim sicut conuenticula hereticorum in aliquibus regionum partibus coarctatur, sed per totum terrarum orbem dilatata diffunditur. Ut unum Deum in Trinitate, et Trinitatem in unitate ueneremur, et credamus, et colamus, et confiteamur Trinitatem in personis, unitatem in substantia. Hanc quoque Trinitatem personarum, atque unitatem nature propheta Isaias reuelatam sibi non tacuit, cum se dicit seraphim  uidisse clamantia: Sanctus, Sanctus, Sanctus, Dominus Deus Sabaoth . Ubi prorsus in eo quod dicitur tertio Sanctus, personarum trinitatem, in eo uero quod semel dicimus Dominus Deus Sabaoth, diuine nature cognoscimus unitatem. Neque confundentes personas, ut Sabellius errat, qui ipsum dicit esse Patrem in persona, quem et Filium ipsum, et Spiritum sanctum; non ergo confundentes personas, quia tres persone omnino sunt. Est enim gignens, genitus et procedens. Gignens est Pater, qui genuit Filium; Filius est genitus, quem genuit Pater; Spiritus sanctus est procedens, quia a Patre et Filio procedit. Pater et Filius ceterni sibi sunt, et cequales, et cooperatores, sicut scriptum est: uerbo Domini celi firmati sunt, id est a Filio Dei  creati; Spiritu oris eius omnis uirtus eorum . [a 1Kb] Ubi sub singulari numero Spiritus eius dicitur, Trinitatem personarum aperte demonstrat, quia tres unum sunt, et unum tres. Neque substantiam separantes, ut Arius garrit, [b 1Kb] quia tres personas esse dicit, si et tres substantias esse mentitur. Filium dicit minorem quam Patrem, et creaturam esse; Spiritum sanctum adhuc minorem quam Filium, et Patris et Filii eum administratorem esse asserit. Non ergo substantiam separantes, quia tote tres persone in substantia Deitatis unum sunt. Alia est enim persona Patris, quia Pater ingenitus est, eo quod a nullo est genitus; alia persona Filii, quia Filius a Patre solo est genitus; alia Spiritus  sancti, quia a Patre et Filio procedens est; sed Patris, et Filii, et Spiritus sancti una est diuinitas, id est deitas, equalis gloria, id est claritas, ceterna maiestas. Maiestas gloria est, claritas, siue potestas. Qualis Pater, talis Filius, talis et Spiritus sanctus, id est in Deitate, et omnipotentia. Increatus Pater, increatus Filius, increatus et Spiritus sanctus, id est  a nullo creatus. Immensus Pater, immensus Filius, immensus et Spiritus sanctus. Non est mensurabilis in sua natura, quia illocalis est, et incircumscriptus, ubique totus, ubique presens, ubique potens. Aeternus Pater, eternus Filius, eternus et Spiritus sanctus; id est non tres eterni, sed in tribus personis unus Deus eternus, qui sine initio et sine fine eternus permanet. Similiter omnipotens Pater, omnipotens Filius, omnipotens et Spiritus sanctus. Omnipotens dicitur, eo quod omnia potest, et omnium obtinet potestatem. Ergo si omnia potest, quid est quod non potest? Hoc non potest, quod omnipotenti non competit posse. Falli non potest, quia sanctus est; mori non potest, quia immortalis uita est; finiri non potest, quia infinitus et perennis est. Ita Deus Pater,  Deus Filius, Deus et Spiritus sanctus. [c 1Kb] Proprium nomen est Patris Pater, et proprium nomen Filii Filius, et proprium nomen est Spiritus sancti Spiritus sanctus. Ita Dominus Pater, Dominus Filius, Dominus Spiritus sanctus. Dominus dicitur, eo quod [d 1Kb] dominetur creature cuncte, uel quod creatura omnis dominatui eius deseruiat. Quia sicut singillatim, id est sicut distincte unamquamque personam Deum et Dominum confiteri Christiana ueritate compellimur. Quia si me interrogaueris quid est Pater? ego respondebo: Deus et Dominus. Similiter si me interrogaueris quid est Filius? ego dicam: Deus et Dominus; et si dicas: Quid est Spiritus sanctus? Ego dicam: Deus et Dominus. Et in his tribus personis non tres deos, nec tres dominos, sed in his tribus,  sicut iam supra dictum est, unum Deum et unum Dominum confiteor. Unus ergo Pater, non tres Patres, id est quia Pater semper Pater, nec aliquando Filius. Unus Filius, non tres Filii, id est quia Filius semper Filius, nec aliquando Pater; Unus Spiritus sanctus, non tres Spiritus sancti, id est quia Spiritus sanctus semper est Spiritus sanctus, nec aliquando Filius, aut Pater. Hec est proprietas personarum. Et in hac Trinitate nichil prius, aut posterius. Quia sicut nunquam Filius sine Patre, sic nunquam fuit Pater sine Filio, sic et nunquam fuit Pater et Filius sine Spiritu sancto. Ceterna ergo Trinitas, et inseparabilis unitas sine initio, et sine fine. Nihil maius, aut minus. Aequalitatem personarum dicit,  quia Trinitas equalis est, et una deitas, Apostolo docente, et dicente: Per ea que facta sunt intellecta conspiciuntur, et per creaturam Creator intelligitur secundum has comparationes, et alias quam plures. Sol, candor et calor, et tria sunt uocabula, et tria unum. Quod candit, hoc calet, et quod calet, hoc candit [e 1Kb] : tria hec uocabula res una esse dignoscitur.  Ita Pater, et Filius, et Spiritus sanctus tres persone in deitate substantie unum sunt, et indiuidua unitas recte creditur. Item de terrenis uena, fons, fluuius, tria sunt uocabula, et tria unum in sua natura. Ita trium personarum Patris, et Filii, et Spiritus sancti, substantia et deitas unum est. Est ergo fides recta ut credamus et confiteamur quia Dominus iehsu Christus. iehsu Hebraice, Latine Saluator dicitur, eo quod saluat populum [a 1Kb] ; Christus eo quod Spiritu sancto diuinitus sit delibutus, sicut [b 1Kb] in ipsius persona Isaias ait: Spiritus Domini super me, propter quod unxit me , etc. [c 1Kb] Ita et Psalmista de Christo Domino dicit: Unxit te Deus, Deus tuus oleo letitie pre consortibus tuis . Dei Filius, Deus pariter, homo est. Filius a felicitate parentum  dicitur; homo ab humo dicitur, id est de humo terre factus est. Deus ex substantia Patris ante secula genitus, id est Deus de Deo, lumen de lumine, splendor de splendore, fortis de forti, uirtus de uirtute, uita de uita, eternitas de eternitate. Per omnia, id est, quod Pater in diuina substantia, hoc est et Filius. Deus enim Pater Deum Filium genuit non uoluntate, neque [d 1Kb] necessitate, sed natura. Nec queratur quomodo genuit Filium, quod et angeli nesciunt, et prophetis est incognitum. Unde et isdem eximius propheta Isaias dicit: Generationem eius quis enarrabit ? Ac si dixisset: Angelorum nullus, prophetarum nemo. Nec inenarrabilis et inestimabilis Deus a seruulis suis discutiendus est, sed fideliter credendus, et pariter diligendus. Et  homo ex substantia matris in seculo natus. Dei Filius uerbum caro factum, et non quod Diuinitas mutasset deitatem, sed assumpsit humanitatem. Hoc est, uerbum caro factum est, ex utero uirginis ueram humanam carnem traxit. Et de utero uirginali uerus homo, sicut et uerus Deus, in seculo natus est, salua uirginitatis gratia, [e 1Kb] quia mater genuit, et uirgo mansit ante partum, et post partum. In seculo, id est in isto sexto milliario, in quo nunc sumus; [f 1Kb] secula enim generationibus constant, et inde secula, quod sequantur; abeuntibus enim aliis alia succedunt. Perfectus Deus, perfectus homo, id est uerus Deus, et uerus homo ex anima rationali, et non, ut Apollinaris hereticus dixit primum, quasi  Deitas pro anima fuisset in carne Christi; postea cum per euangelicam auctoritatem fuisset conuictus, dixit:  Habuit quidem animam, que uiuificauit corpus, sed non rationalem. Et e contrario iste dicit, qui catholice sentit: Ex anima rationali et humana carne subsistens, id est plenus homo, atque perfectus, Aequalis Patri secundum diuinitatem, minor Patre secundum humanitatem, id est secundum formam serui, quam assumere dignatus est. Qui licet Deus sit et homo, non duo tamen, sed unus est Christus. [g 1Kb] Id est, due substantie in Christo, Deitas et humanitas, non due persone, sed una est persona. Unus autem non conuersione Diuinitatis in carnem, sed assumptione humanitatis in Deum. Id est non quod Diuinitas, que incommutabilis est, sit conuersa in carnem, sed ideo unus, eo quod humanitatem assumpsit, cepit esse quod non erat, et non amisit quod erat: cepit esse  homo, quod antea non erat; non amisit deitatem, quia [h 1Kb] incommutabilis in eternum permanet. Unus omnino non confusione substantie, sed unitate persone. Id est diuinitas incommutabilis cum homine, quem assumere dignata est, sicut scriptum est: uerbum tuum, Domine, in eternum permanet, id est diuinitas cum humanitate, ut diximus, duas substantias, unam personam esse in Christo, ut sicut ante assumptionem carnis eterna fuit Trinitas, ita post assumptionem [i 1Kb] humane nature uera maneat Trinitas, ne propter assumptionem humane carnis dicatur esse quaternitas, quod absit a fidelium cordibus uel sensibus dici aut cogitari, cum ita, ut supra dictum est, et unitas in trinitate, et trinitas in unitate ueneranda sit. Nam sicut anima rationalis, et caro unus est homo, ita  Deus et homo unus est Christus. Etsi Dei Filius nostram luteam et mortalem carnem [i 1Kb] nostre conditionis assumpserit, sed tamen se nullatenus inquinauit, [k 1Kb] aut naturam Deitatis mutauit, quia si sol aut ignis aliquid immundum tetigerit, quod tangit purgat, [l 1Kb] et se nullatenus coinquinat, ita Deitas sarcinam quam ex nostra humanitate assumpsit, nequaquam coinquinauit, sed nostre nature carnem, quam assumpsit, purgauit, et a maculis et sordibus peccatorum, ac uitiorum expiauit, sicut Isaias ait: Ipse infirmitates nostras accepit, et egrotationes portauit . Ad hoc secundum humanitatem natus est, ut infirmitates nostras acciperet, et egrotationes portaret, non quod ipse infirmitates, uel egrotationes in se haberet,  quia salus mundi est, sed ut eas a nobis tolleret, dum sue sacre passionis [m 1Kb] gratiam et sacramenta  chirographo adempto redemptionem pariter ac salutem animarum nobis condonaret. Qui passus est pro salute nostra, id est secundum id quod pati potuit, quod est secundum naturam humanam; nam secundum diuinitatem Dei Filius impassibilis est. Descendit [a 1Kb] ad inferos, ut protoplastum Adam, et patriarchas, et prophetas, et omnes iustos, qui pro originali peccato ibidem detinebantur, liberaret, et de uinculo ipsius peccati absolutos de eadem captiuitate, et infernali loco, suo sanguine redemptos ad supernam patriam, et ad perpetue uite gaudia reuocaret. [b 1Kb] Reliqui uero, qui supra originali peccato principalia crimina commiserunt, ut asserit Scriptura, in penali tartaro remanserunt, sicut in persona Christi dictum est per prophetam: Ero mors tua, o mors  , id est, morte sua Christus humani generis inimicam mortem interfecit, et uitam dedit. Ero morsus tuus, inferne. Partem momordit infernum pro parte eorum quos liberauit, partem reliquit pro parte eorum qui pro principalibus criminibus in tormentis remanserunt. Surrexit a mortuis primogenitus mortuorum . Et alibi Apostolus dicit: Ipse primogenitus ex multis fratribus, id est, primus a  mortuis resurrexit. Et multa corpora sanctorum dormientium cum eo surrexerunt, sicut euangelica auctoritas dicit ; sed ipse, qui caput est, prius; deinde qui membra sunt, continuo. Postea ascendit ad celos, sicut Psalmista ait: Ascendens in altum captiuam duxit captiuitatem , id est humanam naturam, que prius sub peccato uenundata fuit, et captiua, [c 1Kb] eamdemque redemptam, captiuam duxit in celestem altitudinem, et ad celestis patrie regnum sempiternum, ubi antea non fuerat, et collocauit in gloriam sempiternam. Sedet ad dexteram Patris, id est prosperitatem paternam, et in eo honore, quod Deus est. Inde uenturus est iudicare uiuos, et mortuos. uiuos dicit eos quos tunc aduentus Dominicus in corpore uiuentes inuenerit,  et mortuos iam antea sepultos. Et aliter dicit uiuos iustos, et mortuos peccatores. Ad cuius aduentum omnes homines resurgere habent cum corporibus suis, et reddituri sunt de factis propriis rationem, et qui bona egerunt ibunt in uitam eternam; qui uero mala, in ignem eternum. Hec est Fides catholica, quam nisi quisque fideliter firmiterque crediderit, saluus esse non poterit.



APPENDIX.





uENANTII FORTUNATI uERSUS PRAEuIIS EDITORIBUS IGNOTI. 



I [a 1Kb] AD RADEGUNDEM ET AGNETEM.



Dulcibus alloquiis que fabula fertur in [b 1Kb] aurem!
   Si mihi iam placidas mensa benigna tenet,
Placitos animos, tabula redeunte, notate,
   Prodat ut affectum littera picta manu.
Dulcis amore pio pariter materque sororque
   Gaudia festiuo concelebrate sono.

Sic uos Cesarii monitis honor [c 1Kb] ornet in orbe,
   Atque [d 1Kb] ambas caro cum patre Christus amet,
Sic hic Cesaria et precelsa Cesaria surgat,
   Ut per uos priscus hic reparetur honor.
Gratia sic [e 1Kb] talis niteat, qua crescat in euo
   Per uos Pictauis Arelatense decus.
 Sic pie celesti mereamur uiuere regi,
   Et mea uobiscum membra sepulcra tegunt.
Si quod in offenso retinetur pectore murmur,
   In uice laxatum sit ueniale, precor.
Pacem Christus amans, mira dulcedine plenus
   Pectora uestra sacer, se mediante, liget.
 Obtineat pariter ueneranda casaria mecum,
   Que simul amplexu uos cupit esse pio.

Quam prius inscribam fixam pietate parentem,
   Quo gemine matres exstat et una . . . [f 1Kb]
Hanc preponit honor, que iunior exstat in annis,
   His etas grauior iure senile fauit.
Sed mihi dulce tribus pariter mandare salutem,
   Est quoniam uobis carus et unus amor.
Felix que retinet pariter tria lumina mensa,
   Et Paschale bonum multiplicare facit,
Angelico cetu sic participante fruantur,
    [g 1Kb] Delicie uobis in regione Dei.

Nocte salutifera maneant materque sororque;
    Hoc nati et [h 1Kb] fratris prospera uota ferant!
Angelicos cetus, precordia uestra, reuisit,
   Et relegat alloquia pectoris cara [i 1Kb] sui.
Tempora noctis agunt ut hac breuitate salutem,
   Sex modo uersiculis uel duo ferte, precor.

 Quamuis quod cuperem [a 1Kb] fugiat me, uespere facto,
   Te mihi non totam nox tulit ista tamen.
Etsi non oculis, animo cernuntur amantes;
   Nam quo forma [b 1Kb] nequit, mens ibi nostra fuit.
Quam ille locus pius, qui [c 1Kb] nunquam abrumpit amantes,
   Quo capiunt oculis quos sua uota petunt,
In medio posito bonitatis principe Christo,
   Cuius amore sacro corda ligata manent!
Hic quoque sed plures carmina iussa per annos,
   Hinc rapias tecum quo tibi digna loquar.
Plaudite uoce, Deo pia reddite uota, sorores,
   Quod sic uobiscum gaudia tanta sedent.
Me foris excluso, uos hanc retinetis amantes:
   Quod commune placet non simul esse licet.
Hec longeua diu maneat per singula nobis,
    Floreat et cunctis participanda bonis.

[d 1Kb] Cuncti hodie festiua colunt: ego solus in orbe
   Absens natali conqueror esse meo.
[e 1Kb] Qui si forte latens alia regione fuissem,
   Ad uos [f 1Kb] debueram concitus ire magis?
Nunc alii tibi dant, ego munera nulla sorori
   uel dare qui potui pomula [g 1Kb] more ioci.
Sed quamuis absens specie, sum pectore presens,
   Et rogo que misi dona libenter habe.
Sic Deus omnipotens parcat matri atque sorori,
   Que non egerunt me retinere sibi.
Hec pia festa diu multos [h 1Kb] , senis ipsa, per annos,
   Leta matre, simul me quoque [i 1Kb] fratre, colas

 Sic [i 1Kb] , hesterna dies totas mihi transtulit horas,
   Ut matris uocem non meruisse querar.
Qualiter agnus amans genetricis ab ubere pulsus,
   Tristis et herbosis anxius errat agris;
Nunc fugit ad campos feriens balatibus auras,
   Nunc redit ad caulas, nec sine matre placens.
Sic me de uestris absentem suggero uerbis;
   uix tenet incluso nunc domus una loco.
[k 1Kb] Sed refer hinc gratis placide careque . . .
   Quod me consoluit de pietatis ope.
Tu retines medium, medium me possidet illa;
   Cum geminas uideo, tunc ego totus agor.
Num tibi, cara precor, Martinus, Hilarius adstent,
   Et te uel natos spes tegat una Deus.

 [l 1Kb] Si nequeo presens, absens tibi soluo tributum,
   Ut probet affectum, mater amata meum.
Si non essem [m 1Kb] absens facerem quodcunque iuberis:
   Obsequiis paruis forte placeret iners;
Pectore deuoto sed rustica lingua dedisset
   Pastoris calamo matris in aure sonum
Imperiis famulans [n 1Kb] tererem mea membra diurnis;
   Seruirent domine subdita colla sue.
Nulla recusarent digiti, puteoque profundo
   Que manus hoc scripsit prompta leuaret aquas.
 Protraheret uites, et sarcula figeret hortis;
   Plantaret, coleret dulce libenter olus.
Splendor erat tecum mea membra tradere [o 1Kb] coquine
   Et nigra de puro uasa lauare lacu.
Hinc tibi nunc absens Marcelli munera misi,
   Cui dedit excelsum uita beata locum,
Et si discipliceant indigno uerba relatu,
   Complaceant animo signa superna tuo.
Sis longeua mihi cum nata et messe sororum,
   uirgineoque [p 1Kb] choro restat ouile Dei!
Si tua uerba dares, essent plus dulcia quam si
   Floribus electis nulla dedisset apes.

Anxius afflictus, curarum pondere curuor,
   Pectore confuso nec uerba dare queo.
 Murmure sub dubio laceror, neque carmina laxo,
   Nescio certo loqui, mente uacante mihi.
Heu! tristem si uota uelint audire fatentem,
   Me subito ferrent nubila missa tibi!
Dedalico lapsu si pinnas sumere nossem,
   Ad uos quantotius iam reuolasset amans.
Nouit enim Dominus, qui corda latentia pulsat,
   Que mea, sed tacite, uiscera cura domet.
Reddite, cum nequeo, [q 1Kb] domine promissa benigne;
   Nec tamen hic culpam crede fuisse meam,
Excusa, si forte potes, per sidera testor,
   Me neque uelle moras matris in aure feres.
Oret pro famulo; citius remeare parabo,
   Et cum presentor, uerbera uoce domet.

 Supplicibus uotis referat mandata salutis
   Matribus ac dominis pagina missa loquens;
Dumque recusat iter nostrum tibi reddere uultus,
   Affectum saltim sollicitudo probet.
Non sumus absentes, si nos oratio dulcis
   Presentes semper cordis amore tenet.

Matri natus ego, frater simul ipse sorori,
   Pectore deuoto paruula dona fero.
Tertius unitus tria munera porta duabus:
   Tam dulces animas dulcia poma decent.
Sed date nunc ueniam mihi quod fano tali habetur,
   Munera que portet charta canister erit.

 Pergimus inclusas a gurgite cernere terras,
   Qua uagus Oceanus fertque refertque uices
Fluctibus assiduis cum surgit ad ethera pontus,
   Huc feritate sua mobilis unda latrat.
Littus arena suum refugit, nunc suscipit estu;
   Nunc mare dum turget, naufraga terra latet;
Quo gelidas se esse [r 1Kb] ren . . . . . dicus occupat ardor.
   Atque loco huc una sunt tria dona Dei,
Quamuis sit sterilis, fructus fert illa beatos,
   Dum celo dignos pascit arena uiros.
 Ast ego uel si qua sine uobis urbe tenerer.
   Inter multa tamen millia solus eram.
Cernere uos letas merear, materque sororque,
   Cum uenit [a 1Kb] excelsi cena Dei beata.
Si citius redeat frater simplicius, oro,
   A me mandate ferte salutis [b 1Kb] opem.
Et rogo, per uestras me commendate sorores:
   Sic faciat cunctis Christus amore suas.
[c 1Kb]


II EPIGRAMMA DE THEUDICHILDE.



Hunc regina locum monachis construxit ab imo
   Theudichildis, rebus nobilitando suis.
Cuius nunc licet hoc corpus claudatur in antro,
   Spiritus astrigero uiuit in axe Dei.
Implorans rectis pastoribus euge beatum.
   Det sapientibus huic heu mala digna Deus!


uENANTII FORTUNATI FINIS.




ANNO SAECULI uIII INCERTO.
DEFENSOR LOCOCIAGENSIS MONACHUS.





NOTITIA HISTORICA IN DEFENSOREM.



Deux époques nous déterminent à placer ici cet écriuain  . La première se prend de l'ouurage qu'il a laissé à la postérité, où, entre les auteurs dont il s'est serui, il n'en cite point de plus récent que saint Isidore de Séuille, mort uers l'an 636  . L'autre époque se tire encore du même ouurage, où Défenseur témoigne auoir été éleué et instruit par Ursin  , qui n'est autre que le prieur ou abbé de même nom, qui a écrit une des uies de saint Léger, éuêque d'Autun, dix-sept ou dix-huit ans auant la fin de ce siècle, comme on l'a dit en son lieu. C'est donc sur un légitime fondement que nous assignons à notre auteur le temps marqué; et quoiqu'il ait pu uiure iusque dans le siècle suiuant, il nous paraît que ce serait le renuoyer trop loin  , que de ne le placer auec Dom Mabillon que uers 732.

  Défenseur ayant embrassé la uie monastique à Ligugé, près de Poitiers, comme il le dit lui-même, fit de l'étude une de ses principales occupations. Il se rendit si habile, qu'il mérita de porter la qualité de Grammairien, qu'on donnait anciennement à ceux qui auaient de la littérature. Il s'appliqua surtout à la lecture des Pères de l'Eglise, et de l'auis d'Ursin, qui dirigeait ses études, il en recueillit les endroits qui lui parurent les plus édifiants; et les rapportant à certains chefs, il en forma un liure qu'il intitula: Scintillarum seu Sententiarum catholicorum Patrum, Recueil d'Etincelles ou de Sentences tirées des Pères orthodoxes.

 Rendant compte de son dessein dans une petite  préface qui se lit à la tête de l'ouurage, il dit qu'il l'a entrepris pour épargner à ses lecteurs la peine de lire un grand nombre de uolumes; qu'il a eu soin de recueillir dans le sien tout ce qu'ils pourraient souhaiter sur les matières qu'il entreprend d'y traiter; que, pour éuiter d'être taxé d'imposture, et de peur qu'on ne regardât son ouurage comme apocryphe, il a été attentif à marquer à chaque sentence le nom du Père dont il l'a prise  . Ces sentences sont ordinairement fort courtes; et les Pères qu'il cite sont S. Clément, Origène, S. Cyprien, S. Basile, S. Augustin, Eusèbe qui semble être celui d'Emèse, ou plutôt l'auteur à qui l'on a donné ce nom, un certain Ioseppe que l'on ne connaît guère d'ailleurs, S. Césaire, S. Grégoire, pape, S. Isidore de Séuille, et les uies des Pères. L'ouurage est tout  de morale, et diuisé en quatre-uingt chapitres  , ou seulement soixante-dix, suiuant d'autres manuscrits. L'auteur y traite des principales uertus chrétiennes, comme la carité, la patience, l'amour de Dieu et du prochain, l'humilité. On uoit par sa préface qu'il était bien instruit de la doctrine de S. Augustin, et qu'il auait beaucoup de modestie. Son style est dur, embarrassé, obscur et quelquefois barbare.

 Sixte de Sienne, qui auait lu cet ouurage, puisqu'il en rapporte les premiers mots, ne laisse pas d'en parler auec éloge. Dès le commencement du IXe siècle il se trouuait, sans nom d'auteur, dans la bibliothèque de Saint-Riquier en Ponthieu  . Dom Mabillon en ayant recouuré un exemplaire manuscrit  dans celle du Mont-Cassin, en a fait imprimer la préface dans l'appendice du second tome de ses Annales. Il semble supposer que l'ouurage n'a iamais été mis sous la presse  . Cependant Posseuin en marque trois éditions différentes: l'une faite à  Anuers chez Stelsius en 1550, l'autre à uenise à l'enseigne de l'Espérance, c'est-à-dire, chez Barthélemi de Albertis, en 1552, et la troisième à Cologne en 1554. Il faut que ces éditions soient rares; car nous ne les trouuons point ailleurs.





ALIA NOTITIA IN DEFENSOREM.


 Defensor, grammaticus et monachus Locociagensis apud Pictones, auctor Scintille, siue locorum communium et sententiarum  per capita 80 collectarum ex sacra Scriptura et sanctis Patribus, Ambrosio, Anastasio, Augustino, Basilio, Cesario,  Clementis libris, Collationibus Cassiani, Cypriano, Ephrem, Isaia, Eusebio, Gregorio, Hieronymo, Hilario, Isidoro, Iosepho, Origene et uitis Patrum. Hunc librum ex bibliotheca Montis Casini descripsisse se refert Ioannes Mabillonius, pag. 123 Musei Italici, ubi ueterem auctorem appellat, ut qui nullum e Patribus Isidoro posteriorem adducit. Preter rem tamen habuit pro inedito; est mihi enim in manibus editio Coloniensis an. 1556, forma minore excusa apud Petrum Horst. Antwerpiensem quoque anni 1550 a Gesnero, et uenetam 1552 a Simlero memorari memini, ne dicam de illa que ex Romana Antonii Gangutie Siculi editione, Rom. 1560 in-4o, sub Bede nomine exstat tom. uII eius Operum, de qua, sicut de Anglo-Saxonica illius uersione, supra tom. I,  pag. 191. At enim nomen Defensoris, et nutritoris sui Ursini auctor diserte expressit in prefatione, quam integram hic  infra posui: Lector, quisquis es, libellum hunc legens, flagito te  scriptor, ut libenti legas animo et melliflua grate suscipias uerba. uoluntas bona et labor, nichil aliud fuit mecum, nisi de Domini et sanctorum dictis, e quibus excerpta est hec SCINTILLA. Nec mea existit industria, sed Dei totum est gratia, meique nutritoris Ursini doctrine  obtemperare uolens, paginas quasque scrutans, sententiam reperiens fulgentem, seu inuentam quis margaritam aut gemmam, ita auidus collegi. Gutte quemadmodum collecte multe fontem efficiunt, diuersorum sic uoluminum congregans testimonia, hoc condere tentaui. uelut de igne prodeunt scintille, ita hic minute sententie pluribusque libris scripte uocentur SCINTILLA SCRIPTURARUM. Quam qui legere uult, laborem sibi ut amputet, nec pre ceteris paginas iterando lassescat, hic habet ex pluribus carptum. Ne id opus quoque putaretur apocryphum, unicuique sententie per singulas capitulatim uirtutes suum scripsi auctorem, nomen ascribens meum quod est DEFENSOR, non ob gloriam uanam, sed ut quicunque legerit, mei memoriam habeat. Caput quod in editis desideratur, trigesimum  quintum de Doctoribus, uulgauit B. Nicolaus Staphorstius noster tomo III Historie ecclesiastice Hamburgensis, pag. 359-361, ex codice Ms. bibliothece templi Petri et Pauli Hamburgensis.





DEFENSORIS LOCOCIAGENSIS MONACHI SCINTILLARUM LIBER. 



[a 1Kb] PROLOGUS.


Lector, quisquis es, libellum legens hunc, flagito te scriptor, legas animo, et melliflua grate suscipias uerba. uoluntas bona et labor: aliud nichil fuit meum. De Domini et sanctorum suorum dictis est excerpta Scintilla; nec mea exstitit industria, sed Dei totum gratia meique nutritoris Ursini illud operari. Iussioni et doctrine obtemperare uolens, paginas quasque  scrutans, sententiam reperiens fulgentem, sicuti inuentam quasi margaritam aut gemmam statim auidius collegi. Quemadmodum gutte multe fontem efficiunt, sic de diuersorum uoluminibus congregans testimonia, hunc libellum condere tentaui. ueluti de igne procedunt scintille, ita hunc minute sententie pluresque libri inueniuntur fulgentes, ad quarum inter hoc scintillarum uolumen, quod qui  legere uult, laborem sibi amputat, ne per ceteras paginas iterandum lassescat. Hic habentur quod reperiri desiderat: sed ne id opus quasi sine auctore putetur apocryphum, unicuique sententie per singula proprium scripsi auctorem. Cenouio Locutiacense Martini sancti, in quo comam mei totondi capitis, ipsum dono, donatumue in perpetuam colligat etatem, qua sua ab adolescentia ibi me dotauerunt mei degentes domini; scripsi Iesu fauente ipse, coramque dedi adolescere Christo, si me facit eorum obedire iussui, et illorum in omnibus efficere copiose perlibens famulatum. Et, si aliquid preter id quod minus studiose gessi, te oro legentem, non ut emulus uituperes, sed ut beniuolus emendes, nomen scribens meum, quod est DEFENSOR, non ob gloriam  uanam, sed ut quicunque legit memoriam mei habeat. Sicuti nauiganti portus, ita et mihi uersus fuit optabilis. Nouissime legentibus coniuro et audientibus imploro pro me exorare ultimum, ut quandiu subsisto Dei affluar sapientia, de carne iturus perfrui uitam merear beatam eternam. Amen.



CAPUT PRIMUM. De caritate.


CHRISTUS.

Maiorem hac dilectionem nemo habet, quam ut animam suam ponat quis pro amicis suis .


PETRUS.

Ante omnia mutuam in uobismetipsis caritatem continuam habentes, quia caritas operit multitudinem  peccatorum .


PAULUS.

Charitas patiens est, benigna est, et reliqua .

Charitate fraternitatis inuicem diligentes .


IOANNES.

In hoc cognouimus caritatem Dei, quoniam ille pro nobis animam suam posuit: et nos debemus pro fratribus animas ponere .

Deus caritas est, et qui manet in caritate, in Deo manet, et Deus in eo .


SALOMON.

Odium suscitat rixas, et uniuersa delicta operit caritas .


AUGUSTINUS.

 Si per uiam uere caritatis uolumus currere, ad eternam patriam feliciter possumus peruenire.

Sine caritate enim omnia quecunque facimus, nichil prodest facere.

uacuum et inane expendimus studium, si non habemus caritatem que Deus est.

Regnat enim carnalis cupiditas, ubi non est Dei caritas.

Tunc enim homo perfectus est, quando caritate plenus est.

Sine amore caritatis, quamuis quisque recte credat, ad beatitudinem peruenire nequaquam potest.

Tanta est caritatis uirtus, ut etiam prophetia et martyrium sine illa nichil esse credantur.

Tanta est caritatis uirtus, que si desit, frustra  habentur cetera; si adsit, recte habentur omnia.

Ille autem tenet quod pater, et illum nichil latet in diuinis moribus, qui caritatem tenet in sermonibus.

Sectamini caritatem dulci ac salubri cibo, sine qua diues pauper est, et in qua pauper diues.

Qui claudunt oculos suos contra caritatem, obdormiscunt in concupiscentiis et in delectatione carnis.

Extende caritatem per totum orbem, si uis Christum amare: quia membra Christi per orbem iacent.

Quomodo enim corpus tuum sine spiritu, hoc est sine anima, si fuerit, mortuum: ita et anima tua sine Spiritu sancto, id est sine caritate, mortua deputabitur.

Non enim habitant in unum, nisi in quibus fuerit  perfecta caritas Christi.

Nam in quibus non est perfecta caritas, cum in unum sunt, odiosi sunt, molesti sunt, turbulenti sunt, anxietate sua turbant ceteros.


AMBROSIUS.

Sicut sine uia nullus uenit quo tendit, ita sine caritate, que dicta est uia, non ambulare possunt homines, sed errare.

Eos autem quos ad tolerantiam peccatorum fortes Dei caritas reddit, nulla delectatio carnis, nulla uoluptas mala blande corrumpit.


GREGORIUS.

Una quippe et summa est probatio caritatis, si et ipsi diligitur qui aduersatur, et ille qui bona impendit.

Amandi enim sunt proximi, et impendenda caritas  est omnibus, et propinquis et extraneis.

Nec tamen pro eadem caritate a Dei amore flectendum.

Sicut enim multi rami arboris ex una radice procedunt, sic cetere uirtutes ex una caritate generantur.

Nec habet aliquid ramus uiriditatis boni operis, qui non permanet in radice caritatis.

Ille uero caritatem habet, qui et amicum diligit in Deo, et inimicum diligit propter Deum.

Pro inimico nichil postulat, qui ex caritate pro eo non orat.

Lex quippe Christi est, caritas unitatis. Nihil hominis est operatio, si non habemus caritatem, que in his omnibus mandatis Dei, arcem atque principatum tenet.

 Charitas est dilectio Dei et proximi in toto corde, et in tota mente: ut quecunque uolumus ut faciant nobis homines bona, ita et nos faciamus illis.

Hec est enim lex et prophete.

Habenti namque dabitur, et abundabit: quia quisque qui caritatem habet, etiam dona percipit alia.

Quisquis caritatem non habet, etiam dona que percepisse uidebatur, amittit.

Necesse est ut erga caritatis uinculum uigilemus.

Tanto namque amplius peccati rubigo confunditur, quanto cor peccatoris magno igne crematur.

Tunc enim mirabiliter ad altum caritas surgit, cum ad ima proximorum se misericorditer inclinat: et cum benigne descendit ad infima, ualenter recurrit ad summa.

 uirtus ergo uere orationis est celsitudo caritatis

Lata quippe est caritas, que inimicorum dilectione capitur.

Fraterna mala caritas longanimiter portat.

Charitas autem uera est, et amicum diligere in Deum, et inimicum diligere propter Deum.

Quisquis caritatem non habet, omne bonum amittit quod habet.

uires, quas imperitia denegat, caritas subministrat.

Plerumque caritas quibusdam occupationibus prepedita, et integra flagrat in corde, et tamen non monstratur in opere.

Quia sol cum nube tegitur, non uidetur in terra,  et tamen ardet in celo: sic esse occupata caritas solet, et intus uim sui ardoris exurit, et foris flammas sui operis non ostendit.


HIERONYMUS.

Terrarum longitudo non separat quoscunque amor iungit.


ISIDORUS.

Quamuis nonnulli fide atque operibus sanctis uideantur esse participes, tamen quia priuantur caritate fraterne dilectionis, nullum habent incrementum uirtutis.

Nullum premium caritate pensatur.

Charitas enim uirtutum omnium obtinet principatum.

 Tenenda cum sanctis uiris unitas caritatis: et quanto se unusquisque subtrahit mundo, tanto necesse est ut se associet bonorum consortio.

Charitas in dilectione Dei et proximi constat.

Seruat autem in se dilectionem Dei, qui a caritate non diuiditur proximi.

Qui a fraterna societate secernitur, a diuine caritatis participatione priuatur.

A regno autem Dei se separant qui semetipsos a caritate dissociant.

Perfecta caritas est dilectio Dei et proximi.

Omnis enim bonitas ex caritate et humilitate procedit.


CYPRIANUS.

A dissensionis malo continere suam linguam debet  qui nouit et diligit uinculum caritatis.


BASILIUS.

Qui caritate plenus est, tranquillo animo et serenissimo uultu procedit.

uir autem odio plenus ambulat iracundus.


CAESARIUS.

ueram autem caritatem et ueram obedientiam retinentes, nichil de nostris meritis presumamus, sed de Dei uirtute confidamus.

Talia enim sunt sine caritate ieiunia, qualis sine oleo lucerna.

Nihil nobis prodest quod nos continuis uigiliis laboribusque conficimus, si intra nos caritatem non habemus.

 Quia nichil prodest quod affligis corpus tuum, quando nichil proficit in corde tuo.

Si caritas uera et humilitas non adfuerint, de solo habitu religionis presumere et confidere non debemus.


EPHRAEM.

Charitas columna et firmamentum in anima sancta est.



CAPUT II. De patientia.


CHRISTUS.

Beati pacifici, quoniam filii Dei uocabuntur .

In patientia uestra possidebitis animas uestras .


PETRUS.


Hec est enim gratia, si propter conscientiam Dei sustinet quis tristitias, patiens iniuste .

Que enim gratia est, si peccantes et colaphizati suffertis ?

Sed si benefacientes, patienter sustinetis, hec est gratia apud Deum .


PAULUS.

Tribulatio patientiam operatur, patientia autem probationem, probatio uero spem .

Spes autem non confundit: quia caritas Dei diffusa est in cordibus nostris per Spiritum sanctum, qui datus est nobis .

Si fieri potest, quod in uobis est, cum omnibus hominibus pacem habentes .

 Patientia enim uobis necessaria, ut uoluntatem Dei facientes, reportetis promissionem .

Pacem sequimini cum omnibus et sanctimoniam, sine qua nemo uidebit Deum .


IACOBUS.

Patientia autem opus perfectum habeat, ut sitis perfecti et integri, in nullo deficientes .

Beatus uir qui suffert tentationem: quoniam cum probatus fuerit, accipiet coronam uite, quam repromisit Deus diligentibus se .


SALOMON.

Qui patiens est, multa gubernatur sapientia; qui autem impatiens est, exaltat stultitiam suam .

 Melior est patiens uiro forti: et qui dominatur animo suo, expugnatore urbium .

Doctrina uiri per patientiam noscitur .

Patientia lenietur princeps, et lingua mollis confringet duritiam .

Melior est patiens arrogante .


AUGUSTINUS.

Qui ergo fuerit patientior ad iniuriam, potentior constituetur in regno.

Quantum patiens est Dominus noster in sustinendis delictis nostris, tantum seuerus erit in discutiendis actibus nostris.


HIERONYMUS.

Si autem credentium pax Christus est, quicunque sine pace est, consequenter nec Christum habet.

 Apud Christianos enim non qui patitur, sed qui facit contumeliam, miser est.

Grauius est sustinere quem nolis, quam desiderare quem diligis.

Sicut ad proprias iniurias patientes esse debemus, ita si aliquem uiderimus erga Deum ore sacrilego blasphemantem, illi tenere non debemus patientiam, quin potius sacrilego resistere, et os blasphemum ueritatis responsione damnare.


AMBROSIUS.

Ad faciem publicam patientiam fingunt, et in animo iracundie uirus abscondunt.

Ad nocendum parati, cum nocendi tempus aduenerit.

Tribus modis uirtus patientie exerceri solet.

 Aliquando enim sunt que a Deo, aliquando que ab antiquo aduersario, aliquando que a proximo sustinemus.

A proximo namque persecutiones, damna et contumelias.

Ab antiquo aduersario tentamenta, a Deo autem flagella toleramus.


GREGORIUS.

Ad pacis donum nequaquam peruenire potest qui pacem Domini discordie furore rumpit.

Patientia uera est aliena mala unanimiter perpeti, et contra eum qui mala irrogat nullo dolore morderi.

Sine ferro martyres esse possumus, si patientiam ueritatis in animo seruamus.

 Tanto ergo quisque minus ostenditur doctus, quanto minus conuincitur patiens.

Igitur, cum patientia relinquitur, etiam bona reliqua que iam gesta sunt, destruuntur.

Patientia enim uera est que et ipsum amat quem portat.

Non tolerare et odisse, non est uirtus mansuetudinis, sed uelamen furoris.

Cum resistere possumus ire superbientium, humiliter declinemus.

Gloriosius est iniuriam tacendo fugere, quam superare respondendo.

Supernus arbiter noster, etsi pondus considerat in retributione, tamen uires pensat in pondere.

Quantum leta mens fuerit per amorem, tantum  erit et patiens per longanimitatem.

Tantum quisque portat proximum, quantum amat: si enim amas, portas; si desistis amare, desistis et tolerare.

Quem minus diligimus, minus etiam toleramus.


BASILIUS.

Pacificus homo consortium angelorum merebitur; inuidus autem particeps demoniorum efficietur.

Qui patienter hic tolerat mala, in futuro gloriam merebitur.

Pax enim effugat discordias, inuidia autem copulat eas.

Sicut pax secreta mentis illuminat, ita inuidia occulta cordis obcecat: homo autem pacificus securam  possidet mentem. At inuidus in tribulatione est semper.

Fili, si cupis patientiam habere, moneo primum teipsum ut ad mandata diuina excites mentem tuam.

Ex abundantia letitie pacificus homo dignoscitur, et ex uultu marcido et furore pleno inuidus demonstratur.

uir benignus etiamsi patiatur iniuriam, pro nichilo ducit.

Iniquus autem etiam paruum uerbum audiens a proximo, contumeliam arbitratur.

Qui enim amplectitur pacem in mentis sue hospitio, mansionem preparat Christo; quia Christus pax est, et in pace consueuit requiescere.

Si quis tibi intulerit mala, ne irascaris; sed dole  potius pro eo, quia Deus illi irascitur.


ISIDORUS.

Non autem potest esse in pace qui spem suam ponit in homine.

Qui uite future diligenter excogitat premia, mala omnia uite presentis equanimiter portat.

Grauius torquetur impius, mundi excogitando commoda, quam iustus tolerando aduersa.

Qui enim bona mundi diligit, uelit nolit, timoris pene succumbit.

Patienter ab uno ferendum est, quod multis accidit tolerabile.

Pena huius mundi breuis est: et qui affligit, et qui affligitur, mortalis est.

Malorum peruersitas non te occidit, sed erudit.

 Habeto patientiam in aduersis: et promptior esto ad suscipienda, quam ad ferenda molesta.

Contumelias detrahentium patientia superat.

Sagittas contumelie patientie clypeus frangit.

Contra lingue gladium, patientie prebe scutum.

Magna est uirtus, si non ledas a quo lesus es.

Maior uirtus, si etiam lesus remittas.

Maxima autem uirtus glorie, si, cui potuisti nocere, parcas.


CYPRIANUS.

Pacificos enim et concordes Deus in domo sua habitare precepit.

Ut qui filii Dei esse cepimus, in Dei pace maneamus: et quibus spiritus unus est, unus sit animus et sensus.

 Sacrificium Deo maius est pax uera et fraterna concordia.

Qui pacem Christi et concordiam rumpit, aduersus Christum facit, qui dixit: Pacem meam do uobis, pacem meam relinquo uobis.

Pacem quippe querere debet filius pacis.

Neque enim potest quis accipere dolorum et passionum coronam, nisi precesserit in dolore et passione patientia.

Neque enim potest ueraciter bona docendo impendere, si uiuendo nescit equanimiter aliena mala tolerare.

Quisquis lenis et mitis est, Dei patris imitator est.


EX uITIS PATRUM.


Patiens homo riuulus fons est, omnibus exhibens delectabilem potum.


IOSEPHUS.

uir enim patiens est qui presentia non timet, et futura cogitat, et nescit trepidare ubi est timor.



CAPUT III. De dilectione Dei et proximi.


CHRISTUS.

Qui diligit me, mandatum meum seruabit .

Si diligitis me, mandata mea seruate .

Si manseritis in me, et uerba mea in uobis manserint: quodcunque uolueritis, petetis, et fiet uobis .

 In hoc cognoscent omnes quia mei discipuli estis, si dilectionem habueritis adinuicem .

In fraternitatis amore simplici, ex corde inuicem diligite attentius .


PAULUS.

Dilectio proximi malum non operatur .

Plenitudo ergo legis est dilectio 

Ambulate in dilectione, sicut et Christus dilexit nos, et tradidit semetipsum pro nobis oblationem et hostiam Deo, in odorem suauitatis .

Diligentibus Deum omnia cooperantur in bonum .

Quod oculus non uidit, nec auris audiuit, et in cor hominis non ascenderunt, que preparauit Deus iis  qui diligunt illum .


IOANNES.

Qui diligit fratrem suum, in lumine manet, et scandalum in eo non est .

Qui autem odit fratrem suum, in tenebris est: et in tenebris ambulat, et nescit quo eat: quoniam tenebre obcecauerunt oculos eius .

Nos ergo diligamus Deum, quoniam Deus prior dilexit nos .

Si quis dixerit quoniam diligo Deum, et fratrem suum oderit, mendax est .

Hoc mandatum habemus a Deo, ut qui diligit Deum, diligat et fratrem suum .

Qui autem non diligit fratrem suum quem uidet, Deum quem non uidet, quomodo potest diligere  ?


IESUS SIRACH.

Omni tempore diligit qui amicus est, et frater in angustiis comprobatur .

Qui diligit Deum, exorabit pro peccatis, et continebit se ab illis, et in oratione dierum exaudietur .

Dilige eum qui fecit te, et ministros eius non derelinquas .

Dilige Deum, et inuoca eum in salute tua .

Omne animal diligit simile sibi, sic et omnis homo proximum sibi .

Omnis caro ad similem sibi coniungetur, et omnis homo simili sui sociabitur .

 Dilige proximum, et coniungere fide cum illo .

Sicut qui dimittit auem de manu sua, sic qui dereliquisti proximum tuum .

Oculi Domini in diligentes se .


AUGUSTINUS.

uita nostra dilectio est: si uita nostra dilectio est, mors odium est.

Hominem enim uincis humana felicitate, diabolum uincis inimici dilectione.

Enutriatur in te dilectio, que sola ducit ad uitam.

Non autem carnalis, sed spiritualis inter uos debet esse dilectio.

Nihil pretiosius Deo uirtute dilectionis.

 Nihil desiderabilius est diabolo exstinctione caritatis.


HIERONYMUS.

Sanctus amor impatientiam non habet, falsus rumor cito opprimitur.

Omnem hominem fratrem tuum iudica esse: memento quod unus artifex condidit nos.

Amor ordinem nescit.

Facilius enim negligentia emendari potest, quam amor nasci.


AMBROSIUS.

Proximos autem nostros tunc diligimus sicut nos, si non propter accepta beneficia uel impetrata, sed propter hoc tantummodo, quia sunt nature nostre participes.

 Acquirit filium, qui fratrem acquirit amore.


GREGORIUS.

Probatio ergo dilectionis, exhibitio est operis.

Qui diligit Deum, et eius mandata custodit, in illius cor Dominus uenit, et mansionem facit.

Neque enim posset quisquam diligere Deum, si eum quem diligit, non haberet.

In proximi enim dilectione dignoscitur, qualiter perueniri debeat ad amorem Dei.

Hi nimirum et proximum diligunt, et tamen illa sublimia dilectionis premia non assequuntur, qui amorem suum non spiritualiter, sed carnaliter impendunt.

Sicut autem ignis amoris mentem erigit, ita ignis  malitie mentem inuoluit.

Amando enim Deum, nostra in nobis mala persequimur.

Diligendo enim proximum, in quo prodesse possumus, festinamus.

Sicut mors corpus interimit, sic amorem rerum corporalium eterne uite caritas occidit.

uis amoris hoc agere solet in animo ut que ipse semper cogitat nullum alium credat ignorare.

Sancta enim desideria ex dilectione crescunt; si autem dilatione deficiunt, desideria non sunt.

Quidquid precipitur, in caritate sola pensatur.

Nec Deus uere sine proximo, nec proximus uere diligitur sine Dec.

Si quis autem quemlibet amat, et propter Deum  non amat, caritatem non habet, sed habere se putat.

Charitas autem uera est, cum et in Deo diligitur amicus, et propter Deum diligitur inimicus.

Ille enim propter Deum diligit eos quos diligit, qui etiam eos diligere scit a quibus non diligitur.


BASILIUS.

Unaqueque anima, quantum lata fuerit in amore proximi, tantum alta erit in cogitatione Dei.

Qui diligit fratrem, in tranquillitate est cor eius.

Fratrem uero odiens, tempestate circumdatus est.

Ex tota igitur mente tua dilige Deum, ut in omnibus actibus tuis placeas illi.

Deus enim non tantum uult uerbis diligi, sed corde  puro et operibus iustis.

Magis ergo omnibus diligamus Deum, qui et nos et parentes nostros propriis manibus finxit: et cuncta nobis bona que erga nos geruntur quotidie eius beneficiis ascribamus.

Christus diligendus est supra parentes, quia non nobis tribuunt parentes ea que Christus.

Proximum tuum habeto tanquam unum ex membris tuis.

Cum nobis Deus magna beneficia prestat, nichil exigit a nobis, nisi ut diligamus eum, et templa nostra ei seruemus: ut ille semper in nobis habitet, et nos in illo permaneamus.


ISIDORUS.

Ex toto corde Christum non diligit qui hominem  odit.

Dilectio Dei morti comparatur, dicente Salomone: ualida est ut mors dilectio .

Sicut mors uiolenter separat animam a corpore, ita dilectio Dei uiolenter segregat hominem a mundano et carnali amore.

Diligendo proximum, purgas oculum ad uidendum Deum.

Qui Dei precepta contemnit, Deum non diligit.

Neque enim regem diligimus, si odio leges eius habemus.

Nec poterit Deum diligere qui noscitur in proximi dilectione errare.

Bonorum discretio est, non odisse personas, sed  culpas: et recta pro falsis non spernere, sed probare.

Qui imperfecti sunt in Dei amore, sepe se a uitiis separare disponunt: sed pondere uitiorum aggrauati, rursus ad ea uitia que optant relinquere, reuoluuntur.

Minus quam inter duos dilectio Dei esse non potest.

Multum in terra diuersus est, qui carnaliter hominem moriturum plus diligit quam oportet.

Dum rem amore concupiscimus temporalem, amittimus ueram dilectionem.

Amando enim Deum, nostra in nobis mala persequimur.

Diligendo autem proximum, in quo prodesse possumus, festinamus.


CYPRIANUS.


Deus, inquit, dilectio est: qui manet in dilectione, in Deo manet, et Deus in eo.

Cum Deo non possunt manere qui esse in Ecclesia Dei unanimes noluerunt.


EX LIBRO CLEMENTIS.

Stultum est enim aliquid amare plus quam Deum.

Menti enim quam repleuerit memoria Dei, maligno non dabitur locus.


EPHRAEM.

Si quis autem dilexerit Deum, illius in terra non erit mens: sed semper superiora desiderat que amauit.

Inde educatur, inde illuminatur, inde reficitur, tanquam de dulcissimo fonte.



CAPUT Iu. De humilitate.


CHRISTUS.

Discite a me quia mitis sum et humilis corde, et inuenietis requiem animabus uestris .

Deus per prophetam dixit: Ad quem autem respiciam, nisi ad pauperculum et contritum spiritu, et trementem sermones meos ?

Omnis enim qui se exaltat, humiliabitur; et qui se humiliat, exaltabitur .


PETRUS.

Omnes autem inuicem insinuate humilitatem: quia Deus superbis resistit, humilibus autem gratiam dat .

 Humiliamini igitur sub potenti manu Dei, ut uos exaltet in tempore uisitationis .


IACOBUS.

Humiliamini in conspectu Dei, et exsultabit uos .


PAULUS.

Estote unanimes, idipsum sentientes, nichil per contentionem, neque per inanem gloriam, sed in humilitate superiores sibi inuicem arbitrantes .

Non alta sapientes, sed humilibus consentientes .


SALOMON.

Ubi fuerit superbia, ibi erit et contumelia .

 Ubi autem humilitas, ibi et sapientia.

Superbum sequitur humilitas, et humilem spiritu suscipiet gloria .

Priusquam conteratur, exaltatur cor hominis; et antequam glorificetur, humiliatur .

Melius est humiliari cum mitibus, quam diuidere spolia cum superbis .


IESUS SIRACH.

Quanto magnus es, humilia te in omnibus, et coram Deo inuenies gratiam .

Ab humilibus honoratur Deus .

Noli esse humilis in sapientia tua, ne humiliatus in stultitiam seducaris .

Est qui nequiter humiliat se, et interiora eius plena sunt dolo .


ORIGENES.


Si humilis et quietus non fueris, non potes habere in te gratiam Spiritus sancti.


AUGUSTINUS.

Deus humilis factus est, erubescat homo fieri superbus.

Semper conscientia serui Dei humilis esse debet et tristis: scilicet ut per humilitatem non superbiat, et per utilem merorem cor ad lasciuiam non dissoluat.

Illa namque attendit laudem Dei, et uerba oris eius cuius ceruicem inclinat humilitas, et non erigit superbia.


HIERONYMUS.

Ad summitatem uirtutum non potentia, sed humilitate  uenitur.


GREGORIUS.

Cor quippe carnale, dum huius uite querit gloriam, humilitatem respuit.

Humilitas quantum inclinatur ad ima, tantum proficit in excelsa.

Tantum enim necesse est ut se unusquisque in humilitate deprimat, quantum, si sit electus, ignorat.

Quamuis bona sua unusquisque in proximo suo percipiendo ostendat, recta non erunt, si humilitate caruerint.

Qui enim humilis fuerit, exaltabitur in gloria.

Magna uirtus humilium est: qui ex desiderio loca ultima tenentes  celestis regni purpuram in mente seruant.

 uia Domini ad cor dirigitur, cum ueritatis sermo humiliter auditur.

In cunctis se despicit, qui in suis oculis esse humilem profitetur.

Quelibet adsint, nulla opera sunt nisi humilitate condiantur.

Tanto ergo esse debet humilior quisque ex munere, quanto se obligatiorem esse conspicit in reddenda ratione.

Eam quippe, quam non inuenit humilem, ueritas fugit mentem.

Illic eos a sorte humilium iudex separat, qui se hic in superbie cornibus exaltant.

Humiles donum accipiunt, quo a se corda superbientium repellunt.


BASILIUS.


Humilis licet habitu uilissimus sit, gloriosus tamen est uirtutibus.

Superbus autem etsi decorus uideatur aspectu, tamen operibus uilis est.


ISIDORUS.

Qui enim sine humilitate congregat uirtutes, quasi inuentum puluerem portat.

Cogitatio cordis nostri tanto apud Deum in imo est, quanto ab hominibus in alto.

Et humilitas cordis nostri tantum apud Deum in alto est, quantum hominibus in imo.

Humilia ualde spiritum tuum, quoniam uita carnis impie ignis et uermis est.

 Sine humilitate et caritate, uirtus quelibet in uitium deputabitur.

Summa monachi uirtus est humilitas.

Summum eius uitium, superbia.

Esto in humilitate fundatus, esto omnium nouissimus et ultimus.

Humilia te ut exalteris, minimum te fac omnibus, nulli te preponas, nullum te superbiorem reputes.

Aestima omnes superiores esse te.

Quamuis summus cum sis, humilitatem tene: quia si humilitatem tenueris, gloriosus eris. Quantum enim humilior fueris, tantum te sequetur altitudo glorie.

Descende ut ascendas, humiliare ut exalteris, ne exaltatus humilieris.

 Humilitas lapsum non nouit.

Humilitas lapsum nunquam passa est.

Qui enim sibi uilis est, ante Deum magnus est.

Et qui sibi displicet, Deo placet.

Esto igitur paruus in oculis tuis, ut sis magnus in oculis Domini.

Tanto enim eris pretiosior ante Deum, quanto fueris despectior ante oculos tuos.

Porta quoque semper uerecundiam in uultu, de recordatione delicti.

Puluis es, et in puluere sede.

Cinis es, et in cinere uiue.

In summo honore, summa tibi sit humilitas.

Non te extollat honor. Tanto maiore humilitate  eris perspicuus, quanto maiore dignitate magis probatus.


CAESARIUS.

Nunquam enim uera humilitas et uera obedientia sine caritate aut erunt, aut esse poterunt.

Quia sicut ignis sine calore uel splendore non est, ita et caritas sine humilitate et uera obedientia esse non potest.


EX uITIS PATRUM.

Corporalis labor dux est humilitatis.

Omnis enim labor sine humilitate uanitas est.

Humilitas nec ipsa irascitur, nec aliis irasci permittit.

Humilitas est, si, quando peccauerit in te frater tuus, antequam ille peniteat, indulseris ei.

Sicut Ioannes precursor fuit Iesu, omnes trahens  ad eum, ita et humilitas precursor est caritatis.

Qui non habet caritatem, perdit uitam.



CAPUT u. De indulgentia.


CHRISTUS.

Si ergo offers munus tuum ad altare, et ibi recordatus fueris quia frater tuus habet aliquid aduersum te, relinque ibi munus tuum ante altare, et uade prius, reconciliare fratri tuo, et tunc ueniens offer munus tuum .

Si enim dimiseritis hominibus peccata eorum, dimittet uobis et Pater uester celestis delicta uestra: si autem non dimiseritis hominibus, nec Pater uester dimittet uobis peccata uestra .


PAULUS.


Cum patientia supportantes inuicem, et donantes uobismetipsis, si quis aduersus aliquem habet querelam. Sicut Deus donauit uobis, ita et uos  .


PETRUS.

Non reddentes malum pro malo, uel maledictum pro maledicto, sed e contrario benedicentes: quia in hoc uocati estis, ut benedictione hereditatem possideatis .


SALOMON.

Ne dicas, Reddam malum. Exspecta Dominum, et liberabit te .

Remitte proximo tuo nocenti te, et tunc deprecanti tibi peccata soluentur .


AUGUSTINUS.


Unusquisque talem in fulgentiam accepturus est a Deo, qualem et ipse dederit proximo suo.


HIERONYMUS.

Quomodo Deus in Christo nobis nostra peccata donauit, sic etiam nos iis qui in nos peccant, dimittamus.


GREGORIUS.

Ille recte sui delicti ueniam postulat, qui hoc quod prius in ipso delinquitur, relaxat.

Dimittamus enim quod debetur nobis, ut dimittatur quod debetur a nobis.

Tunc quisque quod recte petit, adipiscitur, cum eius animus in petitione nec inimici odio fuscatur.

 Fundit os pro aduersario precem, sed utinam cor teneat amorem.

Cum diligendo lucrum de inimicis facere possumus, etiam ipsi amici sunt qui persequuntur.

Nec curat antiquus hostis ut terrena tollat a nobis, sed ut caritatem in nobis feriat.


ISIDORUS.

Non enim possunt peccata dimitti ei qui in se peccanti debita non dimittit.

Qui fratrem suum tardius sibi conciliat, Deum sibi tardius placat.

Frustra enim propitiare Deum querit qui cito placari proximo negligit.

Quomodo Deus in Christo nobis nostra peccata donauit,  sic et nos iis qui in nos peccant dimittamus.

Ignoscendum est cuique, dum ueniam postulat.


CAESARIUS.

Qui enim in se peccanti clementer indulserit, nullum peccati uestigium in illius anima remanebit.


ANASTASIUS.

Si non dimittis iniuriam que tibi facta est, non orationem pro te facis, sed maledictionem super te inducis.

Sic enim dicis: Sic mihi dimitte, sicut et ego dimisi.


IN COLLATIONIBUS.

Tantum enim remittitur nobis quantum nos remiserimus eis qui nobis quacunque malignitate nocuerunt.


CYPRIANUS.


Quisquis enim illi qui in eum peccauit dimittit ignoscendo peccatum, sine dubio eleemosynam facit.



CAPUT uI. De compunctione.


CHRISTUS.

Amen, amen dico uobis: Quia plorabitis, et flebitis uos, mundus autem gaudebit: uos autem contristabimini, sed tristitia uestra uertetur in gaudium .


PAULUS.

Gaudete cum gaudentibus, flete cum flentibus .

 Qui flent, tanquam non flentes sint: et qui gaudent, tanquam non gaudentes .


IACOBUS.

Miseri estote, lugete et plorate: risus uester in luctum conuertetur, et gaudium in merorem .


SALOMON.

Risus dolore miscebitur, et extrema gaudii luctus occupat .


AUGUSTINUS.

Qui non habet compunctionem, non habet mundam orationem.

Thesaurus est bona compunctio, et inenarrabile gaudium in anima hominis.

Anima hominis que in oratione compungitur,  ualde illi proficit ad salutem.


HIERONYMUS.

Non minus laudandus est uir fortis in luctu quam in bello.


AMBROSIUS.

uox enim psalmodie cum intentione cordis agitur: per hanc omnipotenti Deo iter ad cor paratur, ut intente menti prophetie mysteria, uel compunctionis gratiam infundat.

Cum per orationem compunctio infunditur, uia nobis in corde, per quam ad Iesum in fine peruenitur, paratur.

Irriguum quippe superius accipit anima, cum sese in lacrymis celestis regni desiderio affligit: irriguum  uero inferius accipit anima, cum inferni supplicia flendo pertimescit.

Reuertentes nos Dominus clementer amplectitur, quia peccatorum uita ei esse indigna iam non potest que fletibus lauatur.

Non dubitare debemus circa finem iustificari hominem per penitentie compunctionem. Sed quia raro id fieri solet, metuendum est ne dum ad finem differtur conuersio, insperata ante occupet mors quam subueniat penitentia. Non ergo in fletibus, non in actibus, sed in Domino confidamus.

Quia ergo post baptismum inquinamus uitam, baptizemus in lacrymis conscientiam.

Inquinati post aquam salutis, renascamur ex lacrymis.


BASILIUS.


Ubi autem fuerint lacryme, spiritualis ignis accenditur, qui secreta mentis illuminat.


ISIDORUS.

Prius enim purganda lacrymis sunt uitia que gessimus, et tunc mundata mentis acie, id quod querimus contemplemur, ut dum antea flendo a nobis peccati caligo detergitur, mundatis cordis oculis libere superna inspiciantur.

Qui ueras lacrymas indesinenter fundit, et tamen peccare non desinit, hic lamentum habet, sed mundationem non habet.

Compunctio cordis est humilitas mentis cum lacrymis oriens de recordatione peccati et timore iudicii.

Illa est conuersis perfectior compunctionis affectio  que omnes a se carnalium desideriorum affectus repellit, et intentionem suam toto mentis studio in Dei contemplationem defigit.

Geminam esse compunctionem dicimus, qua propter Deum anima cuiusque electi efficitur: id est, uel dum operum suorum mala considerat, uel dum desiderio eterne uite suspirat.

Quatuor sunt qualitates affectionum quibus mens iusti salubriter tedio compungitur, hoc est, memoria preteritorum facinorum, consideratio peregrinationis sue in huius uite longinquitate, recordatio penarum futurarum, et desiderium superne patrie, quatenus ad eam quantocius ualeat peruenire.

Sunt qui ex uera cordis compunctione sui accusatores fiunt: sed tantum ad se esse peccatores assignant,  ut ex ficta humilitate confessionis locum inueniant sanctitatis.

Lacryme enim penitentie apud Deum pro baptismate reputantur.

Quapropter dilige lacrymas, et suaues tibi sint lacryme.

Delectent te semper luctus et lacryme.

Esto tantum pronus ad lamenta, quantum fuisti pronus ad culpam.

Qualis tibi fuit ad peccandum intentio, talis sit ad penitendum deuotio.

Grauia enim peccata grandia lamenta desiderant.


EPHRAEM.

Beatus namque est, et ter beatus, quisquis habet  compunctionem secundum Deum.

Compunctio sanitas est anime.

Compunctio illuminatio est anime.

Compunctio remissio peccatorum est.

Compunctio Spiritum sanctum perducit ad se.

Compunctio unigenitum Christum facit habitare in se.

Lacryme apud Deum fiduciam dant semper.

Ubi lacryme abundant, ibi cogitationes sordide non approximant.



CAPUT uII. De oratione.


CHRISTUS.

Omnia quecunque petieritis, in oratione credentes, accipietis .

 uigilate omni tempore orantes, ut digni habeamini fugere omnia que futura sunt, et stare ante Filium hominis .

Orate autem, ne fiat fuga uestra in hieme uel Sabbato .


PETRUS.

Impertientes inuicem honorem tanquam coheredibus gratie uite, ut non impediantur orationes uestre .


PAULUS.

Orationi instantes, orantes omni tempore in spiritu, uigilantes in omni iustitia .


IACOBUS.

Orate pro inuicem, ut saluemini 

Multum enim ualet deprecatio iusti assidua .


SALOMON.


Longe est Dominus ab impiis, et orationes iustorum exaudiet .

Melior est finis orationis quam principium .

Ante orationem prepara animam tuam, et noli esse quasi homo qui tentat Deum .

Qui conseruat uerbum, multiplicat orationem .

Deprecationem lesi exaudiet Deus .

Oratio humiliantis se nubes penetrabit .

Fili, in tua infirmitate ne despicias te ipsum, sed ora Deum, et ipse curabit te .

Auerte a delicto, et dirige manus, et ab omni delicto munda cor tuum .


AUGUSTINUS.


Orationibus mundamur, lectionibus instruimur: utrumque bonum est si liceat: si non liceat, melius est orare quam legere, quia in lectione cognoscimus quid facere debemus, in oratione eadem accipimus que postulamus.

Neque die uaces, neque nocte: sed cum somnus de oculis tuis ceciderit, tunc sensus tuus in oratione uigilet.

Oratio munda a peccatis habet salutem.

In oratione paratus esto: ostende conscientiam cordis tui, ut ampliorem gratiam consequaris.


HIERONYMUS.

Sicut militem sine armis ad bellum exire non conuenit, ita homini christiano procedere quolibet sine  orationibus non expedit.

Egredientes de hospitio armet oratio.

Regredientibus de platea oratio occurrat.


GREGORIUS.

Quanto grauiori tumultu cogitationum carnalium premimur, tanto orationi ardentius insistere debemus.

Ad Deum quippe corda cum manibus leuare, est orationi nostre studium cum merito boni operis imponere.

Citius ad precem iudex flectitur, si a prauitate sua petitor corrigatur.

Ille ergo in nomine Saluatoris petit, qui illud petit quod ad ueram salutem pertinet.

 Nam si id quod non expedit petitur, non in nomine Iesu petitur.

Cum uero orationi uehementer institerimus, stat iehsu ut lucem restituat. Quia Deus in corde figitur, lux amissa reparetur.

Qui autem terrenis actibus liber soli Deo uacare meruit, pro delinquentibus proximis exoret.

Ea que perscrutari in nobismetipsis plenius nitimur, sepe uerius orando quam inuestigando penetramus.


ISIDORUS.

Oratio cordis est, non labiorum: neque enim uerba deprecantis Deus intendit, sed orantis cor aspicit.

Melius est autem cum silentio orare cordis, quam solis uerbis sine intuitu mentis.

 Quod si tacite cor oret, et uox sileat, quamuis homines lateat, Deum latere non potest, qui conscientie presens est.

Pura est oratio, quam in suo tempore seculi non interueniunt cure.

Longe quippe a Deo est animus, qui in oratione cogitationibus seculi fuerit occupatus.

Tunc ergo ueraciter oramus, quando aliunde non cogitamus.

Sed ualde pauci sunt qui tales orationes habeant; et licet in quibusdam sint, difficile est tamen ut semper sint.

Sicut orationibus regimur, ita psalmorum studiis delectemur: psallendi enim utilitas tristia corda consolatur.

 Tantus esse debet orantis erga Deum affectus, ut non desperet precis effectum.

Inaniter autem oramus, si spei fiduciam non habemus.

Qui a preceptis Dei auertitur, quod in oratione postulat non merebitur.

Si autem id quod precepit Deus, facimus, id quod petimus sine dubio obtinemus.

Oratio in presenti tantum uita pro remedio peccatorum effunditur, psalmorum autem decantatio perpetuam Dei laudem demonstrat, et gloriam sempiternam.

Dei seruus quoties quolibet tangitur uitio, toties ad orationem se subdat.

Quia frequens oratio uitiorum impugnationem exstinguit.

 Tamen perseueranter intendere oportet animum nostrum orando atque psallendo, quousque importunas desideriorum carnalium suggestiones, que nostris obstrepunt sensibus, fortissima intentione superemus.

Dum enim oramus, ad memoriam culpam reducimus.

Cum Deo assistimus, gemere et flere debemus, reminiscentes quam grauia sint scelera que commisimus, et quam dura inferni supplicia que timemus.

Mens enim nostra celestis est: et tunc orando Deum bene contemplatur, quando nullis terrenis curis aut erroribus impeditur.

 Purgandus est itaque primum animus, atque a temporalium rerum cogitationibus segregandus, ut pura acies cordis ad Deum uere et simpliciter dirigatur.

Tunc impetrari diuinam misericordiam credimus, quando simplici affectu assistimus cum oramus.

Tunc autem magis diabolus cogitationes curarum secularium humanis ingerit mentibus, quando orantes aspexerit.

Qui leditur, non desistat orare pro se ledentibus; alioquin, iuxta Dei sententiam, peccat qui pro inimicis non orat.

Nihil proficit oratio illius, cuius adhuc dolor in mente, uel odium manet in pectore.

Cor enim cum manibus leuat qui orationem cum  opere subleuat.

Quisquis orat, et non operatur, cor leuat et manas non leuat.

Quisquis ergo operatur et non orat, manus leuat, et cor non leuat.

Ergo et orare necesse est, et operari.

Culpabiliter ad Dominum manum erigit, qui facta sua orando iactanter prodit.

Qui enim iactanter orat laudem appetendo humanam, non solum oratio eius non delet peccatum, sed etiam ipsa uertitur in peccatum.

Quoties orantes non cito exaudimur, nostra nobis facta in oculis proponamus; ut hoc ipsum quod differtur, diuine reputetur iustitie et culpe nostre.

Sepe enim multos Deus non exaudit ad uoluntatem,  ut exaudiat ad salutem.

Non enim conciliat Deum multiplex orantis sermo, sed purissima sinceraque orationis intentio.

Oratio frequens diaboli iacula submouet.

Oratio continua diaboli tela exsuperat.

Immundos enim spiritus orationis uincit instantia, quia demonia per orationem uincuntur.


EX LIBRO CLEMENTIS.

Disciplina nobis est orare pro interfectoribus et pro persecutoribus nostris.


BASILIUS.

Oratio namque grandis monitio est anime.

Per orationes purissimas omnia nobis utilia tribuuntur a Domino, et cuncta noxia procul dubio effugantur.


CYPRIANUS.


Bona est oratio cum ieiunio, et eleemosyna cum iustitia.

Cito orationes ad Dominum ascendunt, quas ad eum merita nostri operis imponunt.


CAESARIUS.

Sic lectioni et orationi debetis incumbere, ut interdum etiam manibus aliquid possitis exercere.


ISIDORUS.

Duobus modis oratio impeditur, ne impetrare quisque ualeat postulata: hoc est, si aut mala quisque adhuc committit, aut si delinquenti sibi debita non dimittit.


EX uITIS PATRUM.


Sicut uenenata animalia fortiores herbe uel pigmenta expellunt, ita et cogitationes sordidas oratio cum ieiunio repellit.

Quales orationes uolumus inuenire, tales nos ante tempus in orationem preparare debemus.

Christo enim mens coniuncta, et precipue tempore orationis intenta, nichil malum, nichil superfluum recipit.



CAPUT uIII. De confessione.


CHRISTUS.

Omnis ergo qui confitebitur me coram hominibus, confitebor et ego eum coram Patre meo, qui in celis  est .


PAULUS.

Ore autem confessio fit ad salutem .


IACOBUS.

Confitemini alterutrum peccata uestra, et orate pro inuicem, ut saluemini .


SALOMON.

Qui abscondit peccata sua, non dirigetur .

Qui autem confessus fuerit et reliquerit ea, misericordiam consequetur .


IOANNES.

Si dixerimus quia peccatum non habemus, ipsi nos seducimus, et ueritas in nobis non est .

 Si confiteamur peccata nostra, fidelis et iustus est, ut remittat nobis peccata nostra, et mundet nos ab omni iniquitate .


IESUS SIRACH.

Non confundaris confiteri peccata tua, et ne subiicias te omni homini pro peccato .

Confiteberis uiuens, uiuus et sanus confiteberis, et laudabis Dominum, et gloriaberis in miserationibus illius .


ORIGENES.

Si dixeris peccata tua prior, exaudiet te Dominus tanquam populum suum.


AUGUSTINUS.

Confessio omnium malorum initium est omnium operum bonorum.

 Qui confitetur peccata sua, et accusat scelera sua, cum Deo facit pactum.

Ferto patrem erudientem, ne sentias iudicem punientem.

Tempus confessionis est confiteri que fecisti, que in uerbo, que in opere, que in nocte, que in die.

Confitere in tempore opportuno, et in die salutis accipies celestem thesaurum.


HIERONYMUS.

Ridiculum est, debilitato et fracto toto corpore, uulnera pauca monstrare.


AMBROSIUS.

Neque enim potest ei adhiberi remedium, cuius est uulnus occultum.


GREGORIUS.


Non uult Deus ulcisci malitiam, qui confiteri delicta persuadet.

Optat Deus dissolui confitentes, ne contumaces punire cogatur.

Tantumque erit homo sarcinis peccatorum grauatus, quantum a bonis operibus fuerit alienus.

Ea que ingrata esse hominibus solet importunitas, iudici ueritatis placet.

Qui delinquentes uulnera conctusa in pectore retinent, quanto amplius silentio premunt, tanto grauiorem dolorem intrinsecus nutriunt.

Nam cum putredo que intrinsecus fuerit eiicitur, ad salutem dolor aperitur.

Omnis quippe peccator, dum culpam suam intra  conscientiam abscondit, intrinsecus latet, et in suis penetralibus occultat.

Peccatores Deus uidet et sustinet; resistentes Deus tolerat et damnat: et quotidie per Euangelium clementer uocat.

Confessionem nostram ex puro corde desiderat, et cuncta que delinquimus, relaxat.

Peccati uirus salubriter aperitur in confessione, quod pestifere latebat in mente.

Confitendo peccata, quid aliud agimus, nisi qui malum quod in nobis latebat, aperimus?

Peccator enim conuersus de peccatis in fletum, iam iustus esse inchoat, cum ceperit accusare que fecerit.


ISIDORUS.


Qui peccata sua hominibus occultant, et per semetipsos confessi non fuerint, Deum quem testem habent, ipsum habebunt ultorem.

Ex eo unusquisque esse iustus incipit, ex quo sui accusator exstiterit.

Multi autem contra semetipsos peccatores fatentur, et tamen semetipsos a peccato non subtrahunt.

Magna iam iustitie pars est seipsum noscere hominem, quod prauus sit: ut ex eo diuine uirtuti subdatur humilius, ex quo suam infirmitatem agnoscit.

Bene se iudicat iustus in hac uita, ut non iudicetur a Deo damnatione perpetua.

 Tunc autem iudicium de se quisque sumit, quando per dignam penitentiam sua praua facta condemnat.

Duplicem habere debet fletum in penitentia omnis peccator, siue quia per negligentiam bonum non fecit, seu quia malum per audaciam perpetrauit.

Quod enim oportuit non gessit, et gessit quod agere non potuit.

Quedam enim iam iustitie portio est iniquitatem suam homini non abscondere, et in semetipso de peccatis propriis erubescere.

Qui illatas sibi contumelias tranquillo animo prodit, dolorem cordis aperit, et uirui quod seruet in animo, facile resistit.

uulnera enim mentis aperta cito exsultant: clausa, nimis exulcerant.

 Confessio enim hominem iustificat, confessio peccati ueniam donat.

Omnis spes in confessione consistit, in confessione locus misericordie.

Peccatum proditum cito curatur.

Crimen autem tacendo ampliatur.

Si patet uitium, fit ex magno pusillum.

Si latet uitium, fit ex minimo magnum.

Silentio culpa crescit.


BASILIUS.

Melior enim est in malis factis pura confessio, quam in bonis operibus superba gloriatio.


EX LIBRO CLEMENTIS.

Tacentibus non facile potest medela opportuni et necessarii sermonis adhiberi.

 Proferre debet unusquisque, in quo animus per ignorantiam languet.



CAPUT IX. De penitentia.


CHRISTUS.

Penitentiam agite, appropinquauit enim regnum celorum .


PETRUS.

Penitentiam agite, et baptizetur unusquisque uestrum, et accipietis donum Spiritus sancti .


PAULUS.

Iis quidem qui secundum patientiam boni operis gloriam et honorem et corruptionem querunt, uitam eternam: iis autem qui sunt ex contentione, et qui non acquiescunt ueritati, credunt autem iniquitati,  ira et indignatio .


SALOMON.

Quam bonum est correptum manifestare penitentiam: sic enim effugies uoluntarium peccatum .

Ne dixeris: Peccaui, et quid accidit mihi triste? Altissimus enim patiens est redditor .

De propitiato peccato noli esse sine metu, neque adiicias peccatum super peccatum .

Non tardes conuerti ad Dominum, et ne differas de die in diem.

Ne despicias hominem auertentem se a peccato, neque improperes ei.

Memento quoniam omnes in corruptione sumus  .

Altissimus odio habet peccatores, et misertus est penitentibus .

Conuertere ad Dominum, et relinque peccata tua .

Fili, peccasti, ne adiicias iterum, sed et de pristinis deprecare, ut remittantur tibi .

Quasi a facie colubri fuge peccata, et si accesseris ad illa, suscipient te .


ORIGENES.

Penitentia, quamuis sit exigua, non despicitur apud iudicem iustum Deum.


AUGUSTINUS.

Ille uero qui sua scelera cogitat, et statim conuersus fuerit, ueniam sibi credat.

 Si enim tunc uis penitentiam agere, quando peccare non potes, peccata te dimiserunt, non tu illa.

Impia anima plangitur in malis, dum sperat de bonis.


HIERONYMUS.

Utinam tam cito conuertatur peccator ad penitentiam, quam cito Dominus preparatus est prefinitam mutare sententiam.

Non enim longitudinem temporis requirit Dominus, sed affectum sinceritatis penitentis pensat.

Qui enim in Christo tota mente confidit, etiamsi ut homo lapsus mortuus fuerit in peccato, fide sua uiuet in eternum.

Cauendum est uulnus quod dolore curatur.

Putredo carnis ferro indiget et cauterio.

 Catena, sordes et come, non sunt diadematis signa, sed fletus et lacrymarum.

Saccus et ieiunium arma sunt penitentie et remedium peccatorum, quia inanis uenter et habitus luctuosus Deum deprecantur.

Deus natura misericors est, et paratus ut saluet clementia quod non potest saluari iustitia.

Nos autem uitio nostro paratam misericordiam, et ultro se offerentem, perdimus et derelinquimus.

Dominus nec bona implet que sanctis promisit, si illi reuertantur ad uitia; nec mala que peccatoribus comminatur, si illi reuersi fuerint ad salutem.

Homo iniquus, qui per nefas perituras diuitias congregauit, si aliquando conuersus euadere cupit eterna supplicia, debet ita agere, ut multitudinem  peccatorum possit exequare ubertate uirtutum.


HILARIUS.

Penitudo enim mores mutat, et longi temporis crimina in ictu oculi pereunt, si cordis nata fuerit compunctio.


GREGORIUS.

Neque enim delictis satisfacimus, si ab iniquitate non cessamus.

Qui commisit prohibita, sibimetipsi abscindere debet concessa: et se reprehendat in minimis, qui meminit deliquisse in maximis.

Satis alienus a fide est, qui ad agendum penitentiam tempora senectutis exspectat.

Metuendum est ne dum sperat misericordiam, incidat  in iudicium.

Penitentiam quippe agere, est perpetrata mala plangere, et plangenda non perpetrare.

Nam qui sic peccata deplorat ut tamen alia committat, adhuc penitentiam agere aut ignorat, aut dissimulat.

Deus omnipotens laborare se denuntiat, cum duras hominum prauitates portat.

Si quis te de peccato forinsecus correxerit, tu confitere interius quod ille nescit.

Neque enim potest esse gratia delictorum, nisi ubi fuerit uenia peccatorum.

Maius ergo de peccatore conuerso, quam de iusto stante gaudium fit in celo.

Necessarium est ergo ei qui uult se omni modo  purgare a peccato, primum ipsas culpas succidere.

Internus iudex mentem potius quam uerba considerat.

Nunquam peccatores ad lamentum penitentie redirent, si nulla essent bonorum exempla, que eorum mentem traherent.

Omne enim peccatum graue est, quia non permittit animam ad sublimia leuari.

Neque enim tunc ueniam inueniet, qui modo aptum uenie tempus perdit.

Ibi iam a Deo non potest mereri que petit, qui hic noluit audire quod iussit.

Qui tempus congrue penitentie perdit, frustra ante regni ianuam cum precibus uenit.


ISIDORUS.

 Penitentia agenda est non uerbo, sed facto.

Cito corripitur culpa que cito manifestatur.

Tardius autem sanatur uulnus, cui iam putrescentibus membris longo post tempore curatio adhibetur.

Nam qui consuetudinem facit peccandi, iam sepultus est.

Grande scelus grandem habet necessario satisfactionem.

Qui ergo cupit esse certus in morte de indulgentia, sanus peniteat, sanusque perpetrata facinora defleat.

Lauamini, mundi estote .

Lauatur itaque et mundus est, et preterita plangit, et flenda iterum non comittit.

 Lauatur, et non est mundus, qui plangit quod gessit, nec deserit, et post lacrymas que fleuerat repetit.

Ei autem qui praue uiuendo penitentiam in morte agit, periculum est; sicut enim damnatio incerta est, sic et remissio dubia.

Ille penitentiam digne agit qui reatum suum legitima satisfactione plangit: condemnando scilicet, ac deflendo que gessit, tanto in deplorando profusius, quanto exstitit in peccato procliuius.

Quamuis quisque sit peccator et impius, si ad penitentiam conuertatur, consequi creditur posse ueniam.

Festinare debet ad Deum penitendo unusquisque  dum potest: ne, si dum non potest, uoluerit omnino, cum tarde uoluerit, non possit.

Amplius letatur Deus de anima desperata, et aliquando conuersa, quam de ea que nunquam exstitit perdita.

Plus est enim gaudii coram Deo et angelis eius de eo qui a periculo liberatur, quam de eo qui nunquam nouit peccati periculum.

Quanto contristat res perdita, tanto magis si fuerit inuenta, letificat.

Multi superna respersi gratia, in extremis suis ad Deum reuertuntur per penitentiam.

Et quecunque mala gesserunt, quotidianis fletibus purgant: atque bonis factis mala gesta commutant, quibus iuste totum quod deliquerant, ignoscitur.  Quia ipsi quod male gesserunt penitendo cognoscunt.

Est autem penitentia medicamentum uulneris, spes salutis, per quam Deus ad misericordiam prouocatur: que non pensatur tempore, sed profunditate fletus et lacrymarum.

Penitentia autem nomen sumpsit a pena, quia anima cruciatur, et mortificatur caro.

Qui uero penitentiam agunt, proinde capillos et barbam nutriunt, ut demonstrent abundantiam criminum quibus caput peccatoris grauatur.

Capilli enim pro uitiis ponuntur, sicut scriptum est:

Crinibus peccatorum suorum unusquisque constringitur.

 Idcirco in cilicio penitentiam agimus, ut et in punctione cilicii cognoscamus uitia que per culpam commisimus.

Non tantum consideranda est mensura temporis, quantum doloris.

Quanta fuit in malo abrupte mentis intentio, tanta necesse est sit in dilectione deuotio.

Duplex autem est penitentie gemitus: uel dum plangimus quod male gessimus, uel dum non egimus quod agere debueramus.

Iste autem uere penitentiam agit, qui nec penitere preterita negligit, nec adhuc penitenda committit.

Si bona est in extremis conuersio, melior tamen est que longe ante finem agitur, ut ab hac uita securius  transeatur.

In hoc seculo penitentiam operantibus Dei misericordia subuenit.

In futuro autem iam non operamur, sed rationem operum nostrorum ponimus.

Nullus desperare debet ueniam, etiamsi circa finem uite ad penitentiam conuertatur.

Si enim penitendo digna Deo acta gesserimus, seueritatem eius in clementiam commutabimus.

Deus qui nos malos tolerat, non dubium est quia conuersis clementer ignoscat.

Sicut enim non oportet reminisci peccati affectus, sic necesse est unumquemque suum in deflendo commemorare peccatum.

 Omne peccatum per penitentiam recipit uulneris sanitatem.

Nihil autem peius quam culpam agnoscere, nec deflere.

In hac uita tantum penitentie patet libertas, post mortem uero nulla est correctionis licentia.

Penitentibus diuina clementia subuenit, et per penitentiam indulgentia datur.

uulnus iteratum tardius sanatur.

Secundum morbum impendenda est medicina.

Iuxta uulnus adhibenda sunt remedia.


CAESARIUS.

ualde dura et nimium dolenda conditio est, omni intentione studio tempus impendere et fructum non recipere post laborem.

 Dicit enim aliquis: Cum ad senectam uenero, tunc ad penitentie medicamenta confugiam.

Quare hoc de se fragilitas humana presumat, cum unam diem uite sue in potestate non habeat?

Iniquitatem enim nostram si nos agnoscimus, Deus ignoscit.

Multi enim se credebant longo tempore uicturos, et ita illos mors repentina subtraxit, ut nec ad illam momentaneam possint penitentiam peruenire.

Erubescimus modo paruo tempore penitentiam agere, et non timemus sine ullo termino eterna supplicia sustinere.

Qui enim pro peccatis sibi ipsi non parcit, Deus illi cito indulgentiam tribuet



CAPUT X. De abstinentia.


CHRISTUS.

Beati qui esuriunt et sitiunt iustitiam, quoniam ipsi saturabuntur :


PAULUS.

Hic qui manducat, non manducantem non spernat .

Et qui non manducat manducantem non iudicet .

Qui enim manducat Domino manducat, gratias enim agit Deo.

Et qui non manducat, Domino non manducat, et gratias agit Deo .

Omnis creatura Dei bona: nichil reiiciendum quod  cum gratiarum actione percipitur; sanctificatur enim per uerbum Dei et orationem .


SALOMON.

Iustus comedit, et replet animam suam, uenter autem impiorum insatiabilis .

Anima saturata calcat fauum, anima esuriens amarum pro dulci sumit .

Qui abstinens est, adiiciet sibi uitam .


AUGUSTINUS.

Mens ciborum inanitate lassata perdet orationis uigorem.

Nihil prodest tota die longum ducere ieiunium, si post ciborum satietatem uel nimietatem anima obruatur.

 Sit ergo temperatus cibus esce, et irrigata corporis nostri terra spinas libidinum non germinabit.

Qualis est caro que post multos dies percipit cibum, talis est anima que non assidue pascitur Dei uerbo.

Item dicit: Qui non potest ieiunando curari, potest eleemosynam dando redimi.

Bonum est ieiunare, sed melius est eleemosynam dare.

Eleemosyna sufficit sine ieiunio, ieiunium non sufficit sine eleemosyna.

Ieiunium cum eleemosyna duplex bonum est.

Tale est ieiunium sine eleemosyna qualis sine oleo lucerna.

Sicut lucerna que sine oleo accenditur, fumigare  potest, lumen habere non potest; ita ieiunium sine eleemosyna carnem quidem cruciat, sed caritas lumine animam non illustrat.


HIERONYMUS.

Ieiunia moderata debent esse, ne nimis debilitent stomachum, quia modicus et temperatus cibus carni et anime utilis est.

Pinguis uenter non gignit tenuem sensum.

Plenus uenter facile de ieiuniis disputat.

Melius est stomachum dolere quam mentem.

Tantum tibi ieiunium impone, quantum ferre potes: multoque melius est quotidie parum, quam raro satis sumere.

Pluuia illa optima est que non superflue descendit in terram.

 Subitusque et nimius imber in preceps arua subuertit.

In ipsis etiam leguminibus inflantia queque et grauia declinanda sunt

Nihil tam scias conferre Christianis adolescentibus, ut esum olerum.

Ardorque corporum frigidioribus epulis temperandus est.

Nonnulli uitam pudicam appetentes in medio itinere corruunt, dum solam abstinentiam carnis seruant, et leguminibus onerant stomachum.

Nihil sic inflammat et titillat membra genitalia, quam indigestus cibus ructusque conuulsus.

Parcus cibus semper uentri esurienti triduanis ieiuniis prefertur.

 Sensus officium exhibens Deo uigeat semper, et tenuis sit.


AMBROSIUS.

Ieiunia, uigilie, eleemosyne et cetera huiusmodi augere bonum nostrum debent, non uelare peccatum.

Ille abstinens uir credendus est, qui uitiorum omnium liber effectus est.

Neque enim reputanda est abstinentia, ubi fuerit uentris saturitas subsecuta.

Membra sua que sunt supra terram mortificant, quando insolens corpus ieiuniorum continuatione castigant.

Nihil contra abstinentiam faciunt qui uinum non ebrietate, sed tantum pro salute corporis percipiunt;  nec hoc eis offert uoluptas, sed permittit infirmitas.

Abstinentia ciborum sola non sufficit, nisi opera ei bona iungantur.


GREGORIUS.

Plus enim est uerbi pabulo uicturam in perpetuo mentem reficere, quam uentrem moriture carnis terreno pane satiare.

Cibo corpus pascitur, pro opere spiritus nutritur.

Abstinentes et arrogantes per abstinentiam quidem corpus affligunt, sed per desiderium uane glorie uiuunt.

Cum mens de precepto caritatis tenditur, restat proculdubio ut per abstinentiam caro maceretur.

Non enim Deo, sed sibi quisque ieiunat, si ea que  ad tempus uentri subtrahit, non inopibus tribuit, sed uentri postmodum offerenda custodit.

Admonendi sunt abstinentes, ut nouerint quia tunc placentem Deo abstinentiam offerunt, cum ea que sibi de alimentis subtrahunt indigentibus largiuntur.


ISIDORUS.

Qui a cibis abstinent, et praue agunt, demones imitantur.

Illi autem a cibis bene abstinent, qui a malis actibus uel a mundi ambitione ieiunant.

Escis enim libido crescit, ieiunio luxuria superatur.

Hoc est perfectum et rationabile ieiunium: quando noster homo ieiunat exterior, interior orat.

 Per ieiunium etiam occulta ministeriorum reuelantur, et diuini sacramenti arcana panduntur.

Ieiunia fortia tela sunt aduersus tentamenta demoniorum.

Cito enim per abstinentiam aduersarii deuincuntur.

Immundi enim spiritus ibi magis insistunt, ubi plus uiderint escam et potum.

Caro autem tunc Deum sitit, quando per ieiunium abstinet et arescit.

Abstinentia uiuificat moderata, et occidit superflua: uiuificat animam, corpus necat.

Quidam incredibiliter abstinent, ut hominibus curiosis, qui ex orationis studio sancti apparent, non abstinentie uoto ac escis carnium se suspendunt. Hi  potius exsecrandi sunt, quia Dei creaturam usibus humanis concessam reiiciunt.

Spernitur enim ieiunium quod in uesperum repletione ciborum reficitur.

Spernitur ieiunium quod in uesperum deliciis compensatur.

Tota enim die epulas in cogitatione ruminat, qui ad replendam gulam uespere sibi delicias preparat.

Corporis debilitas nimia uires anime frangit, mentisque ingenium facit marcescere, nec ualet quidquam boni per imbecillitatem perficere.

Quidquid cum modo et temperamento fit, salutare est.

 Quidquid autem nimis et ultra modum est, perniciosum fit, studiumque suum in contrarium uertit.

Corpus autem quod abstinentia frangit, tentatio non urit.

Sicut omnes cupiditates carnales abstinentia resecantur, ita omnes anime uirtutes edacitatis uitio destruuntur.

Neque enim quispiam potest uirtutem perfectionis attingere, nisi prius uentris edomauerit ingluuiem.


BASILIUS.

Non bene possumus uigilare, cum dapibus fuerit uenter onustus.

uigiliis stude copulare ieiunia, ut cunctis uirtutibus florere possis.

 Sicut equis frena sunt imponenda, ita corda nostra ieiuniis sunt frenanda.

Esce enim plurime non solum corda nostra, sed etiam corpus et animam ledunt.

Nihil prodest uentrem ab escis resecare, et animam obruere passionibus.

Talem te exhibe, fili, ut cum uolueris ieiunare, et cum te a cibis abstines, et linguam tuam abstine ab illicitis cogitationibus.

Corpus exerceamus ieiuniis, et mentem purgemus a uitiis.

Ad uigilandum autem multum ieiunium prodest.

Sicut enim miles plurimo onere pregrauatur, et impeditur ad bellum, ita et impeditur monachus ad uigilias, cum escarum largitate feruescit.

 Sepe enim per ciborum auiditatem franguntur stomachi uires, necnon abundantiam sanguinis, et cholere plurimas egritudines escarum largitate patimur.


CAESARIUS.

Quid prodest, si carnem nostram ieiuniis et uigiliis affligamus, et mentem nostram non emendemus, aut que interiora sunt, non curemus?


DE COLLATIONIBUS.

Tantum cibum unusquisque comedat, quantum sustentatio corporis, non quantum desiderium carnis exposcit.

Qui nimium cibis utuntur, quanto magis uentrem corrumpunt, tanto amplius sensum obtundunt.


EX uITIS PATRUM.

 Quemadmodum enim flamma comburit siluam, sic uisiones malas exstinguit esuries.

Qui continet uentrem suum, minuet uitia.

Nam qui uincitur ab escis, augmentat uitia.

Incrementum ignis silua, et incrementum uentris esca multa.

Ligna multa magnam extollunt flammam, abundantie autem escarum nutriunt desideria mala.

Flamma minuitur deficiente silua, et escarum indigentia mitescere facit desideria mala.

Desiderium esce genuit inobedientiam, et gustus suauis expulit de paradiso.

Multe esce delectant gulas, nutriunt autem uermem fornicationis.

uacuus uenter in orationibus uigilare facit.

 Nam qui repletus est, somnum infert grauissimum.

Sicut enim flammam ignis in paleas currentem retinere est impossibile, sic et libidinis impetum ardentem, uentre satiato, retinere est impossibile.

uapor thymiamatis replet erem, et abstinentis oratio adorat Deum. Mensura competens replet uas, uenter uero disruptus non dicit: Sufficit.

Passiones et uitia corporis nostri, si fame ieiuniorum ac uigiliarum labore macerentur, tunc aduersariorum nostrorum demoniorum humiliatur uirtus.



CAPUT XI. De derelinquendo seculo.


CHRISTUS.

Omnis qui reliquerit domum, uel fratres, aut sorores,  aut patrem, aut matrem, aut uxorem, aut filios, aut filias, aut agros, propter nomen meum, centuplum accipiet, et uitam eternam possidebit .


PAULUS.

Nolite conformari huic seculo, sed reformamini in nouitate sensus uestri, ut probetis que sit uoluntas Dei bona, et bene placens, et perfecta .

Qui utuntur hoc mundo, tanquam non utantur .


IACOBUS.

Quicunque ergo uoluerit esse amicus huius seculi, inimicus Dei constituetur .


SALOMON

Conuertere ad Dominum, et relinque peccata tua  .


AUGUSTINUS.

Sunt quidam qui facilius omnia sua pauperibus tribuunt, quam ut ipsi pauperes Dei sint.


HIERONYMUS.

Multi percepta ueritatis uia, capti seculi uoluptatibus, de medio itinere reuertuntur.

Facilius seculum quam uoluptas contemnitur.

Multi diuitias relinquentes, uitia non relinquunt.

Malum est quod in eo studio seruimus, quo quesita querimus.

Unusquisque cuius opera facit, eius filius appellatur.

Christum sequi cupiens, si habes in potestate,  rem tuam uende; non habes, a magno onere liberatus es.

Totum Deo dedit, qui seipsum obtulit.

Facile contemnit uitia, qui se semper cogitat moriturum.

Qui uult esse perfectus, multitudines nominum, officia et salutationes, et conuiuia quasi catenas fugiat uoluptatum.

Utinam quod renuntiamus seculo, uoluptas sit, non necessitas.

Nudum Christum, nudam crucem Christi, nudus sequere.

Dominus magis querit animas credentium quam opes.


AMBROSIUS.

 Qui uult Deum possidere, renuntiet mundo, ut sit illi Deus beata possessio.

Is non renuntiat mundo, quem terrene possessionis delectat ambitio.

Dum sua quisque non relinquit, mundo, cuius bona retinet, seruit.


GREGORIUS.

Qui celestis uite dulcedinem, in quantum possibilitas admittit, perfecte cognouerit, ea que in terris amauerat, libenter cuncta relinquit.

Quisquis igitur iam eternam uitam cognouit, apud eius animum temporales fructus uilescunt.

Tergat ergo sordes praui operis, qui Deo preparat domum mentis.

 Electi enim sic ad bona tendunt, ut ad mala perpetranda non recidant.

Qui autem quod plene potest agere, agit plene, quod Deus promisit, accipiet.

Multa relinquitis, si desideriis renuntiatis.

Exteriora etenim nostra Domino, quamlibet parua, sufficiunt.

Cor namque, et non substantiam, pensat: nec perpendit quantum in eius sacrificio, sed et quando offeratur.

Regnum Dei tantum ualet, quantum habes.

Quos Deus diu ut conuertantur, tolerat, non conuersos durius damnat.

Negotia, que ad peccatum implicant, ad hoc necesse est, ut per conuersionem animus recurrat.

 Laboriosum non est homini relinquere sua, sed ualde laboriosum est relinquere semetipsum.

Minus quippe est abnegare quod habet, ualde enim multum est abnegare quod est.

Nihil prodest nobis abrenuntiatio corporis sine abrenuntiatione mentis.

Sunt nonnulli qui, despectis carnis desideriis, cuncta relinquere pertractant; sed cum cecidisse et alios post boni operis initia conspiciunt, hoc ipsum facere quod deliberauerunt pertimescunt.


BASILIUS.

Nulli studeas placere in uita tua, nisi soli Deo.

Sicut enim qui militant regi terreno, omnibus iussis eius obediunt, sic et qui militant regi celesti,  debent custodire precepta celestia.

Miles terrenus contra hostem uisibilem pergit ad bellum.

Tecum uero hostis inuisibilis quotidie dimicando non desinit.


ISIDORUS.

Necesse est omni conuerso ut post timorem consurgere ad caritatem Dei debeat quasi filius, nec semper sub timore iaceat, quasi seruus.

Primordia conuersorum blandis refouenda sunt modis, ne si ab asperitate incipiunt, exterriti ad priores lapsus decurrant.

Qui conuersum sine lenitate erudit, exasperare potius quam corrigere nouit.

Ille enim perfectus est qui huic seculo corde et  corpore perfectus est.

Multi enim post conuersionem etiam nolentes motum libidinis sustinent, quod tamen ad damnationem non tolerant, sed ad probationem.

Utile est Dei seruo post conuersionem tentari, quatenus a torpore negligentie, sollicitantibus uitiis, ad uirtutes animam per exercitium preparet uitiorum.

Ea que seculi amatoribus chara sunt, sancti uelut aduersa refugiunt, plusque aduersitatibus mundi delectantur quam prosperitatibus gaudeant.

Seruis Dei cuncta huius mundi contraria sunt, ut dum ista aduersa sentiunt, ad celeste desiderium ardentius erigantur

 Magna apud Deum fulget gratia, qui huic mundo contemptibilis fuerit.

Nam reuera necesse est ut quem mundus odit, diligatur a Deo.

Sanctis uiris in hoc mundo tabernaculum non est, quibus patria et domus in celo est.

Qui enim hunc mundum diligunt, turbulentis eius curis et sollicitudinibus conturbantur.

Sancti uiri seculo renuntiantes, ita huic mundo moriuntur, ut soli Deo uiuere delectentur.

Quantum enim sancti ab huius seculi conuersatione se subtrahunt, tantum interne mentis facie presentiam Dei et angelorum societates et frequentiam contemplantur.

Si ita quisque renuntiet que possidet, ut suis in  aliis non renuntiet moribus, non est Christi discipulus.

Qui enim renuntiat rebus, sua abnegat.

Et qui renuntiat moribus prauis, seipsum abnegat.

Longe quippe a Deo est animus, cui adhuc hec uita dulcis est.

Multi cupiunt conuolare ad gratiam Dei, sed timent carere oblectamentis mundi.

Prouocat quidem eos amor Christi, sed reuocat cupiditas seculi.

Multis modis terret Deus homines, ut uel sero conuertantur, atque inde magis erubescant quod tandiu exspectati sint ut redirent. Nam nunc minis, nunc plagis, nunc reuelationibus quosdam concutit, ut qui uoluntate conuerti despiciunt, commoti terroribus  corrigantur.

Tunc enim amorem nostre conuersionis ostendimus, si Dominum ut patrem diligimus, quem prius seruili mente uere ut Deum formidabamus.


CAESARIUS.

Nihil prodest quod iustum locum exspectamus, si tales hic sumus quales in seculo esse poteramus.


EX uITIS PATRUM.

Qui diligit seculum, tristabitur plurimum: contemnens autem que in eo sunt, letabitur semper.


EX LIBRO CLEMENTIS.

Difficilis est subita permutatio: longo autem tempore si paulatim assuefiant, laboris non erit quod ex usu uenit.

 Non querit a te Deus pecuniam, sed animam misericordem et piam mentem.



CAPUT XI. De timore.


CHRISTUS.

Nolite timere eos qui corpus occidunt, animam autem non possunt occidere .

Sed potius eum timete qui potest animam et corpus mittere in gehennam .


PETRUS.

In timore incolatus uestri tempore conuersamini: Deum timete, regem honorificate .

Considerantes in timore castam conuersationem uestram .


PAULUS.


Non enim accepistis spiritum seruitutis iterum in timore, sed accepistis spiritum adoptionis filiorum Dei, in quo clamamus, Abba pater .

Gratias agentes semper pro omnibus in nomine Domini nostri Iesu Christi, Deo et Patri subiecti inuicem in timore Christi .


SALOMON.

Initium sapientie timor Domini .

Time Dominum, et recede a malo .

Timor Domini apponet dies, et anni impiorum abbreuiabuntur .

In timore Domini fiducia fortitudinis, et filiis eius erit spes.

Timor Domini fons uite, ut declinent a ruina  mortis .

Qui Deum timet, nichil negligit .


IESUS SIRACH.

Timor Domini gloria, et gloriatio, et letitia, et corona exsultationis .

Timor Domini delectabit cor, et dabit letitiam et gaudium, et longitudinem dierum .

Timenti Deum bene erit in extremis, et in die defunctionis sue benedicetur .

Timor Domini scientie religiositas: plenitudo sapientie est timere Deum .

Corona sapientie timor Domini, replens pacem, et salutis fructum.

Radix sapientie est timere Deum, rami enim illius longeui.

 Timor Domini expellit peccatum: nam qui sine timore est, non poterit iustificari .

Sapientia et disciplina timor Domini .

Non sis incredibilis timori Domini, et ne accesseris ad illum duplici corde .

Metuentes Dominum, sustinete misericordiam eius, et non deflectatis ab illo, ne cadatis .

Qui timetis Deum, credite illi, et non euacuabitur merces uestra.

Qui timetis Deum, laudate illum, et in oblectatione ueniet uobis misericordia .

Qui timetis Deum, diligite illum, et illuminabuntur corda uestra .

Qui timent Deum, non erunt increduli uerbo illius:  et qui diligunt Dominum, conseruabunt uiam eius.


AUGUSTINUS.

Qui timent Dominum, inquirunt que beneplacita sunt illi: et qui diligunt eum, replebuntur lege ipsius.

Qui timent Dominum preparabunt corda sua, et in conspectu illius sanctificabunt animas suas.

Qui timent Dominum, custodiunt mandata eius, et patientiam habebunt usque ad inspectionem illius.

Cogitatum habe in preceptis Dei, et in mandatis illius maxime assiduus esto.

In tota anima tua Deum time: qui timent Deum, erunt in oculis illius.

 Timor Domini est, non despicere hominem mendicum et pauperem.

Magnus est iudex et potens in honore, non est maior illo qui timet Deum.

Nihil melius quam timor Dei.

Omne exsecramentum erroris odit Deus, et non amabile erit timentibus Deum.

Oculi Domini ad timentes eum, et ipse agnoscit omnia opera hominis.

Homo sapiens in omnibus metuit, et in diebus electorum attendit ab inertia.

Confirmatio timoris Dei sapientia.

Qui timet Dominum, accipiet doctrinam eius: et iustitiam quasi lumen accendet.

Qui timet Dominum, accipiet doctrinam eius, et  qui uigilauerit ad illum, inueniet benedictionem eius.

Timenti Dominum non occurrunt mala, sed in tentatione illum conseruabit, et liberabit a malis.

Spiritus timentium Deum queritur, et in responsione illius benedicitur.

Spes enim timentibus Deum, in saluationem illorum.

Qui timet Deum, nichil trepidat, et non pauebit, quoniam ipse est spes eius.

Timentibus Deum, beata est anima: et oculi Domini super timentes eum.

Timor Domini sicut paradisus benedictionis, et super omnem gloriam operuerunt illum.

Beatus est cui donatum est habere timorem Domini.

 Timor Domini, initium dilectionis eius.

Facultates et uictus exaltant cor, et supra hec timor Domini.


HIERONYMUS.

Nulla res nos ita seruat ab omni peccato immunes, sicut timor supplicii et amor Dei.


AMBROSIUS.

Qui timet Deum, declinat ab errore, et ad uirtutis semitam uias suas dirigit.


GREGORIUS.

Praua mens, si non prius per timorem euertitur, ab assuetis uitiis non emendatur.

Deum timere, est nulla que facienda sunt bona preterire.


ISIDORUS.

 Timor Domini semper emendat.

Timor Domini expellit peccatum.

Et timor Domini reprimit uitium.

Timor cautum facit hominem, atque sollicitum.

Ubi uero timor non est, ibi dissolutio uite est.

Ubi timor non est, ibi sceleratio est.

Ubi timor non est, ibi scelerum abundantia est.

Si Deum metuere in tranquillitate non uolumus, saltem eius iudicium attriti timeamus.



CAPUT XIII. De uirginitate.


CHRISTUS.

Filii seculi huius nubunt et traduntur ad nuptias: Illi uero qui digni habentur seculo illo et resurrectione  ex mortuis, neque nubunt, neque ducunt uxores, neque enim ultra mori poterunt: equales enim angelis sunt, et filii sunt Dei, cum sint filii resurrectionis .


PAULUS

uirgo que innupta est cogitat que Domini sunt, quomodo placeat Deo .

Qui matrimonio iungit uirginem suam, bene facit; et qui non iungit, melius facit .


AUGUSTINUS.

Nihil prodest uirginitas corporis ubi operatur corruptio mentis.

Sicut enim occisus inimicus tibi non facit iniuriam, sic mortificata caro non turbabit animam tuam.

 Tales enim decet Domino habere ministros, qui nullo carnis contagio corrumpantur, sed potius continentia castitatis splendeant.


HIERONYMUS.

Multum distat inter puritatem uirginalis anime nulla contagione pollute, et sordes eius que multorum libidini subiacuit.

Centenarius numerus perfectus est, qui pro uirginitatis corona uirginibus deputatur.

Sexagenarius, secundus gradus pro continentia uiduarum.

Tricenarius, tertius locus nuptiarum federa ipsa dictorum coniunctione testatur: ac si uidue amisso gradu primo per tertium perueniunt ad secundum.

Tenera res in feminis fama pudicitie est, et quasi  flos pulcherrimus, cito ad leuem auram marcescit.

Aure leui que fluctu corrumpitur, maxime uiri etas consentit, si maritalis deest auctoritas.

Stude non solum oculos tuos castos seruare, sed et linguam.

Nihil prodest carnem habere uirginem, si mente quis nupserit.


ISIDORUS.

Quidam in iuuentute luxuriose uiuentes, et in senectute continentes fieri delectantur; et tunc eligunt castitati seruire, quando eos libido seruos habere contempsit.

Tales non habebunt premium, qui non habuerunt laboris certamina. Eos enim spectat gloria, in quibus  fuerunt laboriosa certamina.

Qui corpus suum continentie dedicant, cum feminis habitare non presumant.

Geminum est bonum uirginitatis: quia in hoc seculo sollicitudinem seculi amittit, et in futuro eternum castitatis premium recipit.

Qui casti perseuerant et uirgines, angelis Dei efficiuntur equales.

Castitas fructus suauitatis est

Castitas securitas mentis, sanitas corporis.

uirginitas si labitur, nullatenus reparatur.

Quamuis penitudo uenie fructus recipiat, incorruptionem tamen nullatenus recipit pristinam.

uirgo carne, non mente, nullum premium habet in remissione.

 Continentia hominis Deo proximum facit: ubi ista manserit, ibi et Deus manet. Mors enim per oculos capitur.

Castitas hominem ad celos coniungit.

Castitas hominem ad celos pertrahit.


CAESARIUS.

Nihil prodest uirginitatem et integritatem corporis custodire, si celorum concupiscentias nolunt curare.

Longa castitas post peccatum, imitatrix est uirginitatis.

Non enim carnis integritas seruatur, ubi animus superbie tumore corrumpitur.

uirginitas in corpore nichil proderit, si caritas aut humilitas a corde discesserit. Melior est humilis  coniugalitas, quam superba uirginitas.



CAPUT XIu. De iustitia.


CHRISTUS.

Querite primum regnum Dei et iustitiam eius, et hec omnia adiicientur uobis .

Non egent qui sani sunt medico, sed qui male habent .

Non enim ueni uocare iustos, sed peccatores ad penitentiam .

Sicut per unius delictum in omnes homines mors pertransiit, ita per unius iustitiam in omnes homines iustificatio uite .

Ut sicut regnauit peccatum in mortem, ita et gratia regnet per iustitiam in uitam eternam .


IACOBUS.


Fructus autem iustitie in pace seminatur, facientibus pacem .


SALOMON.

Non affligit Dominus fame animam iusti, et insidias impiorum subuertit .

Memoria iusti cum laudibus, et nomen impiorum putrescit .

Opus iusti ad uitam, et fructus impii ad peccatum. 

Argentum electum lingua iusti, cor impiorum pro nichilo .

Quod timet impius, ueniet super eum, desiderium suum iustis dabitur .

Lingua iusti considerat placida, et os impiorum  peruersa.

Iustus de angustia liberatus est, et traditur impius pro eo .

Semen iustorum saluabitur, desiderium iustorum omne bonum est .

uerte impios, et non erunt, domus autem iustorum permanebunt

Domus iniustorum delebitur, tabernacula uero iustorum germinabunt .

Noli esse iustus multum .

Domus autem iusti plurima fortitudo, in fructibus impii conturbatio .

Abominatio est Domino uia impii: qui sequitur iustitiam, diligitur ab eo.

 Sunt iusti sapientes, et opera eorum in manu Dei, et tamen nescit homo utrum amore aut odio dignus sit, sed omnia in futuro reseruantur incerta .

Sunt iusti quibus mala proueniunt, quasi opera impiorum egerint . Et sunt impii, qui ita securi sunt, quasi iustorum facta habeant .

Fugit impius nemine persequente .

Iustus autem quasi leo confidens, absque errore erit. 


IESUS SIRACH.

In iustitia agonizare pro anima tua, usque ad mortem .

Certa pro iustitia, et Deus expugnabit pro te inimicos tuos .

 Datio Dei permanet iustis .

Benedictio Dei in mercedem iusti festinat .

Ante hominem uita et mors, bonum et malum; quod placuerit illi, dabitur ei .

Ante iudicium para iustitiam tibi .

Qui custodit iudicium, continebit sensum suum .

Si sequaris iustitiam, apprehendes illam, et indues quasi pudorem honoris .

Qui custodit iustitiam, ipse exaltabitur 


AUGUSTINUS.

Si enim iustus sum, nichil timeo, nemo me terrere potest.

Iustus, inquit, confidit ut leo.


GREGORIUS.


Iustitia, si modum non habet, in crudelitatem uadit.

Malitia remanentium meretur ut hi qui prodesse poterant, festine subtrahantur; et cum mundi finis appropinquat, electi tolluntur, ne deteriora uideant.

Sic iniustis irascitur Deus, ut tamen eorum corda per iustorum consortium consolentur.


ISIDORUS.

Multi apud homines putantur electi, et apud Deum reprobi assistunt.

Et multi apud homines reprobi sunt, et apud Deum electi sunt.

Nullus enim se putet electum, ne forte apud Deum iam sit reprobus.


EX LIBRO CLEMENTIS.


Perfectio legis, pax est.

Ex peccatis bella nascuntur et certamina.

Ubi autem peccatum non fit, pax est anime.

Ubi autem pax est, in disputationibus ueritas, in operibus iustitia, inuenitur.



CAPUT Xu. De inuidia.


CHRISTUS.

Nolite iudicare inuicem .

Cauete autem a fermento Phariseorum .


PETRUS.

Deponentes igitur omnem malitiam et omnem dolum,  et simulationes, et omnes detractiones, et inuidias .

Charitas non emulatur .

Quidam quidem et propter inuidiam Christum predicant, quidam autem propter bonam uoluntatem .


SALOMON.

uita carnium sanitas cordis, putredo ossium inuidia .

Ne comedas cum homine inuido, nec desideres cibos eius: quoniam in similitudine arioli et coniectoris estimat quod ignorat .

Comede et bibe, dicet tibi, et mens eius non est tecum .

Qui sibi inuidet, nichil est illo nequius .


AUGUSTINUS.


Inuidia cunctas uirtutes concremat; per inuidiam predicatur tibi Christus crucifixus.

Inuidia et liuor super omnia inebriant animam.

Ubi est inuidia, amor fraternitatis esse non potest.

Qui inuidet non amat: preceptum diaboli in illo est, quia diabolus inuidendo decidit.

Ideo cognoscitur inuidia non posse esse in caritate.

Per inuidiam enim Christus crucifixus est.

Ideo autem qui inuidet fratri suo, crucifigit Christum.


HIERONYMUS.

Semper uirtutes sequitur inuidia.

 Magnus est uir qui inuidiam humilitate superat.


AMBROSIUS.

Inuidus est certe qui facit bonum suum in uidendo supplicium alienum.


GREGORIUS.

Mors peccatorum est inuidere in aliis uirtutibus bonum, quod ipsi habere non appetunt.

Qui in se donorum gratiam minime recognoscunt, maiora aliis non inuideant.


ISIDORUS.

Unde bonus proficit, inde inuidus contabescit.

Inuidus membrum est diaboli, cuius inuidia mors introiuit in orbem terrarum.

Multi bonos imitari uolunt, et de bonorum profectibus inuidie liuore tabescunt.

 Flebiliter deplorandi sunt qui odio in fratrem tabescunt.

Inuidia sensum mordet, mentem afficit, pectus urit.

Inuidia cor hominis quasi quedam pestis depascit.

Aduersus inuidiam caritas preparetur.

De bono alterius non doleas, de alterius profectibus non tabescas.

Nullius prosperitate facereris.


EUSEBIUS.

Inuidie error non solum religiosas, sed et uiles animas peruadit.


EPHRAEM.

Inuidia enim manifestat nos caritatem Dei penitus non habere.


IOSEPHUS.


Difficile est in prosperis inuidia carere.



CAPUT XuI. De silentio.


CHRISTUS.

Bonus homo de bono thesauro profert bona, et malus homo de malo thesauro profert mala .

Qui a semetipso loquitur, gloriam propriam querit .


PAULUS.

uerbosi, otiosi et curiosi, loquentes quod non oportet .

Tu autem loquere que decent sanam doctrinam  .


SALOMON.

In multiloquio peccatum non deerit .

Qui autem moderatur labia sua, prudentissimus est .

Propter peccata labiorum. ruina proximat mala .

Qui custodit os suum, custodit animam suam .

Qui autem inconsideratus est ad loquendum, sentiet mala, in omni opere bono erit abundantia .

Ubi autem uerba sunt plurima, ibi frequens egestas .

Lingua placabilis, lignum uite.

 Que immoderata est, conteret spiritum .

Hominis est animum preparare, et Domini gubernare linguam suam .

uoluntas regum labia iusta: qui uera loquitur, diligitur .

Qui attonitis oculis cogitat praua, mordens labia sua, perficit malum .

Qui exaltat cor suum, querit ruinam .

Qui moderatur sermones suos, doctus et prudens est, et pretiosi spiritus uir eruditus .

Mors et uita in manibus lingue.

Cum obsecrationibus loquitur pauper, et diues affabitur rigide.

Qui autem neglexerit uias suas mortificabitur .

 Labia deosculabitur, qui recta uerba respondet .

Qui custodit os suum, et linguam suam, custodit ab angustiis animam suam .


IESUS SIRACH.

Noli citatus esse in lingua tua, et mutilis et remissus in operibus tuis .

Priusquam audias ne respondeas uerbum, et in medio seniorum ne adiicias loqui .

Beatus uir qui non est lapsus uerbo ex ore suo, et non est stimulatus in tristitia delicti .

Antequam loquaris, disce .

Qui odit loquacitatem, exstinguit malitiam .

 Ne iteres uerbum nequam et durum, et non imminoraberis .

Est qui labitur in lingua sua, sed non ex animo .

Quis est enim qui non deliquerit in lingua sua ?

Est qui emittit uerbum suum, et narrans ueritatem .

uerbum nequam immutabit cor .

Est tacens qui inuenitur sapiens: et est odibilis qui procax est ad loquendum .

Est autem tacens, non habens sensum loquele; et est tacens sciens aptum tempus .

Homo sapiens tacebit usque ad tempus, lasciuus autem et imprudens non seruabit tempus .

 Qui multis utitur uerbis, ledit animam suam .

Multi ceciderunt in ore gladii, sed non sic quasi qui interierunt per linguam suam .

Iugum enim lingue sue ferreum est, et uinculum illius uinculum ereum est .

Sepi aures tuas spinis, et noli audire linguam nequam .

Ori tuo facito ostia, et seras auribus tuis .

uerbis tuis facito stateram, et frenos ori tuo rectos .

Attende ne forte labaris in lingua, et cadas in conspectu inimicorum insidiantium tibi, et fiat casus tuus insanabilis in mortem.

 Supra mensam magnam sedisti? non aperias super illam faucem tuam prior .

Adolescens, loquere in causa tua uix cum necesse fuerit. Si bis interrogatus fueris, habeat caput tuum responsum .

In multis esto quasi inscius, et audi tacens simul et querens .

Ubi sunt senes, non multum loquaris.

Ubi auditus non est, non effundas sermonem, et importune noli extolli in sapientia.


HIERONYMUS.

Discat aliquando recte cessare, qui nunquam didicit loqui.


AMBROSIUS.

Est homo qui silentium affectat quidem, sed eius  cor multum se condemnat.

Iste talis multum loquitur.

Et est alius qui a mane usque ad uesperum loquitur, et cum discretione silentium magnum custodit.


GREGORIUS.

Non superbe quis audeat uel contemnere uel iudicare quod non intelligit.


ISIDORUS.

Scito quo tempore loquaris, considera quando dicas.

Tempore congruo loquere: tempore congruo tace.

Non loquaris nisi interrogatus fueris: non dicas priusquam audias: interrogatio os tuum aperiat.

Linguosus homo imperitus est, sapiens paucis utitur uerbis.

 Breuem sermonem scientia facit.

Loqui multum stultitia est.

uox enim insipientis in multiplicatione sermonis.

Maneat igitur in uerbo mensura, in sermone sit statera.

Semper uerba tua sint moderata, modum loquendi non transeas.

Plus dilige audire quam dicere; plus auscultare quam loqui.

In principio audi et loquere.

Nouissimus finis plus habet honoris.

Melior est nouissimus sermo quam principium.


BASILIUS.

In conuentu noli proferre sermonem, sed opportuna uerba procedant ex ore tuo.

 Cum opportunum tempus inueneris, loquere ut te audientibus gratiam prebeas.


CAESARIUS.

Nihil prodest si in habitatione silentium sit, et in habitationibus uitiorum tumultus et colluctatio passionum.


EX uITIS PATRUM.

Cum silentio et oratione age quod agis in ueritate.



CAPUT XuII. De superbia.


CHRISTUS.

Omnis qui se exaltat, humiliabitur: et qui se humiliat, exaltabitur.

Quod hominibus altum est, abominatio est apud  Deum .


PAULUS.

Noli altum sapere, sed time .

Scientia inflat, caritas edificat .

Charitas non inflatur.


SALOMON.

Contritionem precedit superbia, et ante ruinam exaltatur cor .


IESUS SIRACH.

Odibilis coram Deo est et hominibus superbia .

Initium superbie hominis, apostatare a Deo .

Initium omnis peccati est superbia .

Perdidit Deus memoriam superborum .

Non est creata hominibus superbia .

 Qui tetigerit picem, inquinabitur ab ea; et qui communicauerit superbo, induet superbiam .

Deuoratio pessima superbi lingua.

Effusio sanguinis in rixa superborum, dolor autem consumit illos antequam moriantur .

Sicut capra inducitur in laqueum, sic et corpus superborum .

Non te extollas in cogitatione anime tue sicut taurus, ne forte elidatur uirtus tua per stultitiam .


AUGUSTINUS.

uitanda est nobis superbia, que et angelos uoluit decipere, quanto magis homines dissipare?


HIERONYMUS.


uir superbus nec decorabitur, nec uoluntatem suam perducit ad finem.

Grauis culpa est quando ad imperitiam et negligentiam superbie crimen accendit.

Nihil magis Christianus studeat uitare quam tumentem et erectam ceruicem. Dei contra se odium prouocantem.


AMBROSIUS.

Superbia ex angelis demonia fecit.

Humilitas autem homines sanctos angelis similes reddit.

Superba uoluntas facit Dei precepta contemnere, humilitas custodire.

Superbi cupiunt in se predicare quod non faciunt;  humiles refugiunt quidquid boni operantur agnoscere.


GREGORIUS.

Nequaquam ualet culmen humilitatis discere qui in minimis rebus non desinit superbire.


ISIDORUS.

Tantum quisque fit ueritati uicinior, quantum se esse longius a superbia fuerit arbitratus.

Superbiam diaboli imitantur superbi, aduersus quam opponitur humilitas Christi, qua humiliantur electi.

Principalium uitiorum regina superbia est, et omnis peccans superbus est.

Omnis superbia tantum in imo iacet, quantum in altum se erigit: tantoque profundius labitur, quanto excelsius eleuatur.

Qui enim per propriam superbiam attollitur, per  Dei iustitiam inclinatur.

Qui inflantur superbia, uento pascuntur.

Superbia, sicut origo est omnium criminum, ita et ruina cunctarum uirtutum: ipsa in peccato prima, ipsa est in conflictu postrema.

Qui de uirtutum profectibus existunt superbi, cadentes carnis uitio humiliantur ut resurgant.


EX uITIS PATRUM.

Fructus putrefactus inutilis agricole, et uirtus superbi inutilis Deo.

Sicut enim pondus fructuum frangit ramum, sic superbia decorem frangit anime.

Anima superbi derelinquitur a Deo, et fit demonum desiderium.

Superbia de celis deposuit archangelum, et tanquam  fulgurem fecit cadere super terram.

Humilitas hominem eleuat in celum, et cum angelis letari facit.

Noli per superbiam negare progeniem, quamuis egena sit et tu locuples, sed ipse cognitor plasmauit utrosque.


IOSEPHUS.

Quod enim superbie est uel ruine, cito labitur; quod gratie, diu tenetur.



CAPUT XuIII. De sapientia.


CHRISTUS.

Estote ergo prudentes sicut serpentes, et simplices sicut columbe .

 Iustificata est sapientia a filiis suis .

Filii huius seculi prudentiores filiis lucis in generatione sunt sua 


PAULUS.

Non plus sapere, quam oportet sapere, sed sapere ad sobrietatem .

Nolite prudentes esse apud uosmetipsos .

Quia in Dei sapientia, non cognouit mundus per sapientiam Deum, placuit Deo per stultitiam predicationis saluos facere credentes.

Sapientia enim huius mundi, stultitia est apud Deum .


SALOMON.

Inclina cor tuum ad cognoscendam prudentiam  .

Si enim sapientiam inuocaueris, et inclinaueris cor tuum prudentie, si quesieris eam quasi pecuniam, et sicut thesauros effoderis eam: tunc intelliges timorem Dei, et scientiam Domini inuenies.

Dominus dat sapientiam, et ex ore eius scientia et prudentia.

Habe fiduciam in Domino ex toto corde tuo, et non innitaris prudentie tue, ne sis sapiens apud temetipsum .

Beatus homo qui inuenit sapientiam, et cui affluit prudentia .

Melior est enim acquisitio eius negotiatione argenti et auri: primi et purissimi fructus eius, pretiosior est cunctis opibus, et omnia que desiderantur  huic non ualent comparari .

Gloriam sapientes possidebunt, et stultorum exaltatio ignominia .

Principium sapientie, posside sapientiam, et in omni possessione tua acquire prudentiam .

Arripe illam, et exaltabit te.

Glorificaberis ab ea cum eam fueris amplexatus .

Dabit capiti tuo augmenta gratiarum, et corona inclyta proteget te .

Dic sapientie: Soror mea es, et prudentiam uocaui amicam meam .

Melior est sapientia cunctis pretiosissimis, et omne desiderabile non potest ei comparari.

Principium sapientie timor Domini, et sanctorum  scientia timor Domini atque prudentia .

Sapiens corde precepta suscipit, stultus ceditur labiis .

In labiis sapientis inuenitur sapientia.

Sapientes abscondunt sapientiam.

Os autem stulti confusioni proximum est.

Labia iusti erudiunt plurimos: qui autem indocti sunt, in cordibus egestate morientur .

Lingua autem sapientum sanitas est .

Lex sapientis fons uite, ut declinet a ruina mortis .

Qui cum sapientibus graditur, sapiens erit, amicus stultorum efficietur similis eis.

Sapiens timet, et declinat a malo .

 Corona sapientum diuitie eorum, et imprudentia stultorum fatuitas.

In corde prudentis requiescit prudentia, indoctus quoque erudietur.

Labia sapientum disseminabunt scientiam, cor stultorum dissimile erit.

Cor sapientis querit doctrinam, et os stultorum pascitur imperitia .

Posside sapientiam, quia auro melior: acquire prudentiam, quia pretiosior est argento. Qui sapiens corde est, appellabitur prudens: et qui dulcis est eloquio, maiora percipiet.

Cor sapientis erudit os eius, et labiis illius addit gratiam .

Aqua profunda, uerba ex ore uiri; et torrens redundans  fons sapientie .

In facie prudentis lucet sapientia .

Oculi stultorum in finibus terre .

Custos prudentie inueniet bona .

Est enim aurum et multitudo gemmarum. uas autem pretiosum labia scientie .

Noli uendere sapientiam, et doctrinam, et intelligentiam .

uir sapiens fortis est .

uir doctus robustus est, et ualidus: neque plus sapias quam necesse est, ne obstupescas .

Sapientia confortabit sapientem super principem decem ciuitatum .

uerba sapientum audiuntur in silentio, plus quam clamor principis inter stultos .

 Melior est sapientia quam arma bellica .

uerba oris sapientis gratia, et labia insipientis precipitabunt eum .


IESUS SIRACH.

Omnis sapientia a Domino Deo est .

Dilectio Dei honorabilis sapientia .

In thesauris sapientie, intellectus et scientie religiosis .

Exsecratio autem peccatoribus sapientia.

Concupisce sapientiam, conserua iustitiam, et Deus prebebit illam tibi .

Non enim est tibi necessarium ea que abscondita sunt uidere oculis tuis .

Cor sapientis intelligitur in sapientia, et auris  bona audiet cum omni concupiscentia sapientiam .

Sapiens cor et intelligibile abstinet se a peccato .

Sapientia filiis suis uitam inspirat, et suscipit exquirentes se .

Qui sapientiam diligit, diligit uitam: qui tenuerunt sapientiam, uitam hereditabunt .

In lingua enim dignoscitur sapientia .

Sensus et scientia et doctrina in uerbo ueritatis .

Aspera est nimium sapientia indoctis hominibus .

Decor enim uite est in sapientia, uincula illius ligatura salutaris.

 Si inclinaueris aurem tuam: excipies doctrinam: et si dilexeris audire, sapiens eris .

Sapientia humiliati exaltabit caput illius, et in medio magnatum considere illum faciet .

Beatus uir qui in sapientia sua morabitur, et qui in iustitia sua meditabatur.

Qui continens est iustitie, apprehendet sapientiam, et obuiabit illi quasi mater honorificata .

Non est pretiosa laus in ore peccatoris, quoniam a Deo profecta est sapientia .

Sapientie enim astabit laus, et in ore fideli habitabit, et dominator dabit eam illi.

Omnis haustus agnouit sapientiam.

Omnis sapientia est timor Dei, et in illa timere Deum, in omni sapientia dispositio legis .

 Homo prudens placebit magnatibus .

Melior est homo qui minuitur sapientia, et deficiens sensu in timore Dei, quam qui abundat sensu et transgreditur legem Altissimi .

Sapiens in uerbis seipsum amabilem facit .

Gratia autem fatuorum effunditur.

Sapientia absconsa, et thesaurus inuisus, que utilitas in utrisque?

Ornamentum aureum prudenti doctrina, et quasi brachiale in brachio dextro .

uerba autem prudentium statera ponderabuntur .

Flagella et doctrina in omni tempore sapientia .

 Magnus est qui inuenit sapientiam et scientiam, sed non est super timentem Deum .

Homo sanctus in sapientia manet sicut sol, nam stultus ut luna mutatur .

Sapiens non odit mandata et iustitias .

uir sapiens plebem suam erudit .

Sapientia in ore fidelium plantabitur .

uir peritus multos erudit, et anime sue suauis est .

uir sapiens implebitur benedictione, sapiens in populo hereditabit honorem, et nomen illius erit uiuens in eternum.

 Sapientiam scribe in tempore uacuitatis, et qui minoratur actu, sapientiam percipiet .

Sapientiam omnium antiquorum exquiret sapiens .

Sapiens occulta prouerbiorum exquiret, et in absconditis parabolarum conuersabitur .

Sapiens bona et mala in omnibus tentabit .


AUGUSTINUS.

Docti ut stelle fulgebunt claritate.

Nutrire animam tuam lectionibus diuinis, preparabis tibi mensam spiritalem.

Ubi enim sapientis possessio, ibi amor mulieris excluditur.


HIERONYMUS.


Multo melius uera rustice quam diserte falsa proferre.

Sapientes mundi ideo Scripturas despiciunt sacras, quia eas non ex maiestate sensuum, sed ex uerborum iudicant uilitate.


GREGORIUS.

Sapientia est timere Deum, abnegare autem seipsum a malis.

Prima sapientia est uitare malum.

Secunda sapientia est facere bonum.

Quisquis autem uult audita intelligere, festinet ea que iam potuit intelligere, opere implere.

Scire autem, Deo approbare est.

Nescire autem, reprobare.

 Scripture sacre intelligentia si in cunctis esset aperta, uilesceret, et tantum maiore dulcedine inuenta reficit, quantum maiore labore fatigat animam quesita.

Qui uerba Dei audit, semper oculos cordis ponere ad exitum debet, et sine cessatione meditari, quando a presenti uita exeat, atque ad eterna gaudia pertingat.


EX LIBRO CLEMENTIS.

Melior est sapientia quam uires, et uir prudens magis quam fortis.

Multitudo autem sapientie sanitas est orbis terrarum.

Omne aurum in comparatione sapientie arena est  exigua.

Neminem enim diligit Dominus, nisi eum qui cum sapientia habitat.


ISIDORUS.

Omnis homo qui secundum Deum sapiens est, beatus est.

Beata uita, cognitio Diuinitatis; uirtus boni operis est.

uirtus boni operis fructus eternitatis est.

Qui secundum seculum sapiens est, secundum Deum stultus est.

Nullus sapientiam Dei plene recipit, nisi qui se ab omni abstrahere uitiorum cura contendit.

Tunc autem recte Deum cognoscimus, quando eum perfecte scire nos denegamus

Nullus autem maior in culpa est, quam ille qui  Deum nescit.

Inuestigationem ueri multorum est querere, sed paucorum inuenire.

Omnis sapientia et scientia ex opinatione consistit.

Melior est autem ex scientia ueniens, quam ex opinatione sententia.

Nam illa uera est, ista dubia.

Simplicitatem cum ignauia uocaui stultitiam.

Simplicitatem cum prudentia uocaui sapientiam.

Utile est multa scire, et recte uiuere.

Quod si utrumque non ualemus, melius est ut bene uiuendi studium, quam multa sciendi sequamur.

Non enim pertinet ad beatitudinem consequendam scientia rerum.

 Nec est beatum multa scire, sed est magnum beate uiuere.

Multi Deum noscunt per scientiam, per actionem autem non uenerantur.

Nihil sapientia melius, nichil prudentia dulcius, nichil scientia suauius.

Noxia non uitamus, nisi per sapientiam.

Sapientia dando largior fit, retinendo minoratur.

Larga redundatio est scientia, et dum plus confertur, plus abundatur.


CYPRIANUS.

Quomodo enim sapiens, uel patiens esse potest, qui nec sapientiam, nec patientiam habet?

Sapiens ille est qui humilis et mitis est.



CAPUT XIX. De iracundia.


CHRISTUS.

Omnis qui irascitur fratri suo, reus erit iudicio .


PAULUS.

Sol non occidat super iracundiam uestram .

Irascimini et nolite peccare.


IACOBUS.

Ira enim uiri iustitiam Dei non operatur .


SALOMON.

Fatuus statim indicat iram suam .

Qui autem dissimulat iniuriam, callidus est .

 Inter superbos semper iurgia sunt .

Qui autem agunt cuncta cum consilio, reguntur sapientia .

Responsio mollis frangit iram .

Sermo durus suscitat furorem .

uir iracundus prouocat rixas .

Qui sapiens est, mitigat suscitatas .

Ne sis uelox ad irascendum, quia ira in sinu stulti requiescit .

Semper iurgia querit malus, angelus autem crudelis mittetur contra eum .

Sicut fremitus leonis, ita ira regis; et quasi ros super terram, ita hilaritas eius .

Spiritus uiri sustentat imbecillitatem suam, spiritum uero ad irascendum facilem quis poterit sustinere  ?

Ira non habet misericordiam, nec irrumpens furor.

Impetum concitati spiritus ferre quis poterit ?


IESUS SIRACH.

Cum iracundo non facias rixas .

Cor hominis immutat faciem illius, siue in bonum, siue in malum .

uestigium cordis boni, et faciem nonam, difficile inuenies et cum labore .

Non est caput nequius super caput colubri, et non est ira super iram inimici .

Memorare timoris Dei, et non irascaris proximo .

 Secundum enim ligna sylue, sic ignis exardescit; et secundum uirtutes hominis, sic iracundia illius erit .

Homo iracundus incendit litem

Zelus et iracundia minuunt dies, et ante tempus ad senectutem producunt.


AUGUSTINUS.

Furor incipiens ira est, et feruens in animo indignatio.

Ira est, cuius amaritudo et furor species sunt, que furore exstincto desiderat ultionem, et eum quem recepisse putat, uult ledere.


GREGORIUS.

Inde enim diabolus in alterius corde rixe malum  solet immittere, unde alium conspicit ad pietatis negotium excitari.

In nostro enim bono opere, aliquando cauendum est scandalum proximi, aliquando uero pro nichilo reputandum.

Quantum enim sine peccato possumus, uitare proximorum scandalum debemus.

Si autem de ueritate sumitur scandalum, utilius permittitur nasci scandalum quam ueritas relinquatur.


HIERONYMUS.

Si te preoccupauerit ira, mitiga illam.


EX LIBRO CLEMENTIS.

Ira illa mala est, ubi mentem turbat, ut rectum consilium perdat.

 Illa uero ira que malos punit, perturbationem mentis non infert.

Hec est enim iusta et necessaria iracundia, que unusquisque in iis in quibus errauit et perperam gessit, indignatur et semetipsum incusat.


EX uITIS PATRUM.

Oculi iracundi, turbulenti et sanguinei, sunt iracundi cordis nuntii.

uulpes inhabitat animam que memor est malitie, et bestie cubant in turbulentis corde.

Sicut enim palearum fumus conturbat oculum; sic memoria malitie in tempore orationis.

Iracundi oratio abominata thymiamata, et psalmodia iracunda sonus horribilis.

 Omnis enim boni impedimentum est tristitia.

Nimis tristans homo non mouet sensum ad diuine cogitationis intuitum, nec orationem mundam emittet aliquando.

uincula pedum impedimenta cursoris, et tristitia impedimentum est uisioni diuine: qui uinctus est a tristitia, iam superatus est ab aliis uitiis.

uentus ualidissimus non mouet turrem, et animam sine ira non mouet indignatio.

Aqua mouetur per uiolentias uentorum, et iracundus conturbatur a cogitationibus iracundis.

Qui linguam suam non tenuerit in tempore ire, nec passionem carnis sue poterit aliquando retinere.

Sicut Africus uentus in pelago ita furor uiri in corde.



CAPUT XX. De uana gloria.


CHRISTUS.

Attendite ne faciatis iustitiam uestram coram hominibus, ut uideamini ab eis .

Alioquin mercedem non habebitis apud Patrem uestrum .


PAULUS.

Qui gloriatur, in Domino glorietur .


SALOMON.

Ne glorieris in crastinum, ignorans quid superuentura pariat dies .

Laudet te alienus, et non os tuum; extraneus, et non labia tua .


IESUS SIRACH.


Noli te extollere in faciendo opere tuo .

Nolite querere ab homine ducatum, neque a rege cathedram honoris .

Non laudes uirum in specie sua, neque spernas nominem in uisu suo .

Non te iustifices ante Dominum, quoniam agnitor cordis ipse est .

In uestitu ne glorieris unquam, nec in die honoris tui extollaris .

Ante mortem non laudes nominem quemquam, quoniam in filiis suis agnoscitur uir .

In uanitate apprehenditur peccator et superbus .

 Ante sermonem non laudes uirum .

Hec enim tentatio est hominum .

Penes regem noli uelle uideri sapiens .

Curam habe de bono nomine, hoc enim magis proderit tibi, quam mille thesauri magni et pretiosi .

Bone uite numerus dierum, bonum autem nomen permanebit in eternum.


HIERONYMUS.

Non queras gloriam, et non dolebis cum ingloriosus fueris.

Qui laudari non appetit, nec contumeliam sentit.

Non ideo te bonum estimes, si bonus prediceris.

Nemo magis scire potest qui sis, sicut tu qui conscius tibi es.

 Quid enim tibi prodest dum malus es, si bonus prediceris?

Caue ne rumusculis hominum eleueris, ne offensus Deo, populorum laudes comedas.


GREGORIUS.

Sancti non solum gloriam supra modum suum omnino non appetunt, sed etiam hoc ipsum refugiunt quod se habere sciunt.

Tunc ueraciter hoc quod agit homo bonum est, quando ei placere concupiscit a quo est.

Qui bonum agere uidetur, et per hoc non Deo, sed hominibus placere desiderat, in uanum laborat.

Magnus ergo unusquisque esse studeat, sed tamen aliquo modo esse se nesciat, ne dum si sibi magnitudinem arroganter tribuit, amittat.

 Bono operi dum laus humana obuiat, mentes operantes immutat.

Per hoc quod agimus, laudes exterius non queramus.

Sic autem sit opus in publico, quatenus in tentatione maneat in occulto.

Qui enim accepta qualibet gratia, uanis suis laudibus nitorem glorie offerunt, quasi oleum uendunt.

Impinguat caput oleo peccatoris, cum demulcet mentem fauor adulationis.


ISIDORUS.

Qui eleemosynam uane glorie ex causa impertit, ex uirtute uitium facit.

Qui aliquod donum Dei quod meruit, in suam laudem conuertit, procul dubio uirtutem in uitium transfert.

 Non declinat ad dexteram qui non sibi, sed Deo tribuit bona que agit.

Inde se nonnulli esse iustos confidunt, unde maxime reprobantur.

Amator uane glorie, unde semper possit laudari, agere non quiescit.

Ille autem debet publicare bonum quod agit, qui perfecta humilitate fundatus, nulla elatione contingitur.

Cum enim causa iactantie pauper pascitur, etiam ipsum opus in peccatum conuertitur.

Fraudem facimus Deo, quoties de bono opere nostro nosmetipsos, non Deum laudamus.

 Prudentissimi autem uiri solerter discretio prospicit, ne bonum intemperanter agat, et de uirtute in uitium transeat.


EX uITIS PATRUM.

uana gloria uitium est, sine ratione et omni bono inserit se.

Lapis emissus non pergit ad celum, et oratio hominis sibi placentis non ascendit ad celum.

Noli applicare secretam abstinentiam, neque ostendas eam quasi in lumine, testibus multis: ut qui uidet in absconso Pater, reddat tibi in palam.

Non perdas labores propter humanam gloriam, neque futuram eternam gloriam tradas pro parua et temporali gloria.

Gloria enim humana in puluerem redigitur, et honor  eius exstinguitur super terram.

Gloria autem uirtutum glorificat in secula.



CAPUT XXI. fornicatione.


CHRISTUS.

Sint lumbi uestri precincti, et lucerne ardentes in manibus uestris .


PETRUS.

Iniqui luxuriantes, oculos habentes plenos adulterio, et incessabili delicto .


PAULUS.

Fugite fornicationem, fratres: omne peccatum quodcunque fecerit homo, extra corpus est; qui autem fornicatur in corpus suum, peccat .

 Fornicatores enim et adulteros iudicabit Deus .


SALOMON.

Fouea enim profunda est meretrix, et puteus angustus aliena. Insidiatur in uia quasi latro, et quos incantos uidet, interficit .


IESUS SIRACH.

Non des mulieri potestatem anime tue, nec ingrediatur in uirtute tua, et confundaris .

uirginem non conspicias, ne forte scandalizeris in decore illius .

Propter spem mulieris multi perierunt, et ex hac concupiscentia quasi ignis exardescit .

Qui se iungit fornicariis, erit nequam .

 Post concupiscentias tuas non eas, et a uoluntate tua auertere .

Qui tenet mulierem nequam, quasi qui apprehendit scorpionem .

Sicut sol oriens mundo in altissimis Dei, sic mulieris bone species in ornamentum domus eius .

Nequitia mulieris immutat faciem eius, et obcecauit uultum eius tanquam ursus .

Fornicatio mulieris in excellentia oculorum, et in palpebris illius agnoscitur .


AUGUSTINUS.

Si uerum est quod in te uiuit, fornicatio in te mortua est.


HIERONYMUS.

ue illis qui tunc habuerunt terminum luxurie,  quando uite.

Luxuria inimica Deo, perditio paterne hereditatis, uel substantie.

Fornicatio non solum conscientiam fornicatoris, sed et corpus maculat inter epulas et illecebras uoluptatum.

Etiam ferreas mentes libido domat.

Difficile enim inter delicias seruatur pudicitia.

Sine Cerere et Libero friget uenus.

Qui luxuriatur uiuus, mortuus est: ergo qui inebriatur mortuus et sepultus est.


GREGORIUS.

Unde satietate uenter extenditur, inde aculei libidinis excitantur.


ISIDORUS.


Fornicatio carnis adulterium est.

Fornicatio anime seruitus idolorum.

Luxuria uero carnis ideo notabilis hominibus est, quoniam statim per se turpis.

Sicut per superbiam mentis itur in prostitutionem corrupte libidinis, ita per humilitatem mentis saluabitur castitas carnis.

Principaliter his duobus uitiis diabolus humano generi dominatur, id est, superbia mentis et luxuria carnis.

Per hec enim duo uitia diabolus humanum genus possidet, dum mentem in superbiam erigit, uel per luxuriam carnem corrumpit.

Prima fornicationis oculorum tela sunt, secunda  uerborum sed qui non capitur oculis, potest uerbis resistere.

Qui delectationem refrenat libidinose suggestionis, non transit ad consensum libidinis.

Cito enim resistit operi, qui titillanti consensum non accommodat delectationi.

Si plus oblectat mentem delectatio fornicationis quam amor castitatis, adhuc in homine peccatum regnat.

Certe si amplius delectat pulchritudo intime castitatis, iam non regnat peccatum, sed regnat iustitia.

Omnis immunda pollutio, fornicatio dicitur: ex delectatione enim fornicandi uaria gignuntur flagitia, quibus regnum Dei clauditur, et homo separatur a Deo.

 Fornicatio maximi est sceleris, quia per carnis immunditiam templum Dei uiolat, et tollens membra Christi, facit membra meretricis.

Luxuriosa namque uita carnem cito debilitat, fractamque celeriter ducit ad senectutem.

Omnibus peccatis fornicatio maior est, quia fornicatio antecedit mala.

Melius est enim mori quam fornicari, uel libidine maculari.

Libido in infernum hominem mergit.

Libido in Tartarum hominem mittit.

Grauius libido urit quem occisum inuenerit.

Corpus enim labore fatigatum minus delectatur flagitio.

Otio enim dedito, cito luxuria subrepit.

 uacans cito luxuria preoccupatur.


CAESARIUS.

Contra reliqua uitia oportet nos omni uirtute resistere: contra libidinem uero non expedit repugnare, sed fugere.


EX uITIS PATRUM.

Castitas gignit abstinentiam, gastrimargia autem mater est incontinentie.

uiridis herba prope aquam nascens, et uitium libidinis in uisitationibus mulierum.

Magis approxima igni ardenti quam mulieri iuueni, cum et ipse sis iuuenis.

Nihil enim ualet eum mundum esse corpore, qui pollutus est mente.

Non enim estus hominis declinabit, nisi qui anime  motus ante comprehenderit.



CAPUT XXII. De perseuerantia.


CHRISTUS.

Qui autem perseuerauerit usque in finem, hic saluus erit .


PAULUS.

Nunc uere liberati a peccato, serui autem facti Deo, habentes fructum uestrum in sanctificationem, finem uero uitam eternam .


SALOMON.

Melior est finis orationis quam principium .

 Sta in testamento tuo, et in illo colloquere, et in opere mandatorum tuorum ueterasce .


HIERONYMUS.

Non queruntur in Christianis initia, sed finis; quia Paulus male cepit, sed bene finiuit.

Iude laudantur exordia; sed finis perditionis damnatur.

Cepisse multorum est, ad culmen uenisse paucorum.


GREGORIUS.

uirtus boni operis perseuerantia est.

Incassum quippe bonum agitur si ante terminum uite deseratur.

Ille bene immolat qui sacrificium boni operis usque in finem debite producit actionis.


ISIDORUS.


Tunc enim placet Deo nostra conuersatio, quando bonum quod inchoamus perseuerantissime complemus.

Bonum est ergo non cepisse, sed perfecisse uirtus est.

Non inchoantibus premium promittitur, sed perseuerantibus datur.

Semper in uita hominis finis querendus est: quia non respicit quales antea fuerimus Deus, sed quales circa finem uite exstiterimus.

Unumquemque enim Deus de suo fine, non de uita preterita iudicat.


CYPRIANUS.

Ex fine enim suo unusquisque aut iustificatur,  aut condemnatur.



CAPUT XXIII De securitate.


CHRISTUS.

uigilate ergo, quia nescitis qua hora Dominus uester uenturus est .

Omnibus dico, uigilate .


PETRUS.

Estote itaque prudentes, et uigilate in orationibus .


PAULUS.

Cum enim dixerint homines, Pax et securitas, tunc repentinus eis superueniet interitus .


HIERONYMUS.

 Cauendum est ne quod in nobis optimum est labatur in uitium.

Ideo nobis Dominus temporis sui celauit aduentum, ut penduli ob exspectationis incertum, semper iudicem nostrum credamus esse uenturum, quem, quando uenturus sit, ignoramus.

Omnis uita sapientis meditatio est mortis.

Si qua est presentis temporis letitia, ita est agenda, ut nunquam amaritudo sequentis iudicii recedat a memoria.

Plerumque enim hostis callidus mentem cum peccato supplantat: et cum de ruina afflictam respicit, securitatis pestifere blanditiis seducit.

Qui igitur mente securus est perpetratis iniquitatibus, ipse sibi testis est quia innocens non est.

 Cumque mens secura redditur in corpore, animus laxatur.

Cum bona, fratres, agitis, semper ad memoriam mala acta reuocate.

Ut cum caute culpa agnoscitur, nunquam de bono opere incaute animus letetur.

Horam uero ultimam Deus noster idcirco uoluit nobis esse incognitam, ut semper possit esse suspecta, ut dum illam uidere non possumus, ad illam nos sine intermissione preparemus.


ISIDORUS.

Neque iustus de sua iustitia confidat, neque de Dei misericordia desperet, sed habeat in corde spem pariter et metum: sic speret misericordiam, ut iustitiam metuat; sic sit spes indulgentie, ut metus  affligat.

Quamuis quisque sit iustus, nunquam necesse est ut in hac uita sit securus.

Quamuis sanctorum conuersatio probabilis sit, incertum tamen hominibus est quo sint fine destinati.

Nulla res de peccato securum faciat, quamuis penitentia peccatorum sit propitia, sine metu tamen homo esse non debet: quia penitentie satisfactio diuino tantum pensatur iudicio, non humano.

Neque unquam oportet penitentem habere de peccatis securitatem.

Nam securitas inducit negligentiam, negligentia autem sepe incautum facit hominem, et ad uitia transacta reducit.


ISIDORUS.

 Incertum namque est uniuscuiusque uite tempus, et idcirco festinandum est, ne forte subito mors repentina preueniat.


CAESARIUS.

Quantum sumus securi de preteritis, tantum simus solliciti de futuris.

Omnia enim crimina uel peccata cito ad nos reuertuntur, si non quotidie bonis operibus expugnentur.



CAPUT XXIu. De stultitia.


CHRISTUS.

Omnis qui audit uerba mea, et non facit ea, similis  est uiro stulto .


PAULUS.

Que stulta sunt mundi elegit Deus, ut confundat sapientes .

Sustinetis enim insipientes, cum sitis ipsi sapientes .


SALOMON.

Stulti ea que sunt sibi noxia cupiunt, et imprudentes odio habuerunt scientiam .

Stultus ceditur labiis, stultus labiis uerberatur .

Os autem stulti confusioni proximum est .

Qui stultus est, seruiet sapienti .

Homo uersutus celat scientiam, cor insipientium prouocabit stultitiam .

 Qui autem fatuus est, aperit stultitiam suam .

Cor stultorum dissimile erit .

Stultus pascitur imperitia .

Stultitia gaudium stulto .

Non decent stultum uerba composita, nec principem labium mentiens .

Expedit magis urse occurrere raptis fetibus, quam fatuo confidenti sibi in stultitia sua .

Quid prodest habere diuitias stulto, cum sapientiam emere non possit ?

Homo stultus plaudet manibus, cum spoponderit pro amico suo.

Stultus si tacuerit, putabitur sapiens: et si compresserit labia sua, intelligens .

 Os stulti, contritio eius: et labia illius ruina anime eius .

Stultitia hominis supplantat gressus eius, et contra Deum feruet animo suo .

Ne respondeas stulto iuxta stultitiam suam, ne efficiaris ei similis .

Quomodo pulchras frustra habet claudus tibias, sic indecens est in ore stultorum parabola .

Responde stulto iuxta stultitiam suam, ne sibi sapiens esse uideatur .

Sicut qui mittit lapidem in aceruum Mercurii, ita qui tribuit insipienti honorem .

Si contuderis stultum in pila, quasi ptisanas feriente desuper pilo, non auferetur ab eo stultitia eius .

 Stultus complicat manus suas .

In uita stultus ambulans, cum ipse insipiens sit, omnes stultos estimat .

Labia insipientis precipitabunt eum, initium uerborum eius stultitia et nouissimus oris illius error pessimus .


IESUS SIRACH.

Homines stulti non apprehendunt sapientiam, et non uidebunt illam .

Stultus acriter improperabit .

A facie uerbi parturit fatuus, tanquam gemitus partus infantis .

Sagitta infixa femori canis, sic uerbum in ore fatui .

 Datus insipientis non erit utilis tibi, oculi enim illius septemplices sunt: exigua dabit et multa improperabit, et apertio oris illius infamatio est .

Fatuo non erit amicus, et non erit gratia in bonis illius .

Qui enim edunt panem fatui, false lingue sunt .

Ex ore fatui reprobabitur parabola, non enim illam dicet in tempore suo .

Cor fatui quasi uas confractum, et omnem sapientiam non tenebit narratio .

Narratio fatui quasi sarcina in uia .

Compedes in pedibus, stulto doctrina .

 In ore fatuorum cor illorum, et in corde sapientum os illorum .

Confusio patris est de filio indisciplinato .

Qui docet fatuum, quasi qui conglutinat testam.

Cum stulto non multum loquaris, et cum insensato ne abieris .

Arenam, et sal et massam ferri, facilius est portare, quam hominem imprudentem, et fatuum, et impium.

Precordia fatui, quasi rota carri; et quasi axis uersatilis, sic cogitatio stulti .

Melior est homo qui abscondit stultitiam suam, quam qui abscondit sapientiam suam .

Labia insipientium narrabunt stultitiam .

 uerba autem prudentium statera ponderabuntur .

Non communices homini indocto, ne male de progente tua loquatur .


HIERONYMUS.

Stultiloquium enim et scurrilitas uel scyrrum non decent Christianum.

Decet autem sermonem eius sale esse conditum ut gratiam apud audientes habeat.

Quidquid enim amens loquitur, uociferatio et clamor est appellandum.


HILARIUS.

Stultus iuxta infirmitates suas sentit, et iuxta imbecillitatem nature sue sentit.


GREGORIUS.

 Sicut nec auris escas, nec guttur uerba agnoscit, ita nec stultus quisque sententiam sapientie intelligit.

Fatuum cum sapientibus in predicatione non suscipies, nec per eum qui implere non ualet, illi qui preualet obsistas.


ISIDORUS.

Nihil stultitia peius, nichil insipientia deterius, nichil ignauia turpius.

Ignorantia uitiorum nutrix est.

Ignorantia enim, quid sit culpa dignum non sentit.

Insipiens quotidie peccat.

Indoctus enim facile decipitur, stultus in uitium cito delabitur.



CAPUT XXu. De auaritia.


CHRISTUS.

Cauete ab omni auaritia, quia non in abundantia cuiusque uita eius est, ex his que possidet .


PAULUS.

Omnis fornicatio, et immunditia, et auaritia, nec nominentur in uobis 

Omnis fornicator, aut immundus, aut auarus , non habet hereditatem in regno Christi in Dei .


SALOMON.

Conturbat domum suam, qui sectatur auaritiam .

 Nullumque est iustitie in illo corde uestigium, in quo sibi auaritia facit habitaculum.

Qui autem odit munera, uiuet .

Auarus non impletur pecunia, et qui amat diuitias, fructus non capiat ex eis.

Auaro autem nichil est scelestius, nichil est iniquius quam amare pecuniam: habet enim animam suam uenalem.

Multos perdit aurum atque argentum .

Non sit porrecta manus tua ad capiendum, et ad dandum collecta.


AUGUSTINUS.

Sicut enim auaritia in infernum ponit, ita iugum Christi in celum leuare consueuit.


HIERONYMUS.

 Auaro tam deest quod habet, quam quod non habet.

Auaritia modum ignorat, et cum omnia deuoret, nescit penitus saturari.

Esurit semper et inops est, et cum feralibus dentibus uniuersa mundi regna discerpit, et se adhuc ieiunam confitetur.


GREGORIUS.

Impetiginem quoque habet in corpore, quisque auaritia uastatur in mente.

Si autem non possumus relinquere propria, saltem non concupiscamus aliena.

Ad auaritiam cor parentis allicit fecunditas prolis, eo enim ad habitum congregande hereditatis accenditur, quia multis heredibus fecundatur.


CYPRIANUS.


Auarus uir inferno est similis.


EX uITIS PATRUM.

Qui amat argentum, non uidebit scientiam; et qui congregat illud, obscurabitur.



CAPUT XXuI. De uirtutibus.


CHRISTUS.

Nemo qui faciat uirtutem in nomine meo, et possit cito male loqui de me .


PAULUS.

Non est enim in sermone regnum Dei, sed in uirtute .

Alii per Spiritum sanctum datur operatio uirtutum .

 Fides uestra non sit in sapientia hominum, sed in uirtute Dei .


SALOMON.

Noli prohibere benefacere eum qui potest, si uales et ipse benefacere .

Omni custodia conserua cor tuum, quia ex ipso uita procedit .


HIERONYMUS.

Multe sunt uirtutum species, que sectatoribus suis retribuunt regna celorum. Unum quidem iter, sed perueniendi multa compendia. Qui perficere studet, etiamsi gradum perfectionis attingat, semper tamen inuenit quod crescat, ut per dies singulos seipso melior fiat.

 Nemo potest et uirtutes simul et diuitias possidere.


AUGUSTINUS.

Imitatur uirtutem malitia, et zizania confundit frumentum.


AMBROSIUS.

Non potest mens regnum habere uirtutum, nisi prius excusserit iugum uitiorum.


GREGORIUS.

Scientia etenim uirtus est, humilitas autem custos uirtutis.

Sanctus quisque etiam cum peruersa mente requiritur, a bonitatis sue studio non mutatur.

In uia Dei socios habere desiderate.

Ille mentes supernos ciues aspiciunt, que cum uirtutum odoribus ad Deum per sancta desideria  proficiscuntur.

Cum uero adhuc in timore quis bona agit, a malo penitus non recessit.

Ex timore frequenter uitium pretermittitur, ex caritate autem uirtutes oriuntur, fides, spes, caritas.

Gaudeat in opus bonum, quod unaqueque uirtus administrat.


ISIDORUS.

Ad uirtutes difficile confugimus, ad uitia sine labore labimur.

Occulte uirtutes pro elatione sunt.

Grandes enim sudores patimur, ut ad celum conscendere ualeamus.

Sicut paulatim homo a minimis uitiis in maxima  proruit, ita gradatim ad ea que sunt excelsa consurgit.

Qui autem uirtutes inordinate comprehendere nititur, cito periclitatur.

Hec est causa in rerum natura, ut quicunque uelociter ad perfectum tendunt sine dubio celeriter finiantur.

Prius uitia stirpanda sunt in homine, deinde inserende uirtutes.

Nam coniungi non potest ueritas cum mendacio.

uis autem uirtutes tuas augere, publicare noli.


CYPRIANUS.

Nihil prodest uerbis proferre uirtutem, et factis destruere ueritatem.



CAPUT XXuII. De uitiis.


CHRISTUS.

Ab intus enim de corde hominum cogitationes male procedunt .

Adulteria, fornicationes, homicidia, furta, auaritia, nequitia, impudicitia, oculus malus, blasphemia, superbia, stultitia, omnia hec mala ab intus procedunt, et coinquinant hominem .


PAULUS.

Non ergo regnet peccatum in uestro mortali corpore, ut obediatis concupiscentiis eius .


SALOMON.

Iniquitates sue capiunt impium, et funibus peccatorum suorum constringitur .


AUGUSTINUS.


Nulla caro exsultat in Deo, que uiuit in uitiis.


HIERONYMUS.

Non purgantur mala uitiorum, nisi ex comparatione uirtutum.

Malo arboris nodo, malus clauus, aut cuneus infigendus est.

Non poterunt in die iudicii, aliorum uirtutes, aliorum uitia subleuare.

Circumdati enim uitiis, non possunt uidere uirtutes.

Omne uitium expelle ab anima tua, ut uirtutes anime consequi possis.

Nos uero amore uirtutum uitia superemus.

Omnes enim homines uitiis nostris fauemus: et  quod propria facimus uoluntate, ad nature ferimus necessitatem.


ISIDORUS

Recedens homo a Deo, statim uitiorum traditur potestati.

Ut dum patitur infesta uitia, reuertendo, unde cecidit, resipiscat.

Satis delicate se palpant, qui uolunt sine labore uitia superare.

Perfecte renuntiat uitio, qui occasionem euitat in perpetrando peccato.

uitia uero cordis tui reuela.

Nonnunquam hominem sua persequuntur, quia nimirum qui prius uolendo ea sibi fecit socia, postea sentit etiam nolens stimulosa dupliciter.

 Est autem criminis reus, qui et admittit scelera per uoluntatem et defendit ea per contumacie tumorem.

Inuicem sibi succrescunt uitia, ut dum unum abierit, succedat aliud.

Aliquando utiliter peccat in minimis uitiis, ut maior ac utilius caueantur.

ueraciter enim sanantur uitia, que uitia uirtutibus, non uitiis, excluduntur.


CAESARIUS.

uitia enim nostra hostes nostri sunt.


IN uITIS PATRUM.

Sicut pinguis terra germinat quod absconsum est in ea, sic et caro pinguis producit uitium.



CAPUT XuIII. De ebrietate.


CHRISTUS.

Attendite autem uobis, ne forte grauentur corda uestra crapula uel ebrietate, et curis huius uite .


PAULUS.

Nolite inebriari uino, in quo est luxuria .


SALOMON.

Luxuriosa res uinum, et tumultuosa ebrietas: quicunque in his delectatur, non erit sapiens .

Nec intuearis uinum quando flauescit, et cum splenduerit in uitro color eius: ingreditur blande, sed in nouissimo mordebit ut coluber, et sicut regulus uenena diffundit .

 Nullum secretum est ubi regnat ebrietas.


IESUS SIRACH.

Operarius ebriosus non locupletabitur, et qui spernit modica, paulatim decidit .

uinum et mulieres apostatare faciunt sapientes, et arguunt sensatos .

Sufficiens est homini erudito uinum exiguum, in dormiendo non laborabis ab illo, nec senties dolorem .

Diligentes uinum noli prouocare, multos enim exterminat uinum .

Amaritudo anime, uinum multum potatum .

Aequa uita hominibus, uinum in sobrietate .

Si bibas illud moderate, sobrius eris.

uinum in iocunditatem creatum est, non in ebrietatem  .

uinum moderate potatum sanitas est corporis et anime .

uinum multum potatum irritationem et iram, et ruinas multas facit .

Sicut ignis probat ferrum durum, sic uinum corda arguet .


HIERONYMUS.

Ubicunque saturitas atque ebrietas fuerit, ibi libido dominatur.

Religiosus nunquam uino redoleat, ne audiat illud Philosophi: Hoc non est osculum porrigere, sed propinare.

Quidquid inebriat, et statum mentis euertit, similiter fugiamus ut uinum.

 uentrem distentum cibo, et uino et potionibus irrigatum, uoluptas genitalium sequitur.

Quidquid est seminalium uoluptatum, est uenenum potatum.


AMBROSIUS.

Infirmum stomachum moderatus cibus et uinum confortat, ebrietas autem corpus debilitat.

Plerosque enim gula et abundantia uini turpiter in luxuriam seducunt.

uinum quippe non reputatur in usu, sed condemnatur in excessu.


ISIDORUS.

Ebrietas autem perturbationem gignit mentis furorem cordis, flammam libidinis.

 Ebrietas autem ita mentem alienat, ut ubi sit nesciat: unde etiam malum non sentitur quod ebrietate committitur.

Plerisque laus est multum bibere, et non inebriari. Audiant hi aduersum se dicentem prophetam: ue qui potentes estis ad bibendum uinum, et uiri fortes ad miscendam ebrietatem.

Non solum ex uino inebriantur homines, sed etiam ex ceteris potandi generibus que uario modo conficiuntur.


BASILIUS.

Sicut enim piscis se preparat ut glutiat escam, ita et ebriosus in uino suscipit inimicum.

uinum enim Dominus nobis ad letitiam cordis, non ad ebrietatem donauit.

 Plurimi namque homines per uinum maximam debilitatem contraxerunt, nec potuerunt consequi pristinam firmitatem, quia non temperauerunt gule ardorem.

Ebriosus putat se aliquid optimum habere, cum fuerit in precipitia deuolutus.

In omnibus te exhibe sobrium uite, sobrietas in omnibus exhibeatur Deo.



CAPUT XXIX. De decimis.


CHRISTUS.

Omnem decimam uestram distribuite, inferte omnem decimam in horreo meo, ut sit cibus in domo mea, et probate me in his, dicit Dominus .


PAULUS.

De filiis Leui sacerdotium accipientes, mandatum habent decimas sumere a populo, secundum legem, id est a fratribus suis .

Hilarem datorem diligit Deus .


SALOMON.

Alii diuidunt propria, et ditiores fiunt .

Alii rapiunt non sua, et semper in egestate sunt .


IESUS SIRACH.

In omni dato hilarem fac uultum, et in exsultatione sanctifica decimas .

Da Altissimo secundum datum eius, et in bono  oculo adinuentionem facito manuum tuarum: quoniam Dominus Deus noster retribuens est, et septies tantum reddet tibi .


AUGUSTINUS.

Decime enim tributa sunt egentium animarum: quod si decimas dederitis, non solum abundantiam fructuum recipietis, sed etiam sanitatem corporis consequemini.

Non eget Dominus Deus, non premium postulat, sed honorem.

Deus enim noster qui dignatus est totum dare, decimam a nobis dignatur repetere, non sibi, sed nobis sine dubio profuturam. Unde propheta dicit: Primitias are et uinee torcularis tui non tardabis offerre mihi .

 Si tardius dare peccatum est, quanto magis est non dedisse?

De militia, de negotio, de artificio, redde decimas.

Cum enim decimas dando, et ex terrenis celestia possis promereri, quare per auaritiam duplici te benedictione defraudas?

Hec est enim Domini iustissima consuetudo, ut si tu illi decimam non dederis, tu ad decimam reuoceris.

Dabis impio militi quod non uis dare sacerdoti.

Benefacere Deus semper paratus est sed hominum malitia prohibetur.

Decime enim ex debito requirantur, et qui eas dare noluerit, res alienas inuasit.

 Et quanti pauperes in locis ubi ipse habitat, illo decimam non dante, fame mortui fuerint, tantorum homicidiorum reus ante tribunal eterni iudicis apparebit, quia rem a Deo pauperibus delegatam suis usibus reseruauit.

Qui ergo sibi aut premium comparare, aut peccatorum desiderat indulgentiam promereri, reddat decimas Deo.

Unusquisque Christianus, et omnis ordo catholicorum etiam de nouem partibus studeat eleemosynam dare.



CAPUT XXX. De cupiditate.


CHRISTUS.


Quam difficile est confidentes in pecuniis in regnum Dei introire: difficile qui pecunias habet, in regnum Dei introibit .


PAULUS.

Radix omnium malorum est cupiditas: quam quidam appetentes, errauerunt a fide, et inseruerunt se doloribus multis .


SALOMON.

Semite omnis auari animas possidentium rapiunt .

Aque furtiue dulciores sunt, et panis absconditus suauior .

Statera dolosa abominatio est apud Deum, et pondus equum uoluntas eius .

 Suauis homini panis mendacii, postea implebitur os eius calculo .


IESUS SIRACH.

uiro cupido et tenaci, sine ratione est substantia .

Insatiabilis oculus cupidi in parte iniquitatis, non satiabitur, donec consumat arefaciens animam suam .

Qui edificat domum impendiis alienis, quasi qui colligit lapides suos in hieme .

Multi dati sunt in auri casus, et facta est in specie illius perditio illorum.


AMBROSIUS.

Porro cupiditas atque superbia, in tantum unum est malum, ut nec superbus sine cupiditate, nec sine  superbia possit cupidus inueniri.


ISIDORUS.

Graui enim dolore amittuntur, que cum magno amore habentur.

Minus autem amittendo dolemus, quod minus possidendo diligimus.

Gloriam temporalem sequentes, etsi nitidi sunt foris fulgore potentie, intus tamen uacui sunt elatione superbie.

Qui in appetendis honoribus seculi, aut prosperitatibus mundi instanter desudat laborare, hic et in futuro uacuus inuenietur a requie.

Nemo potest spiritualia bella suscipere, nisi prius carnis edomauerit cupiditates.

Non potest ad contemplandum Deum mens esse  libera, cum desideriis huius mundi et cupiditatibus inhiat.

Neque enim poterit alta conspicere oculus quem puluis claudit.

Omni peccato peior est auaritia, et amor pecuniarum.

Cupiditas omnium criminum mater est. Ergo si succiditur mater criminum, non pullulant cetere soboles peccatorum.

Nunquam satiari nouit cupiditas, semper auarus eget; quantumque magis acquirit, tantum amplius querit.

Plurimi potentes tanta cupiditatis rabie inflammantur, ut de confinibus suis pauperes excludant.

Non est mirum quod morientes in inferni ignibus  deportentur, si uiuentes flammam cupiditatis sue minime exstinxerunt.

Qui desiderio cupiditatis estuant, flatu diabolice inspirationis uruntur.


EUSEBIUS.

Pecunie cupiditas populorum corda mortalium superat, etiam fraternam necessitatem uiolat.


EX uITIS PATRUM.

Nihil prodest pecuniam non habere, si uoluntas fuerit possidendi.

Tantum habeamus, quantum necessitas poscit, non quantum cupiditas concupiscit.

Nihil prodest ei nuditas cui inest cupiditas.



CAPUT XXXI. De disciplina.


IOANNES.

Ego quos amo, castigo et arguo .


PAULUS.

Omnis autem disciplina in presenti uidetur non esse gaudii, sed meroris: postea fructum pacatissimum exercitatis per eam reddit iustitie .


SALOMON.

Audi, fili mi, disciplinam patris tui, et non dimittas legem matris tue, ut addatur gratia capiti tuo, et torques collo tuo .

Tene disciplinam, ne dimittas eam: custodi illam, quia ipsa est uita tua .

 Accipite disciplinam, et nolite abiicere eam.

Noli ergo arguere derisorem, ne oderit te .

Argue sapientem, et amabit te .

Qui diligit disciplinam, diligit scientiam .

Qui autem odit increpationem, insipiens est .

uia uite custodienti disciplinam .

Qui autem increpationes reliquerit, errat .

Egestas et ignominia ei qui deserit disciplinam .

Qui autem acquiescit arguenti, gloriabitur .

Stultus irridet disciplinam patris sui: qui autem custodit increpationes, astutior fiet .

Qui increpationes odit, morietur .

 Plus proficit una correctio apud prudentem, quam centum plage apud stultum .


IESUS SIRACH.

uir prudens et disciplinatus non murmurabit correptus .

Priusquam interroges, ne uituperes quemquam: et cum interrogaueris, corripe iuste .

Qui odit correptionem, minuetur uita .

Corripe amicum, sepe enim fit commissio, et non omni uerbo credas .

Est correptio mendax in ira contumeliosi .

Corripe proximum antequam commineris, et da locum timori Altissimi 

Peccator homo deuitat correptionem .

Qui odit correptionem, uestigium est peccatoris  .

Nam qui timet Deum, conuertetur ad cor suum .


AMBROSIUS.

Leniter castigatus exhibet reuerentiam castiganti: aspera autem increpatione offensus, nec increpationem recipit, nec salutem.

Sustenta equanimiter, ut infirmos, quos emendare non potueris, castigatos.

Blanda pietate portandi sunt qui increpari pro sua infirmitate non possunt.

Pro diuersitate peccantium, alii portandi, alii castigandi sunt, quia modus diuersus est peccatorum.

Tunc enim proteruos melius corrigimus, cum ea que bene egisse se credunt mala demonstrauimus.


GREGORIUS.


Sunt nonnulli qui increpationis uerba audiunt, et ad penitentiam redire contendunt, quia pene terrent quos alioquin premia non inuitant.

Audiat de regno quod amet, audiat de supplicio unusquisque quod timeat: ut si amor ad regnum non trahat, timor inuitet.


ISIDORUS.

Salubriter accipiunt iusti, quoties de suis excessibus arguuntur.

Plerumque mali, similes sibi in malo, defendunt.

Qui per blanda uerba castigatus non corrigitur, acrius necesse est ut arguatur.

Cum dolore enim abscindenda sunt que leniter sanari non possunt.

 Quia admonitus secreto, corrigi de peccato negligit, publice arguendus est, ut uulnus quod occulte sanari nescit, manifeste debeat emendari.

Palam sunt arguendi qui palam nocent, ut dum aperta obiurgatione sanantur, hi qui eos imitando deliquerunt, corrigantur.

Dum unus corripitur, plurimi emendantur.

Melius est ut pro multorum saluatione unus condemnetur, quam pro unius licentia multi periclitentur.



CAPUT XXXII. De fide.


CHRISTUS.

Omnia possibilia sunt credenti .

 Habete fidem Dei .

Qui non hesitauerit in corde suo, sed crediderit quia quodcunque dixerit fiat, fiet ei .

Qui credit in Filium Dei, habet uitam eternam .

Qui autem incredulus est Filio, non uidebit uitam, sed ira Dei manet super eum .


IACOBUS.

Quid proderit, fratres mei, si fidem quis dicat se habere, opera autem non habeat?

Nunquid poterit fides saluare eum ?

Fides sine operibus otiosa est .

Sicut enim corpus sine spiritu mortuum est, ita fides sine operibus mortua est .


PAULUS.

 uirtus enim Dei est, in salutem omni credenti .

Igitur qui ex fide sunt, benedicentur cum fideli Abraham .

In omnibus sumentes scutum fidei, et galeam salutis accipite, et gladium spiritus, quod est uerbum Dei .

Sine fide impossibile est placere Deo. Credere enim oportet accedentem ad Deum, quia est, et inquirentibus se remunerator sit .


SALOMON.

Fidem posside cum proximo in paupertate illius, ut et in bonis illius leteris .


AUGUSTINUS.

Si enim iustus est qui ex fide uiuit, iniquus est qui  non habet fidem.

Homini fideli, totus mundus diuitie; infideli autem nec ad modicum diuitie sunt.

Fidelibus nox in diem mutatur; infidelibus autem etiam ipsa lux tenebre fit: usque adeo preualet fides, ut homines super mare pedibus faciat ambulare.

Magna est fides, sed nichil prodest, si non habuerit caritatem.


HIERONYMUS.

Quid prodest si impie agens Deum uoce inuocas quem operibus negas?

Deus in bonis operibus fidelium non tantum considerat oblationis magnitudinem, quantum fide ueritatem.


GREGORIUS.


Ille enim uere credit qui exercet operando quod credit: per fidem namque ab omnipotenti Deo cognoscimur.

Quid prodest si eidem Redemptori nostro per fidem iungimur, si ab eo moribus disiungamur?


ISIDORUS.

Beatus est autem qui et recte credendo bene uiuit, et bene uiuendo fidem rectam custodit.

Christianus enim malus, dum secundum Euangelii doctrinam non uiuit, etiam ipsam fidem quam uerbo colit, oborta tentatione facile perdit.

Deus si creditur, merito inuocatur et queritur; ac per hoc tunc perfecte laudatur, quando et creditur.

 Fides nequaquam ui extorquetur, sed ratione atque exemplis suadetur in corde.

Respicit Deus fidem, ubi se non possunt homines excusare: fides enim que corde retinetur confessione oris ad salutem profertur.

Multi fidem Christi ex corde non amant, sed humano terrore, eamdem per hypocrisim tenere se simulant: et qui esse non possunt aperte mali, per terrorem ficte noscuntur boni.



CAPUT XXXIII. De spe.


PAULUS.

Nos ipsi primitias spiritus habentes, exspectamus redemptionem: spe enim salui facti sumus .

Spes autem que uidetur, non est spes .

 Nam quod uidet quis, quid sperat ?

Si autem quod non uidemus speramus, per patientiam exspectamus .


IACOBUS.

Qui enim hesitat, similis est fluctui maris, qui a uento mouetur et circumfertur .


SALOMON.

Exspectatio iustorum, letitia: spes impiorum peribit .

Spes que differtur, affligit animam .


ORIGENES.

Neque salus esse cuiquam potest, nisi prius sibi propitium faciat Dominum.


ISIDORUS

Qui male agere non desistunt, uana spe indulgentiam  de Dei pietate requirunt, quam recte quererent, si ab actione praua cessarent.

Metuendum ualde est ut neque per spem uenie, quam promittit Deus, perseueranter peccemus; neque quia iuste peccata distringit, ueniam desperemus: sed, utroque periculo euitato, et a malo declinemus, et de pietate Dei ueniam speremus.

Omnis quippe iustus spe et formidine nitet; quia nunc illum ad gaudium spes erigit, nunc ad formidinem terror gehenne adducit.

Qui enim ueniam de peccato desperat, plus de desperatione quam de commisso scelere se damnat.

Desperatio auget peccatum.

Desperatio peior est omni peccato.

 Corrige igitur teipsum, et indulgentie habeto spem.

Nulla tam grauis est culpa, que non habeat ueniam.

Nulla te securitas deceptum a penitentie intentione suspendat.

Incessanter in corde tuo spes et formido consistant, pariter sint in te timor atque fiducia.



CAPUT XXXIu. De gratia.


CHRISTUS.

Gratis accepistis, gratis date .

Gratia et ueritas per Iesum Christum facta est .


PAULUS.

Ubi autem abundauit peccatum, superabundauit  gratia: ut sicut regnauit peccatum in mortem, ita et gratia regnet per iustitiam in uitam eternam 

Stipendia enim peccati, mors; gratia autem Dei, uita eterna .

Unicuique autem nostrum data est gratia secundum mensuram donationis Christi .


SALOMON.

Qui bonus est, a Domino hauriet gratiam .

Oculi tui uias Domini custodiant, ut addatur gratia capiti tuo.

Gratia datur in conspectu omnis uiuentis.

Est datus, cui non est utilis; et est datus, cui retributio duplex est


GREGORIUS.

 Dominus qui talenta contulit, rationem positurus redit: quia is qui nunc pie spiritalia dona tribuit districte in iudicio merita exquiret.

Bonum quod in tranquillitate sumitur, in tribulatione manifestatur.

Sunt namque nonnulli qui donum intelligentie perceperunt, sed sola que carnis sunt, sapiunt.


ISIDORUS.

Interdum peccantibus nobis, sua Deus dona retrahit, ut ad spem diuine propitiationis mens humana consurgat.

Ab illo enim nobis omnia bona, gratia preueniente, donantur.

Profectus hominis donum Dei est, nec a se potest quisquam, sed a Domino corrigi. Non enim quidquam  boni habet proprium homo, cuius uia non est eius.

Cum quisque aliquod donum Dei accipit, non appetat amplius quam quod meruit, ne dum alterius membri officium arripere tentat, id quod meruit perdat.

Conturbat enim corporis ordinem totum, qui non suo contentus officio subripit alienum.

Quod enim sapientes sumus, quod diuites, quod potentes existimus, non alterius, sed potius diuino munere sumus.

Utamur ergo optime diuinis beneficiis, quatenus et Deum non peniteat dedisse, et nobis accepisse sit utile.

In diuisione bonorum diuersi percipiunt diuersa  Dei munera, non tamen conceduntur uni omnia, ut sit pro utilitatis studio, quod alter admiretur in altero. Item dicit: Munera gratiarum alia isti, alia uero donantur illi, nec dantur ita habere uni, ut non egeat alterius.

Auferre Deus dicitur homini donum quod homo non habuit, id est, quod accipere non meruit.


EUSEBIUS.

Sicut gratia gratis accipitur a Deo, ita gratis eadem ministretur.



CAPUT XXXu. De discordia.


CHRISTUS.

Omne regnum diuisum contra se desolabitur: et  omnis ciuitas uel domus diuisa contra se non stabit .

Necesse est enim ut ueniant scandala .

uerumtamen ue homini illi per quem scandalum uenit .


PAULUS.

Omnia quidem munda sunt, sed malum est homini qui per offendiculum manducat .

In pace autem uocauit nos Deus .

Non enim dissensionis est Deus, sed pacis .

Pax fratribus, et caritas cum fide, a Deo Patre et Domino Iesu Christo .


SALOMON.

Abominatio est Domino labia mendacia: qui autem  fideliter agunt, placent Deo .

uir iracundus prouocat rixas: qui patiens est, mitigat suscitatas .

Homo peruersus suscitat lites, et uerbosus separat principes .

Semper iurgia querit malus, angelus autem crudelis mittetur contra eum .


GREGORIUS.

Deus quippe in unitate est, et illi eius gratiam habere merentur qui se ab inuicem per sectarum scandalum non diuidunt. Munus enim non accipitur, nisi ante discordia ab animo pellatur.

Quam grauis est culpa discordie, pro qua nec munus accipitur.

Quidquid enim proteruus uel indignus amicus protulerit,  obiurgantis furor est, non dilectio correctionis.

Quale iam est misericordie sacrificium, quod cum discordia proximi offertur?



CAPUT XXXuI. De iuramento.


CHRISTUS.

Audistis quia dictum est antiquis: Non peierabis .

Reddes autem Domino iuramenta tua .

Ego autem dico uobis, non iurare omnino, neque per celum, neque per terram .

Sit autem sermo uester: Est est, Non non .

Quod autem his abundantius est, a malo est .

 Qui iurat in celo, iurat in throno Dei, et in eo qui sedet super eum .


PAULUS.

Homines enim per maiorem sui iurant, et omnis controuersie eorum finis ad confirmationem iuramentum est .


SALOMON.

Qui autem mentitur testis est fraudulentus .

Iurationi non assuescat os tuum .

uir multum iurans replebitur iniquitate, et non discedit a domo illius plaga .

Si in uacuum iurauerit uir, non iustificabitur .

Indisciplinate loquele non assuescas os tuum: est enim in illa uerbum peccati .


ISIDORUS.


Sicut mentiri non potest qui non loquitur, sic periurare non poterit qui non appetit iurare.

Non est contra Dei preceptum iurare, sed dum usum iurandi facimus periurii crimen incurrimus.

Nunquam ergo iuret, qui periurare timet.

Multi ut fallant periurant, ut per fidem sacramenti fidem faciant uerbi, sicque fallendo, dum periurant et mentiuntur, homines decipiunt.

Interdum et falsis lacrymis seducti, decipimur: et credimus dum plorant, quibus credendum non erat.

Plerumque sine iuramento loqui disponimus, sed incredulitate eorum qui non credunt quod dicimus iurare compellimur.

Talique necessitate iurandi consuetudinem facimus.

 Sunt multi ad credendum pigri, qui non mouentur ad fidem uerbi.

Grauiter autem delinquunt, qui sibi loquentes iurare cogunt.

Quacunque arte uerborum quis iuret, Deus tamen, qui conscientie testis est, ita hoc accipit, sicut ille cui iuratur, intelligit.

Dupliciter autem reus fit, qui et Dei nomen in uanum assumit, et proximum dolo capit.

Non est obseruandum iuramentum, cum malum incaute promittitur: ueluti si quispiam adultere perpetim cum ea permanendi fidem polliceatur. Tolerabilius est enim non implere sacramentum, quam permanere in stupri flagitio.



CAPUT XXXuII. De cogitationibus.


CHRISTUS.

Beati mundo corde, quoniam ipsi Deum uidebunt .

Ab intus enim de corde hominum cogitationes male procedunt, adulteria, fornicationes, homicidia, furta, auaritie, nequitie, impudicitia, oculus malus, blasphemia, superbia, stultitia .

Omnia hec mala ab intus procedunt, et coinquinant hominem.


PETRUS.

Charissimi, obsecro uos, tanquam aduenas et peregrinos, abstinere uos a carnalibus desideriis, que militant aduersus animam .


PAULUS.


Charitas non cogitat malum, non gaudet super iniquitatem, congaudet autem ueritati .

Caro et sanguis regnum Dei non possidebunt .

Charissimi, mundemus nos ab omni inquinamento carnis et spiritus, perficientes sanctificationem in timore spiritus.

Dico autem spiritu ambulate, et desideria carnis non perficietis .


SALOMON.

Qui autem confidit in cogitationibus suis, impie agit .

Cogitationes iustorum, iudicia: consilia impiorum fraudulenta .

 Dolus in corde cogitantium mala .

Abominatio est a Domino cogitatio mala .

Reuela Domino opera tua, et dirigentur cogitationes tue .

Qui attonitis oculis cogitat praua, mordens labia sua perficit malum .

Non preterit Dominum omnis cogitatus, et non abscondit se ab eo ullus sermo .

In cogitationibus enim impii interrogatio erit .

Impii autem secundum que cogitauerunt, correptionem habebunt .

Corpus autem quod corrumpitur, aggrauat animam: et deprimit terrena habitatio sensum multa  cogitantem .

Non est cogitatus impiorum prudentia.

Qui minoratur corde, cogitat inania, et uir imprudens et errans cogitat stultitiam .

Ante tempus ad senectutem ducit cogitatus.


AUGUSTINUS.

Nemo potest a diabolo decipi, nisi qui prebere uoluerit sue uoluntatis assensum.


HIERONYMUS.

Potestas quippe diaboli, non in temeritate illius atque iactantia, sed in tua est uoluntate.

Diabolus per ea que patere uidet, aut certe non firmiter clausa, querit irrumpere, et ad ipsam arcem cordis et anime peruenire.

Sola pietatis causa est, ubi carnis nulla notitia est.

 Non sinas cogitationes malas in corde tuo crescere.


HILARIUS.

Non omnes cogitationes nostre male per diaboli instigationem excitantur, sed aliquoties et nostro nutu emergunt: bone autem cogitationes semper a Deo sunt.


GREGORIUS.

Sicut capite reguntur membra, ita cogitationes mente disponuntur.

Dum enim in cogitatione uoluntas non reprimitur, etiam in agnitione dominatur.

Omnia enim corda scrutatur Dominus, et uniuersas mentium cogitationes intelligit.

Maligni quippe spiritus undique animam angustant,  quando ei non solum operis, uerum etiam cogitationis, atque insuper locutionis iniquitates replicant.

Tunc enim in capite oculos habemus, cum uitam Redemptoris nostri tacita cogitatione conspicimus.

Quid prodest quod contra hostium insidias tota ciuitas custoditur, si unum foramen apertum relinquatur, unde ab hostibus intretur.

Omne enim quod subtiliter cogitamus, quasi mente coquimus.

Quia ergo in pace subigere carnis desideria nolumus, quomodo in bello pro Deo ipsam carnem daremus?

Mens nostra a carnali delectatione abigenda est, et a carnis cura necessaria abscindenda non est?


ISIDORUS.


Bipertita est causa peccandi, id est, operis et cogitationis: quorum unum dicitur iniquitas, quod opere geritur; aliud iniustitia, quod cogitatione admittitur.

Prius autem actio resecanda est, postea cogitatio.

Prius praua opera, postmodum desideria

uicissim enim et a cogitatione opera procedunt, et ab opere cogitatio nascitur.

Quamuis ab opere malo quisque uacet, pro solius tamen praue cogitationis malitia non erit innocens.

Non enim solum factis, sed et cogitationibus delinquimus, si eis illicite occurrentibus delectemur.

Non est timendum, si bona et mala in cogitationem ueniant: sed magis gloriandum est, si mens  mala a bonis intellectu rationis discernat.

Nihil iuuat quod inter bonum et malum sensu prudentiori discernimus, nisi opere aut mala cogitata caueamus, aut bona intellecta faciamus.

In ipso cogitationis initio resiste, et euades cetera.

Si separaueris cogitationes a corde, non prorumpent in opera.

Si cogitationibus non consenseris, operi cito resistes.

Non enim potest corpus corrumpi, nisi prius corruptus sit animus.

Nihil potest caro facere, nisi quod uoluerit animus.

Munda enim a cogitatione animum, et caro non  peccabit: melius est ut uites uitium quam ut emendes.


EX LIBRO CLEMENTIS.

Diabolus enim, nisi quis uoluntatibus eius se sponte subdiderit, potestatem aduersus hominem non habebit.


EX uITIS PATRUM.

Sicut ignis tepefacit ceram, ita et uigilie bone cogitationes pessimas.



CAPUT XXXuIII. De mendacio.


CHRISTUS.

Non falsum testimonium dices .


PAULUS.

 Deponentes omne mendacium, loquimini ueritatem unusquisque cum proximo suo .

Nolite mentiri inuicem, exspoliantes uos ueterem hominem cum actibus suis, et induentes nouum, eum qui renouatur in agnitionem Dei secundum imaginem eius qui creauit eum .


SALOMON.

Qui autem mentitur, testis est fraudulentus .

Qui autem testis est repentinus, concinnat linguam mendacii .

Abominatio est Domino labia mendacia .

Qui autem fideliter agunt, placent illi .

Liberat animam testis fidelis; profert mendacia uersipellis .

 Testis fidelis non mentietur, profert mendacia testis dolosus. .


IESUS SIRACH.

Non accipias aduersus animam tuam mendacium .

Noli amare mendacium aduersus fratrem tuum, neque in amicum similiter facias .

Noli uelle mentiri omne mendacium: assiduitas enim illius non est bona .

Responsum obscurum in uacuum non ibit, os autem quod mentitur occidit animam .


HIERONYMUS.

Mendaces faciunt ut nec uera dicentibus credatur.


ISIDORUS.

Sepe uera premittit qui falsa dicturus est, ut cum  primum acquisierit fidem, ad reliqua mendacia audientes credulos faciat.

Multis uidentur uera esse que falsa sunt, et ideo non ex Deo, sed ex suo mendacio loquuntur.

Plerumque a ueritate incipit qui falsa confingit.

Latent sepe uenena circumdata melle uerborum: et tandiu deceptor ueritatem simulat, quousque fallendo decipiat.

Summopere cauendum est omne mendacium: omne quoque genus mendacii magnopere fuge.

Omne quod a ueritate discordat, iniquitas est.

Esto in uerbo uerax, neminem mendacio fallas.

Non aliud loquaris, aliudque facias.

Non aliud dicas, et aliud in animo teneas.

Assiduitas iurandi periurii consuetudinem facit.

 Sine consideratione uero non promittas.

Quod non potes facere, non pollicearis.

Multum reus eris, si non reddas quod noueris.

ueritas angulos non habet, nec querit usuras.

Quod incaute uouisti, non facias; impia est promissio que scelere adimpletur.



CAPUT XXXIX. De monachis.


MOSES.

Cum uoueris uotum Domino Deo tuo, non tardabis reddere, quia requiret illud Dominus Deus tuus .


PAULUS.

Omnis enim qui in agone contendit, ab omnibus se abstinet .

 Et ille quidem, ut corruptibilem coronam accipiat, nos autem incorruptam .

Nemo militans Deo, implicat se negotiis secularibus, ut ei placeat cui se probauit .


SALOMON.

Semita iustorum declinat mala: custos autem anime sue seruat uiam suam .


HIERONYMUS.

Nunquam de ore monachi turpis aut lasciuus sermo egrediatur.

His enim signis libidinosus animus ostenditur, et per exteriorem hominem interioris hominis uitia demonstrantur.

Monachus non desideret urbium frequentiam, quia de singularitate censetur.

 Monachus sit uigil sensu, ne uanis cogitationibus polluatur.

Amet scientiam Scripturarum, et carnis uitia non amabit.

Episcopi imitantur apostolos, et monachi perfectos Patres: ut quorum honorem possident, habere nitantur et meritum.

Monachus habeat simplicitatem columbe, nec cuiquam machinetur dolos.

Habeat et serpentis astutiam, ne aliorum supplantetur insidiis.

Monachus teneat humilitatem ueram.

Monachus qui Christum desiderat, nichil aliud indagat, sed est ei cella pro paradiso, uaria Scripturarum dona discerpit, his utitur deliciis, harum  fruitur amplexu.

Ille uerus est monachus qui aurum contemnit, et Scripturas sectatur; et cum in paupertatem incidit, ornatior instat ornatu.

Monachis specialis expetenda est solitudo, ex urbe habitatio facienda.

Non queras in monacho glorie nitorem, sed animi pietatem.

Quidquid in monachos dicitur, redundat in clericos.

Aduersum nos loquaces, pro se muti.

Monachus cum corpore clausa cellula lateat, lingua per orbem non discurrat.


GREGORIUS.

Ipsi dispensationibus terrenis inseruiant, quos dona  spiritualia non exornant.

Qui penetrare ad intima nequeunt, saltem necessaria foris operentur.

Monachus qui intra possessionem querit, monachus non est.


ISIDORUS.

Tunc se quisque monachum iudicet, cum se minimum existimauerit cunctis.


BASILIUS.

Celeste enim donum accipit monachus qui terrenos actus a semetipso proiicit, nec implicat se negotiis secularibus militans Deo.


EX uITIS PATRUM

Monachus enim non solum propterea dicitur quia  uxorem non habet, sed religioni Dei, et seruitio ipsius mancipatus est: cura illi est quemadmodum seculo non placeat, quia magis elegit castitatem, que Deo cure est, et Spiritus sancti habitatio.

Monachus, si uentrem suum et linguam contineat, et uacationem non fecerit, confidat quia non morietur in eternum.

Monachus edens multum, et operans multum, non confidat in hoc.

Qui autem parum edit, etiamsi parum operetur, confidat, et uiriliter agat, non perdet mercedem suam.

Qui uult edificare domum, multa procurat, ut possit perficere opus suum: ita monachum multam curam habere oportet, ut possit opus Dei perficere.

 Quanti monachorum, dum patris matrisque non miserantur, suas animas perdiderunt?

Melior est secularis mansuetus, quam monachus animosus et iracundus.

Melior est secularis infirmitas seruiens fratri, super monachum non miserentem proximo suo.

Monachus bilinguis turbat fratres.

Fidelis autem requiem adducit.

Pallor enim cum humilitate, et maceries, decus est monachi.

Si potueris iniuriari ac tacere, et affici conuiciis, et portare, magna est hec res super alia mandata.


EPHRAEM.

Sicut enim sata in bona terra culta, sic anima monachi fructificans cogitationibus diuinarum Scripturarum.

 Sicut lampas lucida in loco tenebroso refulgens, sic monachus mente sobria, in corde peruigil, in tempore psalmodie sue et orationis.

Sicut pondus salis deprimit infirmum, sic somnus deprimit monachum in oratione.

Sicut uermis corrumpit lignum, sic inuidia corrumpit animam monachi.

Sicut tinea exterminat uestimentum, sic detractio animam monachi.



CAPUT XL. De detractione.


PAULUS.

Omnia autem facite sine murmurationibus et hesitationibus,  ut sine querela sitis, et simplices filii Dei sine reprehensione .


IACOBUS.

Nolite detrahere alterutrum, fratres mei; qui detrahit fratri aut qui iudicat fratrem suum detrahit legi, et iudicat legem .


SALOMON.

Remoue a te os prauum, et detrahentia labia procul sint a te .

Qui detrahit alicui rei, ipse sese in futurum obligat .

Qui autem timet preceptum, in pace uersatur .

Cum detractoribus ne commiscearis: quoniam repente consurget perditio illorum, et ruinam utriusque  quis nouit ?

Tumultus murmurationum non abscondetur .


AUGUSTINUS.

Ne ergo detrahas, nec audias detrahentem.


HIERONYMUS.

Nunquam ulli detrahes. Accusamus sepe quod facimus, et contra nosmetipsos nostra uitia inuenimus.

Noli detrahere, sed uerum dicere.

Caue ne linguam aut aures habeas prurientes: id est, ut nec ipse aliis detrahas, aut alios detrahentes audias.

Malorum quoque solatium est bonos capere, dum peccantium multitudine putant minui peccata.


GREGORIUS.


Celorum etenim regnum nullus murmurans accipit, nullus qui accipit murmurare potest.


ISIDORUS.

Non detrahas peccanti, sed condole.

Quo in alio detrahis, in te potius pertimesce.

Detractores omnes reprehendunt, omnes uituperant.

Quando alii detrahis, teipsum discute.

Quando alium mordes, tua peccata redargue.

Non alterius delicta, sed tua propria cerne.

Nunquam detrahes, si te bene perspexeris.

Uterque simile crimen impendit, et qui detrahentem audit, et is qui detrahit.


EX uITIS PATRUM.

 Melius est comedere carnem, et uinum bibere. quam contemnere in uituperatione fratrem suum.

Sicut susurrans serpens Euam de paradiso expulit, sic qui detrahit fratri suo, non solum suam, sed etiam audientis animam perdit.



CAPUT XLI. De uoluntate.


CHRISTUS.

Si quis Dei cultor est, et uoluntatem eius facit, hunc exaudit Deus .


PAULUS.

Si uoluntas prompta est, secundum quod habet accepta est, non secundum quod non habet .

 Quemadmodum promptus est animus uoluntatis, ita sit et perficiendi .

Nolite fieri imprudentes, sed intelligentes que sit uoluntas Domini.


SALOMON.

Abominabile est Domino prauum cor; uoluntas eius est in iis qui simpliciter ambulant .


AUGUSTINUS.

Omnibus enim erit in uoluntate quod unusquisque habebit in retributione.

Omne opus precedit uoluntas nostra, dum cogitamus quod operari debemus.

Nihil enim aliud nostrum querit Deus, nisi uoluntatem bonam.

Malum proprii arbitrii, germinatio est uoluntatis.


GREGORIUS.


Ante Dei namque oculos nunquam est uacua manus a munere, si cordis arca repleta fuerit bona uoluntate.

Bonum ergo opus nobis sit in uoluntate, nam ex diuino adiutorio erit in perfectione.

Illic coactus patitur tenebras ultionis, qui hic libenter sustinuit tenebras uoluntatis.

uoluntas autem bona est, sic aduersa alterius sicut nostra pertimescere: nulli quod tibi iuste impendi desideras, denegare: necessitati proximi iuxta uires occurrere, et prodesse etiam ultra uires uelle.

Semper inuidia a bona uoluntate discordat.

Deus enim per multas uoluntates aliorum in aliis multa operatur bona.


CYPRIANUS.


Nec excusat oppressum necessitas criminis, ubi crimen est uoluntatis.



CAPUT XLII. De indumentis.


CHRISTUS.

Corpus uestrum plus est quam uestimentum .

Qui duas tunicas habet, det non habenti: et qui habet escas, similiter faciat .


PAULUS.

Habentes autem alimenta, et quibus tegamur, his contenti simus .


SALOMON.

 Fallax gratia, et uana est pulchritudo .

Omni tempore uestimenta tua sint candida, et oleum de capite tuo non deficiat .


AUGUSTINUS.

uestis autem tibi pura circumdetur, non ad pulchritudinem, sed propter necessarium tegumentum, ne dum exquisitis indumentis uestiris, in alteram turpitudinem cadas.


HIERONYMUS.

Plumarum mollities iuuenilia membra non foueat.

Quidquid enim corpora nostra defendere potest, et humane succurrere imbecillitati, hoc una appellanda est tunica.


GREGORIUS.

Nemo quippe uestimenta pretiosa, nisi ad inanem  gloriam querit, uidelicet, ut honorabilior ceteris uideatur.

Nemo uult pretiosis uestibus ibi indui, ubi ab aliis non possit uideri.

Pro sola enim inani gloria uestimentum pretiosum queritur.


EPHRAEM.

Ornatus quippe uestium indicat qualiter ea que eterna sunt sapiamus, et per studium clarioris amictus, ab eterna claritate nudi esse dignoscamur.

Lauare faciem, manus ac pedes impensius, seruos nos indicat esse uitiorum.


BASILIUS.

Dum enim nimis ornatum corporum conspicimus, corporis et anime offendimus creatorem.



CAPUT XLIII. De misericordia.


CHRISTUS.

Beati misericordes, quoniam ipsi misericordiam consequentur .

Estote misericordes, sicut et Pater uester celestis misericors est .


PAULUS.

Estote autem inuicem benigni, et misericordes: induite uos, sicut electi Dei sancti et dilecti, uiscera misericordie .

Exerce teipsum ad pietatem.

Nam corporalis exercitatio ad modicum utilis est, pietas autem ad omnia utilis .


MOYSES.


Non negabis mercedem tuam egenis et pauperibus .


SALOMON.

Misericordia et ueritas non te deseret; benefacit anime sue uir misericors .

Qui autem crudelis est, propinquos abiicit .

Clementia preparat uitam, misericordia et ueritas preparant bona .

Misericordia et ueritas custodiunt regem, et roboratur clementia thronus eius .

Facere misericordiam et iudicium, magis placet apud Deum quam uictime .


IESUS SIRACH.

In iudicando esto pupillis misericors ut pater  .

Omnis misericordia faciet locum unicuique secundum meritum suorum operum .

Quam magna misericordia Dei, et propitiatio illius conuertentibus ad se .

Miseratio hominis circa proximum suum .

Misericordia autem Dei super omnem carnem .

Qui misericordiam habet, docet et erudit, quasi pastor gregem suum custodit .

Qui facit misericordiam, offert sacrificium .


AUGUSTINUS.

Oportet quippe etiam eum qui misericordiam requirit,  et ipsum pro salute sua aliquid elaborare.

Inuenire possumus misericordiam, sed in anima conturbata et spiritu humilitatis.

In exitu tuo cogita Deum, et in testamento tuo relinque pauperibus: tu illuc uades, et opera tua hic permanent.


GREGORIUS.

Ubi misericordia queritur sine controuersia, salus est.

Disciplina sine misericordia multum destituitur, si una sine altera teneatur.


CYPRIANUS.

Neque enim Dei misericordiam promereri poterit, qui misericors ipse non fuerit.

Neque enim impetrabit a diuina pietate aliquid in  precibus, qui ad preces pauperis non fuerit humanus.


ISIDORUS.

Misericordia a compatiendo aliene miserie uocabulum sortita est.

Nullus autem in alio esse misericors potest, qui praue uiuendo in se misericors non est.



CAPUT XLIu. De compassione proximi.


CHRISTUS.

Omnia ergo quecunque uultis ut faciant uobis homines, ita et uos facite illis: hec est enim lex et prophete .


PAULUS.


Gaudete cum gaudentibus, flete cum flentibus .

Necessitatibus sanctorum communicantes, per caritatem seruite inuicem .

Si preoccupatus fuerit homo in aliquo delicto, uos spirituales estis, instruite huiusmodi in spiritu lenitatis: considerans teipsum, ne et tu tenteris .

Suscipite infirmos, patientes estote ad omnes.


SALOMON.

Qui despicit proximum suum, peccat .

Eadem posside cum proximo in paupertate illius, ut et in bonis illius leteris .

In tempore tribulationis permane fidelis, ut in hereditate  illius heres sis .

Perde pecuniam propter fratrem et amicum .

Ne auertas faciem tuam a proximo tuo .

Qui foueam fodit proximo, in illam cito decidit: et qui statuit lapidem proximo, offendit in eo .

Qui laqueum alteri ponit, peribit in illo .


ORIGENES.

Si quis ea que uidet in delicto proximi sui, uel non indicat, uel in testimonio uocatus non que uera sunt dixerit, pena commissi reuoluitur ad conscium.


GREGORIUS.

Compassioni enim proximi plerumque obsistit  pietas falsa.

Qui enim dolorem excipit in aliena necessitate, crucem portat in mente.

Neque enim aliter Redemptoris nostri membra efficimur, nisi inherendo Deo, et compatiendo proximo.

Crux quippe a cruciatu dicitur: et duobus modis crux tollitur, cum aut per abstinentiam crucem Domini baiulamus, aut per compassionem proximi, necessitatem illius nostram putamus.

Nam si hec quisque pro temporali mercede exhibet, crucem quidem baiulat, sed ire post Dominum recusat.

Duobus enim modis crux tollitur: cum aut per  abstinentiam affligitur corpus, aut per compassionem proximi affligitur animus.

Compassionem quippe homini debemus, et rectitudinem a uitiis in eo desiderare oportet, ut in uno eodemque homine et diligamus bonum quod factum est, et persequamur mala que fecit: ne dum culpas incaute remittimus, non tam per caritatem compuncti, sed per negligentiam ueniam concessisse uideamur.

Hoc ergo nos debemus exhibere proximis quod indignis nobis a Creatore nostro conspicimus exhiberi.

Minus proximum amare conuincitur, qui non cum eo in necessitate illius, etiam ea que sibi sunt partitur.

 Nulla que possumus fratribus impendere bona, recusemus.

Inde enim ei qui est super omnia, propinquamus, unde nos per compassionem proximi etiam sub nosmetipsos deponimus.

Quantum plus per compassionem proximi affligimur, tantum altius Deo propinquamur.

Quisquis malos non tolerat, ipse sibi per intolerantiam suam testis est quia bonus non est.

Bonus non fuit quem malorum prauitas non probauit.

Ferrum nostre anime nequaquam perducitur ad subtilitatem acuminis, si hoc non eraserit aliena lima prauitatis.

Tantum ergo magis mali tolerandi sunt, quantum  et amplius abundant.

Sic agere debemus curam nostram, ne negligamus curam proximi.

Sic enim et quod impendi nobis recte uolumus, aliis impertiamur: et quod nobis fieri nolumus, hoc aliis facere ipsi deuitemus.

Charitatis iura illesi seruemus.


BASILIUS.

Quod tibi accidere non uis, nec proximo tuo cupias euenire.

Condole alienis calamitatibus, et sociare fletibus in alienis meroribus.

In tribulatione alterius et tu esto tristis: talis esto aliis, quales optas esse circa te alios.

Quod non uis pati, non facias, et non inferas alteri,  mala ne patiaris similia.

Ita clemens esto in alienis delictis sicut in tuis, ut nec aliter te, nec aliter alios penses: et sic alios iudica, ut iudicari cupis.


EPHRAEM.

Cum enim inuicem onera nostra portamus, colluctatorem nostrum diabolum confundimus et superamus, et Dominum nostrum qui in celis est, honorificamus.

Sicut potus aque sitienti in estu solis, sic sermo consolationis fratri in tribulatione tentationis posito.



CAPUT. XLu. De elatione.


CHRISTUS.


Omnis qui se exaltat, humiliabitur: et qui se humiliat, exaltabitur .


PAULUS.

Si adhuc hominibus placerem, Christi seruus non essem .

Non efficiamur inanis glorie cupidi, inuicem prouocantes, inuicem inuidentes .

Si quis existimat se aliquid esse, cum nichil sit, ipse seipsum seducit .


SALOMON.

Abominatio est Domino omnis arrogans: etiamsi manus ad manum fuerit, non erit innocens .

Qui se iactat et dilatat, iurgia concitat .

Qui sperat in Domino, subleuatur .


GREGORIUS.


In omne quod scit sese mens deprimat, ne quod uirtus scientie congregat, uentus elationis tollat.

Miranda quippe actio cum elatione non eleuat, sed grauat.

Dum superna gratia ad altiora intelligenda ducimur, quantum subtilius leuamur, tantum semper in humilitatem nosmetipsos in intellectu nostro premere debemus.

ualde quippe elata mens retunditur, si ipsi, super quem se extollit, supponatur.

Arrogantes uiri inter sanctam Ecclesiam, quamuis Deum fugiendo refugiunt, eum tamen ueraciter credendo confitentur.


ISIDORUS.

 De iustitie uirtute, nulla elatione superbias.

De bonis factis non extollaris, et de bono opere non glorieris.

Elatio excelsum deiecit, et arrogantia sublimes humiliauit.

Quod manifestando potes amittere, tacendo custodi.



CAPUT XLuI. De uita hominis.


CHRISTUS.

Ne cogitetis in corde uestro quid manducetis, aut quid induamini .

Nonne anima plus est quam esca ?

Non quod intrat in os coinquinat hominem, sed  quod procedit ex ore coinquinat hominem .


PAULUS.

Non est regnum Dei esca et potus, sed iustitia, et pax, et gaudium in Spiritu sancto .

Optimum enim est, gratia stabilire cor, non escis, que non profuerunt ambulantibus in eis .


SALOMON.

Non affligit Dominus animam iusti .

Melior est buccella panis sicca cum gaudio, quam domus plena uictimis cum iurgio .


IESUS SIRACH.

Initium uite hominis, aqua et panis, et uestimentum .

 uita nequam hospitatur de domo in domum .

Melior est mors quam uita amara, et requies eterna quam languor perseuerans .

Omnem escam manducabit uenter, et est cibus cibo melior .

Initium necessarie rei uite hominum, aqua, ignis, et ferrum, lac et panis similagineus, mel et botrus, uue, et oleum et uestimentum .

Hec omnia sanctis in bona, sic et impiis et peccatoribus in mala conuertentur .


AUGUSTINUS.

Omnis malus aut ideo uiuit ut corrigatur, aut ideo uiuit ut per illum boni exerceantur.



CAPUT XLuII. De muneribus.


MOYSES.

Munera excecant oculos sapientum, et immulant uerba iustorum 


SALOMON.

Munera de sinu impius accipit, ut peruertat semitas iudicii .

Non des alieno honorem tuum .


IESUS SIRACH.

Donec accipiant, osculantur manus dantis, et in promissionibus suis humiliant uoces suas, et in tempore redditionis postulabit tempus .

Ubi manus multe sunt, claude. Quodcunque trades, numera et appende .

 Datum uero et acceptum omne describe. Cum dederis, ne improperes .


AUGUSTINUS.

Adulantur frequenter, quod non ex uoluntate datur: quod enim ex propria uoluntate prestatur, cum omni uoluntate donatur.


GREGORIUS.

Tantum ergo esse humilior quisque debet ex munere, quantum obligatiorem esse se conspicit in reddenda ratione.

Qui ergo sacros ordines tribuit, tunc ab omni munere manus excutit: quando in diuinis rebus non solum nullam pecuniam, sed etiam humanam gloriam non requirit.


IOSEPHUS.


Non debemus recusare uite istius munus, quod dedit nobis Deus.

Si hominibus data reiiciamus, contumeliosi sumus; quanto magis seruare debemus quod a Deo nostro accipimus?



CAPUT XLuIII. De eleemosynis.


CHRISTUS.

Date eleemosynam, et ecce omnia munda sunt uobis .

uendite que possidetis, et date eleemosynam .

Facite uobis sacculos qui non ueterascunt, thesaurum non deficientem in celis, ubi fur non aperiat,  neque tinea corrumpit .


EX LIBRO TOBIAE.

Melius est facere eleemosynam quam thesauros auri condere .

Qui faciunt eleemosynam et iustitiam, saturabuntur uita.


PAULUS.

Beatius est dare quam accipere .

Qui parce seminat, parce et metet .

Bonum autem facientes non deficiamus: dum tempus habemus, operemur bonum ad omnes, maxime autem ad domesticos fidei .


SALOMON.

Redemptio anime uiri, diuitie sue .

 Qui autem miserebitur pauperi, beatus erit .

Qui calumniatur pauperem, exprobrat factori eius: honorat autem eum qui miseretur pauperis .


IESUS SIRACH.

Conclude eleemosynam in sinu pauperis, et hec pro te exorabit ab omni malo .

Ignem ardentem exstinguit aqua, et eleemosyna resistit peccato .

Non est eis bene qui assidue sunt mali, et eleemosynam non dant.

Eleemosyna uiri quasi sacculus cum ipso .

Propter mandatum assume pauperem, et propter inopiam eius ne dimittas eum uacuum .

 Pone thesaurum in preceptis Altissimi, et proderit tibi magis quam aurum .

Eleemosynam pauperis non fraudes, et oculos tuos ne transuertas a paupere .

Animam esurientem ne despexeris, et ne exasperes pauperem in inopia sua .

Cor inopis ne afflixeris, et non protrahas datum angustianti .

Rogationem contribulati ne abiicias, et non auertas faciem tuam ab egeno .

Ab inope ne auertas oculos tuos propter iram .

Maledicentis tibi pauperis in amaritudine, exaudietur precatio illius.

Exaudiet autem eum qui fecit illum .

 Congregationi pauperum affabilem te facito .

Declina pauperi sine tristitia aurem tuam, ut perficiatur propitiatio tua, et benedictio tua .

Ante mortem benefac amico tuo, et secundum uires tuas exporrigens da pauperi .

Da pauperi et accipies: iustifica animam tuam: ante obitum tuum operare iustitiam tuam, quoniam non est apud inferos inuenire cibum .

Qui facit misericordiam, fenerat proximo suo .

Fenera proximo tuo in tempore necessitatis illius .


AUGUSTINUS.

In largitate enim pauperum, non spolia, sed dona requiruntur.

 Quale illud munus est quod alter cum gaudio accipit, alter cum lacrymis amittit.

Super quod ille gratulatur, ille suspirat.

Quamuis largiaris tuum, meliorem eleemosynam facis, si reddis alienum.

Alienum enim est quod habemus, si non competenter eo utimur ad salutem.

Hec enim est apud Deum grata eleemosyna que ex uernacula exhibetur substantia, non que ex fraudulenta preda tribuitur.

Malunt se sua perdere largiendo, quam altena instituere componendo.


HIERONYMUS.

Ad mensulam ubi sunt religiosi pauperes et peregrini,  cum illis Christus conuiua esse noscatur.

Gloria episcoporum, pauperibus prouidere: ignominiaque omnium sacerdotum, propriis studere diuitiis.

Non sis uanus cum feceris eleemosynam indigenti, neque te meliorem illo cui feneraris estimes.


GREGORIUS

Sunt enim qui magna diligunt, et multa ex his que possident egenis distribuere pertractant, ut culpas suas ante Dei oculos misericordie uisceribus redimant.

Dum quelibet necessaria indigentibus damus, sua illis reddimus, non nostra largimur.

Terrena quippe omnia seruando amittimus, sed bene largiendo seruamus.

 Quisquis nunc bona opera indigentibus exhibet, ea is specialiter impendit illi cuius hec amore prebuerit.


ISIDORUS.

Nulla scelera eleemosynis possunt redimi, si in peccatis quisque permanserit.

Nulla est delicti uenia, quando sic precedit misericordia, ut eam sequantur peccata.

Qui inimicum diligit, et qui lugenti affectum compassionis et consolationis impertit, aut in quibuslibet necessitatibus consilium adhibet, eleemosynam procul dubio facit.

Quamuis quisque sit egens, nullus tamen unde tribuat egenti excusationem inopie potest obtendere,  quando ex precepto Saluatoris etiam calicem aque frigide precipiamur indigenti prebere.

Due sunt eleemosyne: una corporalis, egenti dare quidquid potueris; altera spiritalis, dimittere a quo lesus fueris.

De rapinis alienis eleemosynam facere, non est officium miserationis, sed emolumentum sceleris.

Qui ergo iniuste tollit, iuste nunquam tribuit: nec alteri bene prebet, quod ab alieno male extorquet.

Magnum scelus est, res pauperum prestare diuitibus, et de sumptibus inopum acquirere sapores potentum

Ne eligas cui miserearis, ne forte pretereas eum qui meretur accipere.

 Melior est beneuolentia quam quod datur.

Qui cum tristitia manum porrexerit, fructum remunerationis amittit.

Non est enim misericordia, ubi non est beneuolentia.

Non auferas alteri, unde aliis tribuas.

Nihil proficit si alium inde reficis, unde alium inanem facis.


CYPRIANUS.

Qui secundum Deum sapiens est, et eleemosynam facit, Deum credit: et qui habet fidei ueritatem, seruat Dei timorem.

Qui autem timorem Dei seruat in miserationibus pauperum, Deum cogitat et honorat.



CAPUT XLIX. De tribulationibus.


CHRISTUS.

Ego quos amo, arguo et castigo .


PAULUS.

Per multas tribulationes oportet nos introire in regnum Dei .

In omnibus tribulationem patimur, sed non coangustamur .

Aporiamur, sed non destituimur .

Persecutionem patimur, sed non derelinquimur .

Deiicimur, sed non perimus.

Semper enim mortificationem Iesu in corpore nostro  circumferentes, ut et uita Iesu Christi in corporibus nostris manifestetur .


AUGUSTINUS.

Qui in hoc mundo flagellari non merebitur, in inferno torquebitur.

Cum enim a Domino flagellamur, si patienter accipimus, et humiliter gratias agimus; si mali fuerimus, peccatorum indulgentiam accipiemus; si autem boni, eternam beatitudinem consequemur.


HIERONYMUS.

Qui semel recipit malum in uita sua, non eosdem cruciatus patitur in morte quos est passus in uita.

Multoque melius est stomachum dolere quam mentem.

Cauendum est uulnus quod cum dolore curatur.

 Magna misericordia est, quando peccantibus irascitur Deus.

Medicus si cessauerit curare, desperat.


GREGORIUS.

Diuina dispensatione agitur, ubi prolixiora uitia, egrotatio prolixior exurat.


ISIDORUS.

Reuertens enim Deus hominem cruciat: quem peccantem deseruerat, flagellando iterum uisitat.

Ordinata est miseratio Dei, que prius hic hominem per flagella a peccato emendat, et postea ab eterno supplicio liberat.

Electus enim Dei, doloribus uite istius atteritur, ut perfectionem uite future lucretur.

Iustis temporalia flagella ad eterna proficiunt  gaudia: ideoque et iustus in penis gaudere, et impius in prosperitate lugere debet.

Neque iusto, neque reprobo, Deus misericordiam abstrahit.

Bonos hic per afflictionem iudicat, ut illic remuneret per miserationem: et malos hic remunerat per temporalem clementiam, et illic punit per eternam iustitiam.

In hac enim uita Deus parcit impiis, et tamen non parcit electis.

In illa parcet electis, non tamen parcet iniquis.

Quantum quisque aut in corpore aut in mente flagella sustinet, tantum se in finem remunerari speret.

 Dum enim multa damnabilia reprobi commisisse uideantur despecti a Deo, nullo emendationis uerbere feriuntur.

Gemina est percussio diuina: una, in bonam partem, qua percutimur in carne ut emendemur; altera, qua uulneramur in conscientia, ex caritate, ut Deum ardentius diligamus.

Deus ideo iustum flagellat, ne de iustitia superbiens cadat.

Flagellum namque tunc delebit culpam, cum mutauerit uitam.

Omnis diuina percussio aut purgatio uite presentis est, aut initium pene sequentis.

Nam quibusdam flagella ab hac uita inchoant, et in eternam percussionem perdurant. Quamuis enim  una culpa non bis percutitur, una tamen percussio intelligitur, que hic cepta, illic perficitur: ut in illis qui omnino non corriguntur, precedentium percussio flagellorum sequentium sit initium tormentorum.

Quibusdam, secreto Dei iudicio, hic male est, illic bene: scilicet ut dum hic castigati corriguntur, ab eterna damnatione liberentur; quibusdam uero hic bene est, illic male: sicut diuiti illi euangelico accidit.

Porro quibusdam et hic male, et illic male: quia corrigi nolentes, et flagellari in hac uita incipiunt, et in eterna passione damnantur.

Murmurare in flagellis Dei peccator homo non debet,  quia maxime per hoc quod corripitur emendatur.

Unusquisque autem nunc leuius portat quod patitur, si sua discusserit mala, pro quibus illi infertur retributio iusta.

Iusti in aduersis probari se cognoscant, non deiici.

uiri sancti plus formidant prospera quam aduersa: quia seruos Dei prospera deiiciunt, aduersa uero erudiunt.

Tunc magis sunt Dei oculi super iustos, quando eos affligi ab iniquis prouidentia superna permittit.

Tunc iustis gaudia disponuntur eterna, quando presenti tribulatione probantur.

Quantum enim in hoc seculo frangimur, tantum in perpetuo solidamur.

 Quantum in presenti affligimur, tantum in futuro gaudebimus.

Si hic flagellis atterimur, purgati in iudicio adueniemus.

Semper hic Deus tolerat quos ad salutem perpetuam preparat.

Non igitur murmures, non blasphemes, non dicas: Quare sustineo mala? quia iuxta modum criminis, minor est retributio ultionis.

Qui enim in flagellis murmurat, Deum plus irritat.

Qui uero patienter aduersa tolerat, Deum citius placat.

Si enim uis purgari in pena, te accusa, et Dei iustitiam lauda.

 Uniuersa que tibi accidunt, absque Dei non fiunt uoluntate.

Iniquorum potestas super te ex Dei datur licentia.

Omnes qui tibi aduersantur, Dei consilio faciunt.

Patienter leuiora portabis, si grauiora fueris recordatus.

Languor enim uitia excoquit, languor uires libidinis frangit.

Infirmitas grauis sobriam facit animam.


CYPRIANUS.

Nec dignus est in morte accipere solatium, qui se non cogitauerit esse moriturum.

Infirmitatem anime infirmitate corporis uincimus.

Scitisne hanc Dei esse censuram, ut qui beneficiis non emendatur, uel plagis saltem resipiscat?


EX uITIS PATRUM.


Melius est hic persoluere penas quam post exitum uite huius in eterno cruciari igne.



CAPUT L. De primitiis.


PAULUS.

Beneficentie autem et communicationis nolite obliuisci .

Talibus enim hostiis promeretur Deus .


SALOMON.

uictime impiorum abominabiles Domino, uota iustorum placabilia .

Fili, si habes, benefac: et Deo dignas oblationes offer. Memor esto quoniam mors non tardabit  .


IESUS SIRACH.

Immolantis ex iniquo, oblatio est maculata .

Dona iniquorum non probat Altissimus .

In oblationibus iniquorum, nec in multitudine sacrificiorum, propitiabitur Deus peccatis .

Qui offert sacrificium ex substantia pauperis, quasi qui uictimat filium in conspectu patris sui .

Non apparebis in conspectu Dei uacuus .

Oblatio iusti impinguat altare, et odor suauitatis est in conspectu Altissimi .

Sacrificium iusti acceptum est, et memoriam illius non obliuiscetur Dominus .

 Noli offerre munera praua, non enim suscipiet illa Deus .

Bono animo gloriam redde Deo, et non minuas primitias manuum tuarum .


GREGORIUS.

Magna purgatione sacrificiorum diluende sunt culpe conuiciorum.



CAPUT LI. De tristitia.


CHRISTUS.

Amen, amen dico uobis quia plorabitis et flebitis uos, mundus autem gaudebit .

uos autem contristabimini, sed tristitia uestra uertetur in gaudium.


PAULUS.


Tristitia que secundum Deum est, penitentiam in salutem stabilem operatur .

Ne qua radix amaritudinis sursum germinans impediat, et per illam inquinentur multi .


SALOMON.

Cor gaudens exhilarat faciem, in merore anime deiicitur spiritus .

Animus gaudens etatem floridam facit, spiritus uero tristis exsiccat ossa.


IESUS SIRACH.

Fili, in bonis non des querelam, et in omni dato non des tristitiam uerbi mali .

Omnis plaga tristitia cordis est.

Tristitiam non des anime tue.

 Iucunditas cordis, hec uita hominis est .

Tristitiam expelle a te, multos enim occidit tristitia, et non est utilitas in illa .

Cor prauum dabit tristitiam, et homo peritus resistit illi .

Ad tristitiam enim festinat mors.

Tristitia cordis flectit ceruicem .

Non dederis in tristitiam cor tuum, sed repelle eam a te .


ISIDORUS.

uis autem nunquam esse tristis? bene uiue.

Secreta conscientia tristitiam leuiter sustinet.

Bona uita gaudium semper habet.

Conscientia autem rei semper in pena est.

Reus animus nunquam securus est.

 Sicut uestimentum tinea, et uermis deuorat lignum, ita tristitia cor hominis exedit.

Cor letum bonam ualetudinem facit, uiri autem tristitia arescunt ossa.



CAPUT LII. De pulchritudine.


CHRISTUS.

Spiritus est qui uiuificat, caro non prodest quidquam .


SALOMON.

Fallax gratia et uana est pulchritudo .


BASILIUS.

Pulchritudo diligenda est, fili, que letitiam spiritalem consueuit infundere.

 Euitemus pretiosas pulchritudines, ne omnium malorum genera in nos irrogentur.

Sapiens uir non considerat corporis decorem, sed anime.

Insipiens autem in carnalibus se detinet.

Sapiens mulierem respuit gestuosam.

Stultus autem concupiscens eam supplantatur.

uir prudens ab imprudenti muliere auertit oculos suos.

Luxuriosus autem intuens eam, soluitur ut cera a facie ignis.

Deus non in corporis, sed in anime pulchritudine delectatur.

Illam ergo et tu dilige, in qua delectatur Deus.



CAPUT LIII. De conuiuiis.


CHRISTUS.

Cum facis conuiuium, uoca pauperes, debiles, claudos, cecos: et beatus eris, quia non habent unde retribuant tibi .

Retribuentur enim tibi in resurrectione iustorum.


PAULUS.

Siue ergo manducatis, siue bibitis, siue aliud quid faciatis, omnia in gloriam Dei facite .


SALOMON.

Melius est uocari ad olera cum gaudio, quam ad uitulum saginatum cum odio .

Noli auidus esse in omni epulatione, et non te effundas super omnem escam .

 In multis enim escis erit infirmitas, et auiditas appropinquabit usque ad choleram .

Super mensam non extendas manum tuam prior, ne inuidia contaminatus erubescas .

Si in medio sedes, tu prior illis non extendas manum tuam, nec prior poscas bibere .

Si coactus fueris in edendo multum, surge de medio et uome, et refrigerabit te, et non adduces corpori tuo infirmitatem .

In conuiuio uini non arguas proximum, et non despicias eum in iucunditate illius .

uir respiciens in mensam alienam, non est uita eius in cogitatione uictus: alit enim animam suam cibis alienis .


HIERONYMUS.

 Ad conuiuium peccatoris rogatus, ad hoc ambula ut spirituales inuitatori tuo prebeas cibos.

Bonarum rerum postulatio est, quando corpus eadem uult habere que et spiritus.


GREGORIUS.

Abundare in conuiuiis loquacitas solet, semper enim uoluptas comitatur epulas.

Cum corpus in refectionis delectatione resoluitur, cor ad inane gaudium relaxatur.

Semper epulas loquacitas sequitur, cumque uenter reficitur, lingua defrenat.



CAPUT LIu. De risu et tristitia.


CHRISTUS.


Beati qui lugent nunc, quoniam ipsi consolabuntur .

ue uobis qui ridetis nunc, quia lugebitis et flebitis .


PAULUS.

Gaudete et perfecti estote .


IACOBUS.

Miseri estote, lugete et plorate, risus uester in luctum conuertatur, et gaudium in merorem .


SALOMON.

Lux iustorum letificat animam .

Cor gaudens exhilarat faciem .

In merore anime deiicitur spiritus.

 Animus gaudens, etatem floridam facit: spiritus uero tristis exsiccat ossa .

Risus dolore miscebitur, et extrema gaudii luctus occupabit .

Quasi per risum stultus operatur scelus .

Querit derisor sapientiam, et non inuenit: doctrina prudentum facilis .

Parata sunt derisoribus iudicia, et mallei percutientes stultorum corpora .


IESUS SIRACH.

Fatuus in risu exaltat uocem suam: uir autem sapiens uix tacite ridebit .


AUGUSTINUS.

Letitia seculi uanitas, cum magna exspectatione speratur ut ueniat, et non potest teneri cum uenerit.

 Melior est tristitia iniqua patientis, quam letitia iniqua facientis.

Melior est ira risu, quia per risum stulti operantur scelus.


HIERONYMUS.

uir sapiens grauitate morum hilaritates frontis temperat.

Si felicitas eluceat, non sis iactans; si calamitas contigerit, pusillanimis non existas.

Qui temerarius est in letitia, perennis erit in pena.


GREGORIUS.

Presentia gaudia sequuntur perpetua lamenta.

Nemo etenim potest et hic gaudere cum seculo, et illic regnare cum Domino.

 Si qua est presentis temporis letitia, ita est agenda ut nunquam amaritudo sequentis iudicii recedat a memoria.


ISIDORUS.

Habeto temperamentum in prosperis: mentem nec gaudio nec merore commutes.

Et ad bona igitur et ad mala tempera cor tuum.


BASILIUS.

Noli dissolutis labiis risum proferre.

Amentia namque est cum strepitu ridere, sed subridendo tantum letitiam mentis indica.

Non conuenit ei qui ad perfectionem nititur iocari cum puero.

Et in letitia paruulus, et uir perfectus in sensu.

In quibusdam te exhibe senem, in quibusdam infantem.

 Iocus autem remissam efficit animam negligentem erga Dei precepta: et tum nec delicta sua potest ad memoriam reuocare, et obliuiscens ea, non se instigat ad penitentiam.

Nullum habebit accessum cordis compunctio, ubi fuerit immoderatus risus ac iocus.



CAPUT Lu. De honore parentum.


CHRISTUS ET MOYSES.

Honora patrem tuum et matrem tuam, ut bene sit tibi, et sis longeuus super terram, quam Dominus Deus tuus dabit tibi .

 Patres, nolite ad iracundiam prouocare filios uestros, sed docete illos in disciplina et correctione Domini .

Nec enim debent filii parentibus thesaurizare, sed parentes filiis .


SALOMON.

Qui affligit patrem, et fugit matrem, ignominiosus est et infelix .

Filius sapiens letificat patrem, filius stultus mestitia est matris sue .


IESUS SIRACH.

Sicut qui thesaurizat, ita qui honorificat matrem suam .

Qui honorat patrem suum, uita uiuet longiore .

 Qui obedierit patri, refrigerauit matrem .

Qui timet Deum, honorat parentes .

Honora patrem tuum, ut superueniat tibi benedictio a Domino .

Benedictio patris firmat domos filiorum: maledictio autem matris eradicat fundamenta .

Ne glorieris in contumelia patris tui: non est enim tibi gloria, sed confusio .

Gloria enim hominis ex honore patris sui est: et dedecus filii, pater sine honore .

Fili, suscipe senectam patris tui, et ne contristes eum in uita illius: et da ueniam si defecerit sensu, et ne spernas eum in tua uirtute .

Eleemosyna enim patris non erit in obliuione .

 Male fame est qui relinquit patrem: et est maledictus a Deo qui exasperat matrem .

Honora patrem tuum, et gemitus matris tue ne obliuiscaris: memento quoniam nisi per illos non fuisses.

Retribue parentibus quomodo illi tibi .


HIERONYMUS.

Bonum est quidem post Deum amare parentes ac filios; sed si necessitas uenerit ut amor parentum ac filiorum Dei amori comparetur, et non possit utrumque seruari, tunc in propinquos odium, pietas in Deum est.

Honora patrem, sed si te a uero patre non separat: tandiu sis tu sanguinis copula, quandiu ille suum nouerit Creatorem.


BASILIUS.


Parentes nostros ut propria uiscera diligamus, si accedere nos ad seruitutem Christi non prohibuerint.

Si autem prohibuerint, nec sepulcra illorum nobis debentur.



CAPUT LuI. De filiis.


CHRISTUS.

Qui amat filium aut filiam super me, non est me dignus .


PAULUS.

Filii, obedite parentibus uestris in Domino; hoc enim iustum est. Honora patrem, ut bene sit tibi, et  sis longeuus super terram .


SALOMON.

Bonus pater relinquit heredes, filios et nepotes .

Qui parcit uirge, odit filium suum .

Qui autem diligit eum, instanter illum erudit .

Corona senum filii filiorum, et gloria filiorum patres eorum .

Ira patris filius stultus, et dolor matris que genuit eum .


IESUS SIRACH.

Si filii tibi sunt, erudi illos a pueritia eorum .

Filie si tibi sunt, serua corpus earum, et non ostendas  hilarem faciem tuam ad illas .

Ne iucunderis in filiis impiis, si multiplicentur .

Ne oblecteris super filios, si non est timor Dei cum ipsis .

Melior est unus timens Deum, quam mille filii impii .

Qui diligit filium suum, assiduat illi flagella .

Qui docet filium suum, laudabitur in illo, et in medio domesticorum gloriabitur .

Qui docet filium suum, in zelum mittit inimicum, et in melio inimicorum gloriabitur in illo .

Non des filio potestatem a iuuentute sua, et ne despicias cogitatus illius .

 A filiis tuis caue, et a domesticis tuis separare .

Filio et mulieri, fratri et amico, non des potestatem super te in uita tua .

Melius est enim ut filii te rogent, quam te respicere in manus filiorum .

Utilius est sine filiis mori quam relinquere filios impios.

Doce filium tuum, et operare in illo, ne in turpitudinem illius offendas .

Ne dederis alii possessionem tuam, ne forte peniteat te .

Super filiam luxuriosam firma custodiam, ne quando faciat in opprobrium uenire inimicis .


HIERONYMUS.


uir sapiens quando filium suum bone indolis amittit, non doleat quod talem perdiderit, sed gaudeat quod talem habuerit.



CAPUT LuII. De diuitibus et pauperibus.


CHRISTUS.

Diues difficile intrabit in regnum celorum: et facilius est camelum per foramen acus intrare, quam diuitem in regnum celorum .


DAuID.

Patientia pauperum non peribit in eternum 

 Dum superbit impius, incenditur pauper .


IACOBUS.

Deus elegit pauperes in hoc mundo, diuites in fide, et heredes regni quod repromisit diligentibus se .


PAULUS.

Diuitibus huius seculi precipe non superbe sapere, nec sperare in incerto diuitiarum, sed in Domino qui prestat nobis omnia abundanter ad fruendum .

Qui uolunt diuites fieri incidunt in tentationem et in laqueum diaboli .

Sicut egentes, multos autem locupletantes: tanquam nichil habentes, et omnia possidentes.


SALOMON.

 Benedictio Domini diuites facit, nec sociabitur eis afflictio.

Non proderunt diuitie in die ultionis, iustitia uero liberabit a morte .

Qui confidit in diuitiis suis, corruet .

Custoditur iusto substantia peccatoris .

Qui congregat thesauros lingua mendacii, uanus est, et impingetur ad laqueos mortis .

Melior est pauper et sufficiens sibi, quam uir gloriosus et indigens pane .

Qui despicit pauperem, exprobrat factori eius: et qui in ruina alterius letatur, non erit impunitus .

Qui calumniatur pauperem, exprobrat factori eius .

 Honorat autem Deum, qui misceretur pauperi .

Potentes autem potenter tormenta patientur .

Fortior instat cruciatio illis .


IESUS SIRACH.

Noli attendere ad possessiones iniquas: et non dixeris: Est mihi sufficiens uita .

Noli anxius esse in diuitiis iniustis: nichil enim proderunt tibi in die ultionis et uindicte.

Noli fenerari homini fortiori te: quod si feneraueris, tanquam perditum habe .

Qui gloriatur in substantia, paupertatem uereatur. .

Fili, ne in multis sint actus tui etiam si diues  fueris, non eris immunis a delicto .

Bona est substantia, cui non est peccatum in conscientia .

Diuitis autem et pauperis cor bonum, in omni tempore uultus eorum hilaris .

Qui querit locupletari, auertit oculum suum .

Bonus diues, qui inuentus est sine macula .

Substantie iniustorum sicut fluuius siccabuntur, et sicut tonitruum magnum in pluuia pertransiuit .

Est nequissima paupertas in ore impii .

Laborabit pauper in diminutione uictus eius, et in fine fit inops .

 Bona et mala, uita et mors, paupertas et honestas, a Deo sunt .

Memento paupertatis in tempore abundantie, et necessitatem paupertatis in die diuitiarum .


AUGUSTINUS.

Plus est pauperi uidere celum stellatum, quam diuiti tectum inauratum.


HIERONYMUS.

Quantum enim maior honor, tantum maius periculum.

Cito petitur insidiis gloriosus.

Non laus est possidere diuitias, sed pro Christo eas contemnere.

Sufficit nobis de presentibus huius seculi angustiis  cogitare.

Quid necesse est sensum ad incerta ea tendere que aut consequi non possumus, aut cito inuenta perdi?

Quandiu uersamur in curis huius seculi, et anima nostra possessionum procuratione deuincta est, de Deo libere cogitare non possumus.


GREGORIUS.

Terrena altitudo confunditur, cum celsitudo celestis aperitur.

In hoc seculo potens quilibet si fructum non habeat bone operationis, etiam impedimentum prestat ceteris.

In populo plus solent nomina diuitum quam pauperum sciri.

 Solet enim eorum abundantia tanto magis diuino timore mentem soluere, quanto magis hanc erigit diuersa cogitare.

Ad maiorem dolorem mentem commouent damna maiora.

Nunquam quippe sine dolore amittitur, nisi quod cum dolore possidetur.

Quisque dum temporalia ac defectiua sequitur, occasum petit.

Qui uero superna desiderat, in oriente habitare demonstrat.


CYPRIANUS.

Penam de aduersis mundi ille sentit, cui letitia et amor omnis in mundo est.

 Leuiter ille meret et deflet, quia male gessit in seculo, cui non potest bene esse post seculum.


ISIDORUS.

Diuites in hac fallaci uita, dum de potentie gloria rerum abundantiam gestiunt, repentina hora quam nesciunt, improuiso exitu rapiuntur, atque absorbente profundo, cruciandi eternis gehenne incendiis deputantur.

Quanto quisque amplius secularis honoris dignitate sublimatur, tanto grauius curarum ponderibus aggrauatur.

Quanto quisque curis mundi maioribus occupatur, tanto facilioribus uitiis premitur.

Si enim uix ualet peccata animus deuitare quietus, quanto magis occupatione seculari detentus?

 Qui hoc seculo bene imperat, sine fine in perpetuum regnat, et de gloria seculi huius ad eternam transit gloriam.

Qui uero regnum praue exercent, propter uestem fulgentem, et nitorem lapillorum, nudi et miseri ad inferna torquendi descendunt.

Pro malitia plebis etiam reges mutantur: et qui ante uidebantur esse boni, accepto regno fiunt iniqui.

Quosdam superbos diuites copia rerum facit elatos.

Non sunt opes in uitio, sed uoluntas.

Nam crimen in rebus non est, sed in usu agentis.

Bonis bene utuntur, qui diuitias sibi concessas in rebus salutaribus perfruuntur.

Bonis male utuntur qui aut iuste pro temporali  lucro iudicant, aut aliquid boni pro uane glorie appetitu faciunt.

Malis male utuntur qui noxias cogitationes operibus prauis perficiunt.

Bene malis utuntur qui luxuriam carnis coniugali honestate restringunt.

Grauiter in Deum delinquunt qui diuitiis a Deo concessis non in rebus salutaribus, sed in usibus prauis utuntur.

Caue honores quos sine culpa tenere non potes.

Sublimitas honorum, magnitudo scelerum est.

Hoc habet tamen bonum possessio presentium rerum, si uitam reficiat miserorum; propter hoc tentatio est mundi lucrum.

Tantoque maiora supplicia in futuro dabunt, quantum  et ipsa maiora sunt.

Diu enim cum rebus nostris durare non possumus, quia aut nos illas moriendo deserimus, aut ille nos morientes deserunt.

Potestas cito ruinam patitur.

Nunquam mentis requiem habet qui curis terrenis se subdit.

Semper requiem mentis habebitis, si ante mundi curam reliqueritis.

ualde rarum est, ut qui diuitias possident, ad requiem tendant.

Est elatio pauperum quos nec diuitie eleuant, et uoluntas in eis sola superbia est. His etsi opes desunt, propter mentis tamen tumorem, plus quam  superbi diuites condemnantur.

Potentes si iracundi sunt, uinum non bibant, ne cum biberint, obliuiscantur sapientie.

Paucis preesse natura dedit, pluribus obtemperare.



CAPUT LuIII. De acceptione personarum.


MOYSES.

Non accipias personam nec munera: nulla erit distantia personarum: ita paruum audias ut magnum. .


PAULUS.

Gloria autem et pax omni operanti bonum, Iudeo primum et Greco .

 Non est enim personarum acceptio apud Deum.

Si personam hominis non accipit, non est personarum acceptor .

Qui timet et operatur iustitiam, acceptus est illi .


SALOMON.

Accipere personam impii, non est bonum, ut declines a ueritate iudicii .

Qui dicit impio: Iustus es, maledicent ei populi, et detestabuntur eum tribus: et qui arguunt eum laudabuntur, et super ipsos ueniet benedictio .

Qui cognoscit in iudicio faciem, non facit bene .


IESUS SIRACH.

 Non accipias personam ut delinquas .

Non resiste contra faciem potentis .

Sicut abominatio est superbo humilitas, sic exsecratio diuitis in paupere .

Substantie superbi eradicabuntur, et domus que nimis locuples est, annulabitur superbia.


HIERONYMUS.

Aequum iudicium est, ubi non persone, sed opera considerantur.


GREGORIUS.

Quid uero apud Deum uilius est quam honorem apud homines seruare, et interni testis oculos non timere?


ISIDORUS.

Non est persona in iudicio consideranda, sed causa.

 Plus uenerantur homines in hoc seculo pro temporali potentia, quam pro reuerentia sanctitatis.

Suspiciunt enim quod magis sunt diuites: et quod homines sunt, omnino non respiciunt.

Causam respice, non personam.



CAPUT LIX. De itinere.


CHRISTUS.

Intrate per angustam portam, quia lata et spatiosa est uia que ducit ad perditionem, et multi sunt qui intrant per eam .

Quam angusta est uia et difficilis que ducit ad uitam, pauci sunt qui inueniunt eam .


PAULUS.


uidete itaque quomodo caute ambuletis, non quasi insipientes, sed ut sapientes .

Gressus rectos facite pedibus uestris, ut non claudicans quis erret, magis autem sanetur .


SALOMON.

Non delecteris semitis impiorum, nec tibi placeant uie malorum .

Iustorum autem semite, quasi lux splendens, procedunt et crescunt usque ad perfectum diem .

uia impiorum tenebrosa, nesciunt ubi corruunt .

Oculi tui recta uideant, et palpebre tue precedant gressus tuos 

 Dirige semitam pedibus tuis, et omnes uie tue stabilientur .

Auerte pedem tuum a malo: uias enim que a dextris sunt, nouit Dominus .

Respicit Dominus uias hominis, et omnes gressus illius considerat .

Iter autem impiorum decipiet eos .

uir prudens diriget gressus .

Dum placuerint Domino uie hominis, inimici quoque eius conuertentur ad pacem .


IESUS SIRACH.

Non uentiles te in omnem uentum, et non eas in omnem uiam .

Cum audace non eas in uia, ne forte grauet mala sua in te .

 In uia ruine non eas, et non offendas in lapides .


ORIGENES.

Melius est enim perfectam uitam querenti in itinere mori, quam nec proficisci quidem ad perfectionem querendam.


GREGORIUS.

Stultus uiator est qui, in itinere amena prata conspiciens, obliuiscitur quo tendebat.

Inoffenso pede iter nostrum agitur, si Deus ac proximus integra mente diligatur.



CAPUT LX. De sensibus.


CHRISTUS.

 Lucerna corporis tui est oculus tuus. Si oculus tuus fuerit simplex, totum corpus tuum lucidum erit. Si autem nequam, etiam corpus tuum tenebrosum erit .


PAULUS.

Unusquisque in suo sensu abundet .

Non ambuletis sicut gentes ambulant in uanitate sui sensus, tenebris obscuratum habentes intellectum .


IESUS SIRACH.

Bonus sensus usque in tempus abscondit uerba eius, et labia multorum enarrabunt sensum eius .

Honor et gloria in sermone sensati .

Lingua uero imprudentis subuersio est ipsius .

 Si uideris sensatum, euigila ad illum .

Ex uisu cognoscitur uir, et ab occursu faciei cognoscitur sensatus.

Non est sensus ubi abundat amaritudo .

Amictus corporis, et risus dentum, et ingressus hominis enuntiant de illo .

In labiis sensati inuenitur gratia .

Tacitus et sensatus honorabitur.

Serua ab insensato, ut non modestiam habeas .

Deflecte ab insensato, et inuenies requiem, et non exacerbaberis in stultitia illius .

Pungens oculum deduxit ad lacrymas: et qui pungit cor, profert sensum .

 In medio insensatorum serua uerbum temporibus .

Ab uno sensato inhabitabitur patria, et a tribus impiis deseretur.

In preceptis Dei cogitatum habe.



CAPUT LXI. De seruis et dominis.


CHRISTUS.

Beati serui illi, quos cum uenerit Dominus, inuenerit uigilantes .

Nemo potest duobus dominis seruire; aut enim unum odiet, et alterum diliget: aut uni adherebit, et alterum contemnet .


PETRUS.

Serui, subditi estote in omni timore dominis, non  tantum bonis et modestis, sed etiam discolis .


PAULUS.

Dominus autem spiritus est; ubi autem spiritus Domini, ibi libertas .

Quicunque sunt sub iugo seruitutis, dominos suos omni honore dignos arbitrentur .

Domini, quod iustum est et equum seruis prestate, scientes quoniam et uos Dominum habetis in celo .

Unusquisque quodcunque fecerit bonum, hoc recipiet a Domino, siue seruus, siue liber .


SALOMON.

Seruus sensatus dominabitur filiis stultis, et inter fratres hereditatem diuidet .

 Qui delicate a pueritia nutrit seruum suum, postea sentiet illum contumacem .


IESUS SIRACH.

Non ledas seruum operantem in ueritate .

Seruus sensatus quasi anima tua dilectus sit .

Non defraudes seruum tuum sensatum, neque inopem derelinquas illum .

Seruo sensato liberi seruiunt, et inscius non honorabitur .

Cibaria et uirga, et onus asino: panis et disciplina, et opus seruo .

Iugum et onus curuant ceruicem duram, et seruum  inclinant operationes assidue .

Seruo maleuolo tortura et compedes, mitte illum in operationem, ne uacet .

Si tibi est seruus fidelis, sit tibi quasi anima tua, et quasi fratrem sic eum tracta .

Si leseris seruum iniuste, in fugam conuertetur .

Laxa manus seruo, et queret libertatem .

Melior est subiecta seruitus quam elata libertas .

In opere constitue seruum tuum, sic enim condecet illum .


HIERONYMUS.

Quid maius potest prestari seruo quam esse cum domino?

 Satis diues est qui pane non indiget.

Nimium potens est qui seruire non cogitur.


ISIDORUS.

Unus enim Dominus equaliter et dominis et seruis fert hereditatem.


CYPRIANUS.

Qualem cupis erga te esse Dominum, talis esto ipse contra seruum tuum.



CAPUT LXII. De consortio bonorum et malorum.


PAULUS.

Rogamus uos, fratres, ut subtrahatis uos ab omni fratre ambulante inordinate .

Discedant ab iniquitate omnes qui inuocant nomen  Domini .

Iustum igitur et ualde iustum est separare eum qui saluari uult ab eo qui non uult.


SALOMON.

Fili mi, si te lactauerint peccatores, non acquiescas eis .

Ne emuleris hominem iniustum, nec imiteris uias eius .


IESUS SIRACH.

Discede ab iniquo, et deficient mala abs te .

uiri iusti sint tibi conuiue, et in timore Dei sit tibi gloriatio .

Pondus super se tollit, qui honestiori se communicat: et ditiori te ne socius fueris .

 Quemcunque cognoueris obseruantem timorem Dei, assiduus esto illi .


AMBROSIUS.

Sanctorum uita ceteris uiuendi norma est.


GREGORIUS.

Qui cum sancto uiro adheret, ex eius assiduitate et usu locutionis exemplum operis boni accipit, ut accendatur in amorem caritatis.

Qui alios ad iniquitatem suadendo pertrahunt, in semetipsis ministerium demonum ob iniquitatem suscipiunt, quamuis per naturam demones non sint.

Sancta enim Ecclesia in carnalibus ampla est, in spiritualibus angusta.

Neque enim ualde laudabile est bonum esse cum bonis, sed bonum esse cum malis.

 Sicut enim grauioris culpe est inter bonos bonum non esse, ita immensi preconii est bonum etiam inter malos bonum exstitisse.


ISIDORUS.

Sicut enim optandum est ut boni pacem habeant ad inuicem, sic optandum est ut mali ad inuicem sint discordes.

Hi qui supernam patriam desiderant, non solum malorum mores sed et consortia fugiant.

Si fueris socius conuersationis bonorum, eris et uirtutis eorum.

Similis enim simili coniungi solet.

Periculum uere est uitam cum malis ducere, perniciosum est cum his qui praue uoluntatis sunt sociari.

 Melius est habere malorum odium quam consortium.

Sicut multa bona habet communis uita sanctorum, sic plura mala affert societas malorum.



CAPUT LXIII. De amicitia et inimicitia.


CHRISTUS.

uos amici mei estis, si feceritis que precipio uobis .


PAULUS.

Finis autem precepti est caritas de corde puro, conscientia bona et fide non ficta .


IACOBUS.

Amicitia huius mundi inimica est Deo .

Quicunque ergo uoluerit esse amicus seculi huius, inimicus Dei constituetur .


SALOMON.


Ne dicas amico tuo: uade et reuertere, et cras dabo tibi, cum statim possis dare .

Ne moliaris amico tuo malum, cum ille in te habeat fiduciam .

Qui despicit amicum suum, indigens corde est .

Amici diuitum multi. Causam tuam tracta cum amico tuo, et secretum extraneo non reueles .

Sicut qui mittit lanceas et sagittas in mortem, sic uir qui fraudulenter nocet amico suo .

Noli fieri pro amico inimicus proximo .


IESUS SIRACH.

 uerbum dulce multiplicat amicos, et mitigat inimicos .

Si possides amicum, in tentatione posside eum, et ne facile credas illi .

Est enim amicus secundum tempus suum, et non permanebit in die tribulationis .

Est amicus qui egreditur ad amicitiam. 

Est autem amicus socius mense, qui non permanebit in die necessitatis.

Amicus si permanserit fixus, erit tibi quasi equalis, et in domesticis tuis fideliter aget .

Ab amicis tuis attende, et ab inimicis tuis separare.

Amicus fidelis, protectio fortis .

Qui autem inuenit illum, inuenit thesaurum.

Amico fideli nulla est comparatio .

 Amicus fidelis medicamentum uite est et immortalitatis .

Qui metuunt Dominum, inueniunt amicum fidelem .

Non derelinquas amicum antiquum: nouus enim non erit similis illi .

uinum nouum amicus nouus: si ueterascit, cum suauitate bibes illud .

Non omnem hominem inducas in domum tuam .

Multe enim sunt insidie diaboli dolosi .

Non agnoscitur in bonis amicus, et non absconditur in malis inimicus .

Amico et inimico noli narrare sensum tuum, et si est tibi delictum, noli nudare: audiet enim te, et  custodiet te; et quasi defendens peccatum, odiet te .

Audisti uerbum aduersus proximum tuum, commoriatur in te, fidens quoniam non te disrumpet .

Corripe amicum, ne forte non intelligat te, et dicat: Non feci: aut si fecit, ne iterum addat facere.

Qui conuiciatur amico, is dissoluit amicitiam .

Ad amicum etiam si produxeris gladium, non desperes: est enim regressus ad amicum .

Si humiliauerit se coram te, et a facie tua absconderit se, unanimem habebis amicitiam bonam .

Amicus si apparuerit os triste, ne timeas .

Amicum salutare non confundaris, a facie illius non te abscondas: et si mala tibi obuenerint per illum, sustine .

Beatus qui inuenit amicum uerum .

Qui denudat arcana amici, perdit fidem, et non inueniet amicum ad animam suam .

Denudare autem amici mysteria, desperatio est anime .

Cum amico tuo confirma uerbum, et fideliter age cum illo, et omni tempore inuenies quod tibi necessarium est .

Est amicus solo nomine amicus .

Non obliuiscaris amici tui in animo tuo, et non immemor sis illius in operibus tuis .

 Qui timet Dominum, habebit amicitiam bonam: quoniam secundum illum erit amicitia illius .

Secundum uirtutem tuam caue te a proximo tuo, et cum sapientibus tracta .

Non credas inimico tuo in eternum .

Sicut enim eramentum eruginabit malitia illius .

In labiis suis indulcat inimicus, et in corde suo insidiatur, ut subuertat te in foueam .

In oculis tuis lacrymatur inimicus, et quasi adiuuans suffodiet plantas tuas.

Caput suum mouebit, et multa susurrans commutabit uultum suum.

 In oculis tuis lacrymatur inimicus, et si inuenerit tempus, non satiabitur sanguine .

Si incurrerint tibi mala, inuenies illic inimicum tuum priorem .

Peccator turbabit amicum, et in medio pacem habentium immittit inimicitiam .

Non statuas inimicum tuum penes te, nec sedeat ad dexteram tuam .


AUGUSTINUS.

Maleuolus uero animus contristatur, si eius inimicus correptus euaserit.


HIERONYMUS.

In amicis enim non res queritur, sed uoluntas.

Sanctus amor impatientiam non habet, falsus amor cito opprimitur.

 Quos caritas iungit, terrarum longitudo non separat.


GREGORIUS.

Tunc enim ueraciter fideles sumus, si quod uerbis promittimus, opere adimplemus.

Qui enim inimicum gladio non potest persequi, persequatur oratione.


ISIDORUS.

Tunc uere amicus amatur, si non pro se, sed pro Deo ametur.

Qui enim intemperanter amicum amat, pro se magis illum, non pro Deo amat.

Sepe per simulationem amicitia colligitur, ut qui non potuit aperte decipere, decipiat fraudulenter.

Tunc quisque magis fit pietati diuineque iustitie  contrarius, cum despicit amicum aliqua aduersitate percussum.

Unde enim aduersa procedunt, amicus fraudulentus detegitur, statimque despicit quem se diligere simulauit.

Amicitia certa nulla ui excluditur, nullo tempore aboletur: ubicunque se uerterit tempus, illa firmissima est.

Rari sunt amici, qui usque ad finem existant cari.

Quos enim aliqui conglutinatos caritate habuerunt, postquam ad culmen honoris uenerint, amicos habere despiciunt.

Illa uera amicitia est, que nichil ex rebus amici querit, nisi solam beneuolentiam, scilicet, ut gratis amet amantem.

 Plerumque amicitia ex necessitate uel indigentia nascitur, ut sit per quem quisque quod desiderat, consequatur.

Ille autem ueraciter amicitiam querit, qui nichil agendo eam appetit.

Nam illa ex inopia breuis et fucata, ista pura atque perpetua.

Non sis leuis in amicitia tua, retine semper eam in uinculo caritatis.

Qui amicum fidelem perdiderit, tunc sentit quid boni habuerit, postquam habere desierit.

Melius est inimicitias hominum infidelium subire perpetuas, quam Dei offensam amicitiis noxiis prouocare.

Si ceciderit inimicus tuus, noli gratulari.

 Non leteris super inimici interitum, ne superueniant in te similia.

Qui enim gaudet inimici casu, cito incidit in illum.



CAPUT LXIu. De consiliis.


EX ACTIS APOSTOLORUM.

Si est ex hominibus consilium aut opus, dissoluetur .

Si uero ex Deo est, non potest dissolui .


SALOMON.

Consilium custodiet te, et prudentia seruabit te .

Custodi legem atque iudicium, et erit uita anime tue, gloria faucibus tuis .

 uia stulti recta in oculis eius .

Qui autem sapiens est, audit consilia .

Qui ineunt pacis consilia, sequetur eos gaudium.

Qui autem agunt cuncta cum consilio, aguntur sapientia .

Astutus omnia agit cum consilio .

Dissipantur cogitationes ubi non est consilium .

Ubi uero plures sunt consiliarii, confirmantur .

Cogitationes consiliis confirmantur, et gubernaculis tractanda sunt bella .

Erit salus ubi multa consilia sunt .

Sicut aqua profunda, sic consilium in ore uiri, sed homo sapiens exhauriet illud .


IESUS SIRACH.


Multi pacifici sint tibi, consiliarius sit tibi unus de mille .

Cum fatuis ne consilium habeas .

Non enim poterunt diligere, nisi que ipsis placent .

Coram extraneo ne facias consilium .

Non omni homini cor tuum manifestes, ne forte auferat tibi gratiam, et conuicietur tibi .

Lingua sapientis quasi diluuium abundabit, et consilium eius sicut fons uite est .

Loramentum ligneum colligatum in fundamento edificii non dissoluetur, sic et cor confirmatum in cogitatione consilii .

Facienti nequissimum consilium, super ipsum dissoluetur,  et non agnoscet unde ueniat illi .

Sine consilio nichil facias, et post factum non penitebit .

A zelantibus te absconde consilium .

Cum uiro religioso tracta de sanctitate, et cum iusto de iustitia.

Cor bonum consilia statuet.

Ante omnem actum tuum consilium stabile sit.


GREGORIUS.

Consiliatorem animus inhabitat, qui dolens de presentibus ad eterna festinat.


ISIDORUS.

Ante factum cogita, ante tempus meditare diu, quid uis agere diu exquire, proba, et sic facies:  cum diu cogitaueris, tunc fac quod probaueris.


BASILIUS.

In omni opere quod cogitas facere, primum cogita Deum, et si secundum Deum est quod cogitas, diligenter examina: et si est rectum coram Deo, perfice illud; si uero peruersum fuerit, nec etiam incipe.



CAPUT LXu. De defunctis.


CHRISTUS.

Stulte, hac nocte anima tua egredietur a te; que autem parasti, cuius erunt ?


IOANNES.

Beati mortui, qui in Domino moriuntur .


PAULUS.


Nemo enim nostrum sibi uiuit, et nemo sibi moritur .

Siue enim uiuimus, Domino uiuimus: siue morimur, Domino morimur .


SALOMON.

Memoria iusti enim laudibus, et nomen impiorum putrescit .

Mortuo homine impio, nulla erit ultra spes .


IESUS SIRACH.

Mortuo non prohibeas gratiam .

Cum lugentibus ambula, non te pigeat uisitare infirmum .

Ex his enim in dilectione uersaberis .

Noli de mortuo inimico gaudere, sciens quoniam  omnes morituri sumus .

Omnis potentatus breuis uita: breuem languorem precidit medicus .

Sic et rex hodie est, et cras morietur .

Cum enim moritur homo, hereditabit serpentes, et bestias et uermes .

Modicum plora super mortuum, quoniam requieuit lux eius. In tempore exitus tui distribue hereditatem tuam .

Fili, in mortuum produc lacrymas, et quasi dira passus incipe plorare .


HIERONYMUS.

Qui in hoc tempore moritur, non tam plangendus est quod hac luce caruerit, quam congratulandus est quod de tantis malis euaserit.


GREGORIUS.


Sicut electos beatitudo letificat, ita credi necesse est, quia die exitus sui ignis reprobos exurat.

Tunc maligni spiritus egrediente anima, sua opera requirunt: tunc mala que suaserunt, replicant, ut secum eam ad tormenta trahant.


ISIDORUS.

Iniquus post mortem ducitur cruciandus, iustus uero dormit post laborem securus.

Et si pietas pro defunctis fieri habeatur, fides tamen pro ipsis lugere uetat.

Illi enim deplorandi sunt in morte, quos miseros infernus ex hac uita recipit, non quos celestis aula letificans includit.


IOSEPHUS.

 Nemo poterit recusare euentum quem uel casus intulerit, uel Dei uoluntas signauerit.



CAPUT LXuI. De Dei consilio.


CHRISTUS.

Non potest nomo a se accipere quidquam, nisi fuerit ei datum de celo .

Non difficile saluare est Domino, uel in multis, uel in paucis .


PAULUS.

Omnes enim peccauerunt et egent gloria Dei .

Si Deus pro nobis, quis contra nos ?

 Igitur non uolentis, neque currentis, sed est Dei miserentis .


SALOMON.

Habe fiduciam in Domino Deo tuo .

Ne paueas repentino terrore, ad irruentes tibi potentias impiorum .

Dominus erit in latere tuo, et custodiet pedem tuum ne capiaris .

Eruditus in uerbo reperiet bona: et qui in Domino sperat, beatus est .


HIERONYMUS.

Felices sunt quibus Deus spes est, et omne opus operatio.

Absque notitia Creatoris sui homo pecus est.


GREGORIUS.

 Deus qui imperfectorum desideria dignatur inflammare, eos quandoque ad imperfectionem roborat.


ISIDORUS.

In omni opere tuo Dei auxilium posce.


IOSEPHUS.

Necesse est adesse diuinum, ubi humanum cessat auxilium.



CAPUT LXuII. De senibus et iuuenibus.


CHRISTUS.

Sinite paruulos uenire ad me, et ne prohibueritis eos. Talium est enim regnum celorum .

Amen dico uobis, nisi conuersi fueritis, et efficiamini sicut paruuli, non intrabitis in regnum celorum .


PAULUS.


Seniorem ne increpaueris, sed obsecra ut patrem, iuuenes ut fratres .

Iuuenilia autem desideria fuge .

Sectare uero iustitiam .

Senes sobrii sint, pudici, prudentes: sani in fide, dilectione et patientia .

Nolite pueri effici sensibus, sed malitia paruuli estote, sensibus autem perfecti estote .


SALOMON.

Senectus enim uenerabilis est non diuturna, neque numero annorum computata .

Cani sunt autem sensus hominis, et etas senectutis uita immaculata placens Deo .

 Aduersio paruulorum interficiet eos .

Intelligite paruuli astutiam, et insipientes animaduertite .

Relinquite infantiam, et uiuite, et ambulate per uias prudentie .

Ex studiis suis intelligit puer, si munda sunt et recta opera eius.

Corona dignitatis senectus, que in uiis iustitie reperietur .

Exsultatio iuuenum fortitudo eorum, et dignitas senum canities .


IESUS SIRACH.

Que enim in iuuentute non congregasti, quomodo inuenies ea in senectute?

Fili, a iuuentute excipe doctrinam, et usque ad  canos inuenies sapientiam .

Corona senum multa peritia, et gloria eorum timor Domini.

Fili, in uita tua tenta animam tuam: et si fuerit nequam, non des illi potestatem: non enim omnibus omnia expediunt .


GREGORIUS.

Quoadusque enim infirmi sumus, continere nosmetipsos debemus, ne dum bona terrena, que citius ostendimus, amittamus.


BASILIUS.

In quibusdam te exhibe senem, in quibusdam infantem.

Perfectus enim dicitur, non qui in etate, sed in  sensu perfectus est.

Non tibi obest puerilis etas, si fueris mente perfectus: nec semel proderit etas, si fueris paruulus sensu.



CAPUT LXuIII. De contentione.


PAULUS.

Cum enim sit inter uos zelus et contentio, nonne carnales estis, et secundum hominem ambulatis ?

Nolite uerbis contendere, ad nichilum enim est utile, nisi ad subuersionem audientium .

Oportet hereses esse, ut et qui probati sunt, manifesti fiant in uobis .

 Hereticum hominem post unam aut alteram correptionem deuita .


SALOMON.

Inter superbos semper iurgia sunt, semper iurgia querit malus .

Angelus autem crudelis mittetur contra eum .


IESUS SIRACH.

Non litiges cum homine potente, ne forte incidas in manus illius: nec cum bilingue, ut non struas in illius ignem ligna .


EX LIBRO CLEMENTIS.

Hoc queramus, quod libenter agere oportet.

Nam si exiguum hoc uite tempus permanens, occupemus inutilibus questionibus, inanes sine dubio  et uacui pergemus ad Deum, ubi iudicium operum nostrorum fiet.


GREGORIUS.

Omnes heretici dum Deum defendere nituntur, offendunt.

Hereticorum sacrificia accepta esse Deo nequeunt.


ISIDORUS.

In nulla causa contendas, quia contentio litem parat.

Contentio rixas gignit.

Contentio fauces odiorum accendit.

Contentio concordiam rumpit

Sicut instruere solet concordia, ita contentio destruit.



CAPUT LXIX. De curiositate.


CHRISTUS.

Neminem concutiatis, neque calumniam faciatis .

Non stabit testis unus contra aliquem, quidquid illud peccati et facinoris fuerit .

Sed in ore duorum aut trium testium, stabit omne uerbum .


SALOMON.

Qui autem inuestigator malorum est, opprimetur .


IESUS SIRACH.

In superuacuis rebus noli scrutari sensum tuum  multipliciter: non est tibi necessarium ea que sunt abscondita uidere oculis tuis. De re ea que te non molestat, ne certaueris .


AUGUSTINUS.

O quam irreprehensibiles esse poteramus, si tam diligenter nostra uitia caueremus, sicut scrutamur aliena.

Sed hinc est quod nostra obliuiscimur, dum aliena scrutamur.


HIERONYMUS.

Qui proficere studet, non consideret quod malum alii faciant, sed quod bonum ille facere debeat.

Committere igitur caueat, qui reprehendere uult.

Sufficit nobis de presentibus huius seculi angustiis cogitare.

 Quid necesse est sensum ad incerta et futura extendere? que aut consequi non possumus, aut cito inuenta perdimus.

Qui ergo de futuris nos cogitare prohibuit, concessit curare de presentibus propter humane uite fragilitatem.

Sufficit nobis contra malitiam huius seculi presens habere certamen.


AMBROSIUS.

Tandiu enim quis peccata sua que cognoscit flere debet, quandiu curiose aliena considerat.

Quod si mores suos ad seipsum conuersus aspiciat, non requirit quod in aliis ipse specialiter reprehendat, sed de seipso quod lugeat.


GREGORIUS.

 Nos ergo tantum minus debemus aliena corda audaciter reprehendere, quantum non possumus uisu nostro aliene cogitationis tenebras illustrare.

Nec profecto diluere aliena delicta ualet, quem adhuc propria deuastant.


ISIDORUS.

De malo alieno os tuum non coinquines.

uitia tua, non aliena attende.

De tua igitur correctione esto sollicitus.

De tua igitur salute et emendatione esto attentus.

Quod ad te non pertinet, noli inquirere.

Quod inter se loquuntur homines, cognoscere nunquam desideres.

Noli querere quid quisque dicat uel faciat. Euita  curiositatem, omitte curam que ad causam tuam non pertinet.

Curiositas periculosa presumptio est.

Multi aliorum uitia discernunt, sua non aspiciunt: et cum ipsi maximis criminibus teneantur obnoxii, minima peccata fratribus non dimittunt.

Sepe aduersa in aliis indicamus, que in nobis nociua esse minus sentimus.

Facilius uitia uniuscuiusque quam uirtutes intendimus.

Non quid boni quis gesserit agnoscere, sed quid mali gesserit perscrutamur.

Erit autem ille apud Deum condemnatus, qui aduersus innocentem falsum testimonium uel dicit, uel dicentibus credit. Improbi iudices opponunt  falsos testes.



CAPUT LXX. De mansuetis et timoratis.


CHRISTUS.

Discite a me quia mitis sum et humilis corde .

Beati mites, quoniam ipsi possidebunt terram


PAULUS.

Corripite inquietos consolamini pusillanimes, omnem ostendentes mansuetudinem ad omnes homines .


SALOMON.

Illusores Dominus deridet, mansuetis dabit gratiam .

 Qui mollis et dissolutus est in opere suo, frater est sua opera dissipantis .

Cum enim sit timida nequitia, dat testimonium condemnationis .

Semper enim presumit seua turbata conscientia .


IESUS SIRACH.

Homo linguosus et temerarius in uerbo suo odibilis est.


AUGUSTINUS.

Cum sint homines per iniquitatem, inferiores se putant omnibus hominibus.

Mansuetudo non ex uoluntate, sed ex natura hominum uenit.

In mansuetudine opera tua perfice, et supra hominum  gloriam diligeris.

Esto mansuetus ad intelligendum uerbum, ut intelligas: et cum sapientia profer uerum responsum.

Fili, in mansuetudine serua animam tuam, et da illi honorem secundum meritum suum.


HIERONYMUS.

Sicut enim ciuitas dirupta et non circumdata, sic est uir qui non cum consilio aliquid agit.


GREGORIUS.

In rectitudine iustitia, in simplicitate mansuetudo figuratur.

Sepe enim quisque nimis mansuetudini studens, subiectorum uitia aspicit, atque hec per feruorem zeli corrigere negligit: quem in eis crudeliter non  corrigendo multiplicat, fitque ut eius lenitas sibi sit noxia, et subiectis inimica.


ISIDORUS.

Ne quid ultra leniter agas, ne temere aliquid facias.


CYPRIANUS.

Docibilis autem ille est qui est ad discendam patientiam humilis et mitis.


BASILIUS.

Leuitas cupit semper laudari, sicut nauis iactatur absque gubernatore.

Sicut iactatur a fluctibus, ita et leuis circumfertur instabilis per omnes actus suos.


EX uITIS PATRUM.

Mansuetum diligit Dominus, turbulentum autem repellit a se.

 Sicut enim lucifer in celo, et sicut felix in paradiso, sic in anima miti mens pura.

Quantum enim quisque in lenitate ac patientia cordis fuerit, tantum in cordis puritate proficiet.


EUSEBIUS.

Bestiarum feritas Dei uirtute mansuescit.

Humana uero rabies nec ferarum mitescit exemplis.


IOSEPHUS.

Inconsulta temeritas nescit consilium exspectare ducis.



CAPUT LXXI. De rectoribus siue iudicibus.


CHRISTUS.

Nolite iudicare, ut non iudicemini .

 In quo enim iudicio iudicaueritis, iudicabimini .

Et in qua mensura mensi fueritis, eadem remetietur uobis .

Nolite iudicare secundum faciem, sed iustum iudicium iudicate .


MOYSES.

Iuste quod iustum est, persequeris .


PAULUS.

Non ergo amplius iudicemus inuicem, sed hoc iudicate magis, ne ponatis offendiculum fratribus uel scandalum .


SALOMON.

Iustitia rectorum liberabit eos, et in insidiis suis  capientur iniqui .

Nouit iustus animas iumentorum suorum .

In multitudine populi dignitas regis, et in paucitate plebis ignominia principis .

In hilaritate uultus regis uita, et clementia eius quasi serotinus imber .

Propter peccata terre, multi principes eius.

Aufer rubiginem de argento, et egredietur uas purissimum .

Aufer impietatem de uultu regis, et firmabitur iustitia thronus eius .

Dux indigens prudentia, multos opprimit per calumniam .

Rex iustus erigit terram, et homo durus destruet eam .


IESUS SIRACH.


Iudex sapiens iudicabit populum suum, et ciuitates inhabitabuntur per sensus prudentum .

Eximia dona excecant oculos iudicum .

Rectorem posui te dicit Dominus, noli extolli .

Esto in illis, quasi unus ex illis .

Regnum a gente ingentem transfertur, propter iniustitias, et iniurias, et contumelias, et diuersos dolos .

Sedes ducum superborum destruxit Deus, et sedere fecit mites pro illis .


HIERONYMUS.

Non letificemur ad laudes humanas, nec uituperationes eorum expauescamus.

 Deo enim placere curantes, minas hominum penitus non timeamus.


GREGORIUS.

Non morientem quippe mortificat, qui iustum damnat; et non uicturum uiuificare nititur, qui reum a supplicio soluere conatur.


ISIDORUS.

Qui recte iudicat, et premium inde remunerationis exspectat, fraudem in Domino perpetrat: quia iustitiam, quam gratis impartiri debuit, acceptione pecunie uendit.

Omnia quippe primum quere, ut cum iustitia definias.

Nullum condemnes ante iudicium.

Ante proba, et sic iudica.

 Non enim qui accusatur, sed qui conuincitur, reus est.



CAPUT LXXII. De simplicitate.


CHRISTUS.

Estote prudentes sicut serpentes, et simplices sicut columbe .


MOYSES.

Homo delicatus et luxuriosus ualde inuidebit fratri suo .


PAULUS.

Bonum autem facientes non deficiamus, tempore autem suo metemus non deficientes .


SALOMON.


Simplicitas iustorum diriget eos, et supplantatio peruersorum uastabit illos .

Iustitia simplicis dirigit uiam eius, et in impietate sua corruet impius .

Innocens credit omni uerbo.

Qui decipit iustos in uia mala, in interitu suo corruet, et simplices possidebunt bona eius .

uiri sanguinum oderunt simplicem, iusti autem querunt animam eius.


HIERONYMUS.

Sancta rusticitas sibi soli prodest, et quantum edificat ex uite merito Ecclesiam Christi, tantum nocet si destruentibus ueritatem non resistat.

In seruo Dei non corporis cultus, sed anime uigor  queritur, qui carnis infirmitate sit fortior, nec rusticus, sed tantum simplex.

Multo melius est nobis imperfectis rusticitatem sanctam habere, quam eloquentiam peccatricem.

Multo melius est nobis imperfectis rusticitatem sanctam habere, quam eloquentiam peccatricem.

uenerationi habenda est, non uerbosa, sed sancta rusticitas.

Fabrica spiritualis est fides firma in corde, galea salutis in capite.

Signum Christi in fronte.

uerbum ueritatis in ore, bona in mente uoluntas.

Dilectio Dei in pectore.

Precincta castitas in ardore.

Honestas in actione.

Sobrietas in consuetudine.

Stabilitas in bonitate.

 Patientia in tribulatione.

Spes in Creatore.

Amor uite eterne.

Perseuerantia usque in finem.


GREGORIUS.

Si nostra intentio apud Deum simplex fuerit, in eius iudicio nostra actio tenebrosa non erit.

Qui cauti esse per rectitudinem nesciunt, nequaquam innocentes persistere per simplicitatem possunt.

Sancta electorum Ecclesia simplicitatis sue et rectitudinis uias custodit.

Oportet ut in zelo quo quis feruet, sit etiam temperans: ne si plus ferueat quam oportet, perdat iustitiam, cuius seruare moderamina ignorat.

 Sepe enim cum quis iracundie stimulis uictus, contra delinquentes zelo ulciscende iustitie plus quam necesse est inflammatur, iustitie limitem in ultione transiens agit crudeliter quod se agere iuste suspicatur.


ISIDORUS.

Sit in gressu tuo simplicitas, nichil lenitatis in progressu tuo appareat.

Animus enim in corporis habitu appareat

Gestus corporis signum est mentis.

Corporis gestu animus proditur.

Incessus tuus alterum non offendat.


BASILIUS.

Deus enim non uerborum, sed cordis inspector est, et diligit eos qui in simplicitate cordis seruiunt ei.


EUSEBIUS.


Ea que apud homines despecta sunt et in contemptu habentur, in magna gloria sunt apud Deum.

Charitas Dei, que fragilia sunt per naturam, per gratiam facit esse firmissima.



CAPUT LXXIII. De medicis.


CHRISTUS.

Non est opus sanis medico, sed male habentibus .

Medice, cura teipsum prius .


IESUS SIRACH.

Honora medicum propter necessitatem, etenim Illum creauit Altissimus .

 A Deo est omnis medela.

Disciplina medici exaltabit caput ipsius, et in conspectu magnorum collaudabitur .

Unguentarius faciens pigmenta suauitatis et unctionis confert sanitatem. 

Da locum medico, etenim illum creauit Dominus .

Et non discedat a te, quoniam opera eius sunt necessaria .

Qui delinquit in conspectu eius qui fecit illum, incidit in manus medici.


CYPRIANUS.

Aperiendum uulnus est et secandum, et putraminibus amputatis, medela fortiore curandum.

uociferetur et clamet, licet et conqueratur eger  impatiens per dolorem; gratias aget postmodum, cum senserit sanitatem.



CAPUT LXXIu. De ligatione.


CHRISTUS.

Quodcunque ligaueris super terram, erit ligatum et in celis .

Non suscipies uocem mendacii, nec iungas manum tuam, et pro impio dicas falsum testimonium .


GREGORIUS.

Quos omnipotens Deus suscitat per compunctionis gratiam, illos pastoris sententia absoluet.

Illos nos debemus per pastoralem autoritatem soluere, quos auctorem nostrum cognoscimus per suscitantem  gratiam uiuificare.

Sub magno moderamine pastores Ecclesie uel absoluere studeant, uel ligare.

Utrum iuste an iniuste obliget pastor, pastoris tamen sententia gregi timenda est: ne hic qui subest, et cum iniuste forsitan ligatur, ipsam obligationis sue sententiam ex alia culpa mereatur.

Pastor ergo uel absoluere indiscrete timeat uel ligare.

Is autem qui sub manu pastoris est, ligari timeat uel iniuste, ne pastoris sui iudicium temere reprehendat.



CAPUT LXXu. De exemplis.


CHRISTUS.


Super cathedram Moysi sederunt scribe et Pharisei .

Omnia ergo quecunque dixerint uobis, facite et seruate: secundum uero opera eorum nolite facere .

Dicunt enim et non faciunt .


PAULUS.

Bonum autem emulamini in bono semper .

Exemplum esto fidelium, in uerbo, in conuersatione, in caritate, in fide, ut profectus tuus manifestus sit omnibus.

In omnibus teipsum prebe exemplum bonorum operum .


SALOMON.


Homini bono in conspectu suo dabit Deus sapientiam, et scientiam, et letitiam .


HIERONYMUS.

Sicut assiduitas familiaritatem, ita familiaritas contemptum parit.

Melius est rem familiarem minui, quam anime salutem perdere.


GREGORIUS.

Qui enim uitam suam ab aliis sciri refugiunt, sibimetipsis accensi sunt, sed aliis in exemplo luminis non sunt.

Hi enim qui exempla uirtutum prerogant, et lumen boni operis per uitam et uerbum iterantibus demonstrant, iure lampades appellantur.

 In exemplo culpa uehementer ostenditur, quando pro reuerentia ordinis peccator honoratur.

Ille igitur modis omnibus debet ad exemplum protrahi, qui cunctis passionibus carnis moriens iam spiritualiter uiuit.


ISIDORUS.

Ne quisquam post lapsum penitendo desperet ueniam, dum conspicit sanctorum reparationem fuisse etiam post ruinam.

Ob hanc utilitatem scribuntur sanctorum ruine et reparationes, ut spem faciant salutis humane.

Si apti fuimus imitari iniquos in malum, cur pigri sumus imitari iustos in bonum?



CAPUT LXXuI. De discipulis.


CHRISTUS.

Non est discipulus super magistrum: perfectus autem omnis erit si sit sicut magister eius .


PAULUS.

Sermo uester in gratia sale sit conditus, ut sciatis quomodo oporteat uos unicuique respondere .


SALOMON.

Letatur homo in sententia oris sui, et sermo opportunus est optimus .

Ferrum ferro acuitur, et homo exacuet faciem amici sui.


IESUS SIRACH.

Si est tibi intellectus, responde proximo tuo  .

Sin autem sit manus tua super os tuum, ne capiaris uerbo indisciplinato, et confundaris .


HIERONYMUS.

Caue ne ante magister sis quam discipulus, ante miles uelis esse quam tiro.

Caue ne sine doctore ingrediaris uiam quam nunquam ingressus es; et parte altera declinans, errorem patiaris, et plus ambules quam necesse est; et currens laxeris, aut moras faciens dormias.

Nulla ars absque magistro discitur.

Multo tempore disce quam doceas.

Ne credas laudatoribus tuis, imo irrisoribus aurem ne accommodes.

Non appetas maiora uiribus tuis, quia melius est  in humilioribus pergere, quam pendulo gradu in altioribus fluctuare.

Non erudit pater filium, nisi quem amat: nec corrigit magister discipulum, nisi eum quem ardentioris cernit ingenii.

Quicunque interrogat non uoto discendi, sed studio redarguendi, per similitudinem Phariseorum, non quasi discipulus, sed quasi tentator accedit.

uir studiosus et sapiens, etiam si discere aliquid uult, magis docet dum prudenter interrogat.

Sunt aliqui qui nimia facilitate uerborum per audaciam edisserunt aliis quod ipsi non intelligunt.


ISIDORUS.

De bono interrogatus, taceo: melius est enim reticere improbis quam respondere.


CYPRIANUS.


Ille melius docet qui quotidie crescit, et proficit discendo meliora.

Neque enim idoneus potest esse miles qui non exercitatus in campo prius fuerit.

Tunc enim demum sermo et ratio salutaris efficaciter discitur, si patienter quod discitur, auditur.

Disciplina custos spei, receptaculum fidei, dux itineris salutaris, fomentum ac negotium bone indolis, magistra uirtutis, facit in Christo manere semper, ac iugiter Deo uiuere, ad promissa celetia et diuina premia peruenire.


EUSEBIUS.

Neque enim dignum est philosophum nominari eum qui de his que nescit publice protestatur.



CAPUT LXXuII. De tentatione ac martyrio.


CHRISTUS.

In hoc nolite gaudere quia spiritus uobis subiiciuntur .

Gaudete autem, quod nomina uestra scripta sunt in celis .

Nolite timere eos qui occidunt corpus, animam autem non possunt occidere.


PETRUS.

Sobrii estote et uigilitate, quia aduersarius uester diabolus quasi leo rugiens circuit, querens quem deuoret .


IACOBUS.

 Resistite autem diabolo, et fugiet a uobis .


PAULUS.

Arma militie nostre, non carnalia, sed potentia Dei .


ORIGENES.

Qui bene exit de tentatione, et quem tentatio probabilem reddit, iste uenit ad sanitatem iudicii.

Si ergo uideris persecutorem tuum nimium aliquando seuientem, scito quia ab ascensore suo demone perurgetur.


AUGUSTINUS.

Omnis homo qui alium in corpore persequitur, prius ipse in corde persecutionem sustinere cognoscitur.

 Nam si etiam illi quem persequitur aliquid de substantia tulerit, maius sibi detrimentum ipse facit.

Quia nemo habet iniustum lucrum, sine iusto damno.

Ubi lucrum, et ibi damnum.

Lucrum in arca, damnum in conscientia.

Tollit uestem, perdit fidem.

Acquirit pecuniam, et perdit iustitiam,


HIERONYMUS.

Nihil eo fortius quam qui uincit diabolum, nichil intolerabilius quam qui carnem superat.

Si astra celi non sunt munda in conspectu Domini, quanto magis homines, quorum uita tentatio est?

Diaboli sagitte ieiuniorum et uigiliarum fragore restringende sunt.

 Grandis ergo uirtutis est, et sollicite diligentie, superare quod natus sis in carne et non carnaliter uiuere.

Non solum effusio sanguinis in confessione reputatur, sed deuote mentis immaculata seruitus quotidianum martyrium est.

Hostis callidus tarda ad mortem supplicia conquirens animas cupit iugulare, non corpora.

Non timeamus malorum persecutorum seuitiam, et blasphemantium rabiem, quia ueniet dies iudicii, in quo nostra uirtus coronabitur, et eorum seuitia punietur.


GREGORIUS.

Cum uero malorum peruersitas crescit, non solum frangi predicatio non debet, sed etiam augeri.

 Hec auget diuina misericordia, ut ex una eademque re, ex qua carnalibus dat flagellum ex ea spiritualibus uirtutibus prestet incrementum.

Quasi ergo lupus gregem dissipat, cum fidelem populum diabolus per tentationem uocat.

Quamuis occasio persecutionis deest, habet tamen et pax nostra martyrium suum: quia etsi carnis colla ferro non subdimus, spirituali tamen gladio carnalia desideria in mente trucidamus.


ISIDORUS.

Quamuis diabolus tentationem iustis semper inferre cupiat, tamen si a Deo potestatem non accipiat, nullatenus adipisci potest quod petit.

Non alibi diabolus concupiscentie fomenta succendit,  nisi ubi prius praue cogitationis delectationem aspexerit, quam si a nobis spernimus, sine dubio ille confusus abscedit a nobis.

Tunc enim bene de se iudicant sancti, quando eos Deus fallacia demonum tentamenta facit intelligere.

In oculis carnalium diabolus terribilis est.

In oculis electorum terror eius uilis est.

Diabolus enim serpens est lubricus, cuius si capiti, id est prime suggestioni, non resistitur, totus in interna cordis, dum non sentitur, illabitur.

Tunc contra eum quem possidet diabolus acrius seuit, quando se uirtute diuina ab eo expellendum agnoscit.

Diabolus quando uult decipere quemquam prius  naturam uniuscuiusque attendit, et inde se applicat unde aptum hominem ad peccatum aspexerit.

Nunquam enim diabolus aduersus hominem iustum pugnare cessat.

Aut enim tribulationes cordis illi exagitat, aut dolorem corporis suscitat.

Quelibet enim aduersa iustus patiatur, ex Dei utique permissu patitur.

Quod si hoc ipsum humiliter ad Dei gloriam referat, iste non separatur a Deo, sed coniungitur.

Ibi peccamus ubi cupiditatem ad uoluntatem de flectimus.

Quos enim uigilantes immundi spiritus uitiis tentant nec superant, acriter dormientes impugnant.

Sepe enim ea in quibus cogitationum nostrarum  sensum porrigimus, quodam mentis excessu reuelantur dum requiescimus.

Qui nocturna illusione polluitur, quamuis extra memoriam turpium cogitationum sese persentit inquinatum; tamen hoc ut tentaretur, culpe sue tribuat, statimque suam immunditiam fletibus tergat.

Facile uincimus hostem quem uidemus: quem autem non uidemus, difficile a nobis expellimus.

Unusquisque ad tentationem animum preparare debet.

Tentari autem iustum oportet, sed tentatione plage, non tentatione luxurie.

Tentatio arguit te, et non te interficit.

Qui non est tentatus, quid scit?

uir in multis expertus cogitat multa.

 Qui multa didicit, enarrabit intellectum: et qui non est expertus, pauca recognoscit.


CYPRIANUS.

Quantoque maior fuerit persecutionis iniuria, tanto iustior fiet et grauior persecutionis uindicta.

Nullus his dolor est de incursione malorum presentium, quibus fiducia est futurorum bonorum.

Neque enim licere tantum inimico potest, ut non, qui Deum toto corde, et anima, et uirtute diligimus, beatitudinem eius et laudes semper et ubique cum gloria predicemus.


EX uITIS PATRUM.

Sicut enim aurum et argentum probat ignis, sic cor monachi tentatio.

Ubi crux Christi superinducitur, non preualebit  malitia diaboli.


EUSEBIUS.

Nihil terribile est ubi diligitur Christus, nichil doloris est ubi fides Christi est.

Melior est qui nos defendit, quam qui persequitur.



CAPUT LXXuIII De uerbis otiosis.


CHRISTUS.

Dico autem uobis quia ex omni uerbo otioso quod locuti fuerint homines, reddent rationem de eo in die iudicii .

Unusquisque enim ex uerbis suis iustificabitur, aut ex uerbis suis condemnabitur .


PAULUS.


Nemo uos seducat inanibus uerbis .

Ineptas autem et inanes fabulas deuita .


SALOMON.

Propter peccata labiorum, ruina proximat malo.


HIERONYMUS.

Mens Christo dedita, sic cauet minora quomodo et maiora, sciens etiam pro uerbo otioso reddendam esse rationem.


GREGORIUS.

Otiosum quippe uerbum est, quod aut utilitate rectitudinis, aut ratione iuste necessitatis caret.

Sicut incauta locutio in errorem pertrahit, ita indiscretum silentium hos quos erudire poterat in errore derelinquit.


ISIDORUS.


Claude aures tuas, ne audiant malum.

Fuge incauta uerba.

uanus sermo cito polluet mentem.

Facile agitur quod libenter auditur.

Nihil ex ore tuo quod impedire possit, procedat.

Nihil quod non expedit, sonus uocis prorumpat, hoc procedat ex labiis quod aures non polluat audientis.

Sermo uanus uane conscientie index est.

Qualis sermo ostenditur, talis et animus comprobatur.

Retice uerbum quod non edificat. Auris que otiosa uerba non reprimit, ad noxia cito transit.

Paulatim crescunt uitia, et dum parua non cauemus,  in magna prolabimur.

In loquendo et in tacendo peritus esto.

Disce quid loquaris, quid taceas: lingua tua non te perdat.

Oppone lingue tue claustra silentii.



CAPUT LXXIX. De breuitate huius uite.


CHRISTUS.

Qui manducat me, et ipse uiuet propter me .


IACOBUS.

Que enim est uita nostra? uapor est ad modicum parens .


PAULUS.

 Id enim quod in presenti est, monetaneum est.


SALOMON.

Ne glorieris in crastinum, ignorans quid superuentura pariat dies .

uita ducis longior erit .

Tempus nascendi, et tempus moriendi .

Nemo est qui semper uiuat, et qui huius rei habeat fiduciam .


AUGUSTINUS.

Omnis malus aut ideo uiuit ut corrigatur, aut ideo uiuit ut per illum bonus exerceatur.


HIERONYMUS.

Humane uite breuitas damnatio delictorum est.

Breuis est huius uite felicitas, modica est huius seculi gloria.

 Caduca est et fragilis temporalis potentia.

Dic ubi sunt reges? ubi imperatores? ubi principes? ubi locupletes rerum? ubi potentes seculi?

Certe quasi umbra transierunt, et uelut somnium euanuerunt.

Queruntur et non sunt.

Diuitie usque ad periculum ducunt.

Multi propter opes periclitantur, multis propter opes mors occurrit.

Toto ergo animo et odi et damna quod diligit mundus.

Esto mortuus mundo, et mundus tibi.

Contemne uiuens que post mortem habere non potes.


ISIDORUS.

 Tantum enim in hac uita est licitum operari bonum.

Illic namque non iam operatio exspectatur, sed retributio meritorum.

Qui uite presentis longitudinem non de suo spatio, sed eius fine considerat, quam sit misera et breuis, satis utiliter pensat.

Tela enim consummatur filis, et uita hominis extollitur diebus singulis.

Si longam uitam queris, ad eam tende uitam pro qua Christianus es, id est eternam.

Hec est enim uita immortalis, nam ista uita mortalis est.

Mori oportet hominem in carne mundo, ne moriatur in anima Christo.

 Tunc quisque uiuere creditur, si secundum seculum moriens, in solo Deo uiuere delectetur.

De mora uite istius tedium patitur iustus, eo quod ad desideratam patriam tarde perueniat.

Sollicite debet unusquisque uiuere, semper terminum uite sue considerare, ut huius seculi blanditias caueat.

uenturi exitus ignorantia incerta est: et dum mori quisque non estimat, tollitur.

Unde festinet unusquisque, ne iniquitatibus suis rapiatur, simulque uita finiatur cum culpa.

Diabolus quos uiuentes incendit ad uitia, subito morientes pertrahere nititur ad tormenta.

Quamuis enim quisque in hac uita sit iustus,  tamen dum de corpore isto egreditur, pertimescat ne dignus supplicio sit.

Nullus est enim homo sine peccato: nec quisquam potest de Dei esse securus iudicio, cum et de otiosis uerbis reddenda sit ratio.

Finem iustorum optimum uocatio tranquilla commendat, ut ex eo intelligantur sanctorum habere consortium angelorum, ex quo ab hoc corpore sine uexatione dura tolluntur.

Nihil est diu, nichil est longum, quod non in breui finiatur.

Impossibile est ut homo sis, et non gustes angustias.

Nemo est qui in hoc seculo non doleat.

Nullus est qui in hac uita positus non suspiret.

 Malis omnia plena sunt.


CYPRIANUS.

Hec tempora terrena iam computat qui eternaitatem de Deo sperat.



CAPUT LXXX. De lectione.


CHRISTUS.

Qui legit, intelligat .

Omnis autem cui multum est datum, multum queretur ab eo .


PAULUS.

Attende lectioni et exhortationi doctrine; noli negligere gratiam que in te est .

Omnis Scriptura diuinitus inspirata, utilis est .

 uerbum Christi habitet in uobis abundanter .


IACOBUS.

Scienti igitur bonum, et non facienti, peccatum est illi .


SALOMON.

Post industriam sequitur sapientia .


AUGUSTINUS.

Nutri animam tuam lectionibus diuinis, parabit enim tibi mensam spiritualem.


HIERONYMUS.

Qui assidue instat lectioni, in presenti quidem laborat, sed postea gratulabitur, cum ceperit.

De amaris seminibus litterarum dulces fructus cape.

 Prudens lector cauet semper superstitiosam intelligentiam ut non ad suum sensum attemperet Scripturas, sed Scripture iungat sensum suum, ut intelligat quid sequatur.

Illa studeamus discere in terris, quorum nobis notitia perseueret in celis.

Beatus est qui, diuinas Scripturas legens, uerba uertit in opera, et nudam crucem nudus sequitur puris manibus et pedibus, et candido pectore pauperem se spiritu et operibus gloriatur.


GREGORIUS.

Scire etenim cuiquam quod non potest facere, pena magis quam uirtus est.

Quanto enim quis in Scriptura sacra proficit, tanto hec eadem Scriptura proficit apud ipsum.

 Tantum in sacro eloquio profectum inuenies, quantum apud illud ipse profeceris.


ISIDORUS.

Qui uult cum Deo semper esse, frequenter debet orare, et frequenter legere.

Nam cum oramus, ipsi cum Deo loquimur.

Cum uero legimus, Deus nobiscum loquitur.

Omnis profectus ex lectione et meditatione procedit.

Que enim nescimus, lectione discimus.

Que autem discimus, meditationibus conseruamus.

Geminum confert donum lectio sanctarum Scripturarum, quod intellectum mentis erudit, et quod  a mundi uanitatibus abstractum hominem ad amorem Dei perducit.

Tanto una spes mortalitatis huius nobis uilescit, quanto amplius legendo, spes eterna claruerit.

Lector strenuus potius ad implendum que legit, quam ad sciendum promptissimus esto.

Minor enim pena est nescire quid appetas, quam ea que noueris non implere.

Sicut enim legendo scire concupiscimus, sic sciendo recta que didicimus, implere debemus.

Nemo potest sensum Scripture sacre cognoscere, nisi legendi familiaritate.

Quantum quisque magis in sacris eloquiis assiduus fuerit, tantum ex eis uberiorem intelligentiam capit.

Quanto amplius in quamlibet artem homo conscendit,  tanto magis ad hominem ars ipsa descendit.

Quidam habent intelligentie ingenium, sed negligunt lectionis studium; et quod legendo scire possunt, negligendo contemnunt.

Quamuis sensus habitudo sit frequens, tamen lectio intellectum adhibet.

Sicut qui tardus est ad capiendum, pro intentione tamen boni studii, premium percipit: ita qui prestitum sibi a Deo ingenium intelligentie negligit, condemnatione reus existit, quia donum quod accipit, despicit et per desidiam derelinquit.

Quidam Dei iudicio donum scientie quod negligunt, accipiunt, ut durius de rebus creditis puniantur.

Tardiores autem ideo quod scire cupiunt difficulter  inueniunt ut pro maximo exercitio laboris maximum premium habeant retributionis.

Donum sine adiuuante Dei gratia quamuis infundatur auribus, ad cor nunquam descendit.

Plerique in cacumine intelligentie uiuaces existunt, sed loquendi inopia angustiantur.

Quidam uero in utrisque pollent.

Plerique scientia accepta Scripturarum, non ad Dei gloriam, sed ad suam laudem utuntur, dum ex ipsa scientia extolluntur, et ibi peccant ubi peccata mundare debuerunt.

Semper enim superbi legunt, et nunquam inueniunt.

Diuine legis penetrabilia, humilibus et bene ad Deum intendentibus patent: prauis autem atque  superbis clauduntur.

Quamuis diuina eloquia in lectione arrogantibus aperta sint, in mysterio tamen clausa atque occulta sunt.

Sermo Dei fidelibus lux est, reprobis autem ac superbis quodam modo tenebrescit: et unde illi illuminantur, inde isti cecantur.

Nequaquam legem intelligit, qui carnaliter uerba legis percurrit; sed is qui eam sensu interioris intelligentie percepit.

Qui litteram legis attendunt, eius occulta penetrare non possunt.

Ideo prohibetur Christianis figmenta petarum legere, quia per oblectamenta inanium fabularum, mentem excitant ad incentiua libidinum.

 Ideo libri sancti simplici sermone scripti sunt, ut non in sapientia uerbi, sed in ostensione spiritus homines ad fidem perducerentur.

In lectione non uerba, sed ueritas est amanda.

Cum sit utilis ad instruendum lectio, adhibita tamen collatione maiorem intelligentiam prebet.

Melius est enim conferre quam legere.

Quod enim obscurum est aut dubium, conferendo cito perspicitur.

Sicut instruere solet collatio, ita contentio destruit.

 Cum opere uaca lectioni, lectio enim docet quid caueas.

Lectio ostendet quid attendas.

Multum proficis cum legis, si tamen facias quod legis.

uide ne quod perspicis, uiuendo contemnas.


BASILIUS.

Sicut enim in carnalibus escis alitur caro, ita ex diuinis lectionibus interior homo nutritur ac pascitur.




ANNO SAECULI uIII INCERTO.
EuANTIUS ABBAS.





NOTITIA HISTORICA IN EuANTIUM ABBATEM. 

 On a déià parlé de l'écrit, qui donne occasion â cet article. C'est une lettre dogmatique suos le nom d'Euance, abbé, contre certaines personnes qui soutenaient qu'on ne doit point manger du sang des animaux, parce qu'il est impur, quoiqu'elles regardassent autrement leur chair, et qu'elles en mangeassent sans scrupule. Cette erreur était particulièrement répandue en Espagne, aux enuirons de Saragosse, comme le porte la lettre. On a uu que presque tous nos critiques l'attribuent à Euance, éuêque de uienne, mort en 586. Mais c'est ce qui ne se peut soutenir, comme on l'a obserué en passant. On y cite en effet le Pastoral de S. Grégoire, pape, à qui l'on donne la qualité de saint, qui suppose qu'il n'était plus au monde  , circonstances qui ne peuuent  conuenir au temps d'Euance de uienne.

Le cardinal d'Aguirre qui reiette ce sentiment auec raison, en établit un autre qui tend à donner cette lettre à Euance, archidiacre de Tolède, homme de lettres, qui florissait uers l'an 630  . Il faut auouer que cette circonstance, et celle qui regarde les personnes pour qui la lettre fut écrite, fauorisent beaucoup le sentiment de ce docte cardinal. Mais il se trouuera touiours combattu par le titre de la lettre même, qui, suiuant les manuscrits sur lesquels elle a été imprimée, l'attribue non à un archidiacre, mais à un abbé.

C'est ce qui a porté Dom Mabillon à croire que  l'auteur de cette lettre n'est autre qu'Euance, abbé de Troclar au diocèse d'Albi, célèbre dans la uie de sainte Sigolène, abbesse au même endroit, où il y auait un monastère double, l'un pour des moines, l'autre pour des uierges  . Tout concourt à affermir cette opinion, déià autorisée par le titre de la lettre. Euance, abbé de Troclar, uiuait à la fin du uIIe siècle, temps auquel elle appartient; il était à portée d'auoir des relations du còté de Saragosse, puisque l'Albígeois, où il faisait sa résidence, se trouuait dans le uoisinage des prouinces des Gaules soumises aux uisigoths d'Espagne iusqu à Charles Martel; enfin il parait qu'on cultiuait les lettres dans son monastère, puisqu'un moine de la maison écriuit peu après la uie de sainte Sigolène.

 L'écrit en question a été d'abord mis au iour sur un manuscrit de saint Gal, dans le cinquième uolume du recueil de Canisius. De là il est passé dans la Bibliothèque des Pères, et enfin dans la collection des Conciles d'Espagne parle cardinal d'Aguirre  . L'auteur s'y montre parfaitement instruit de l'Ecriture sainte, et fort uersé dans la lecture des Pères de l'Eglise. Il y prouue fort bien qu'on peut sans nul scrupule manger du sang des animaux, comme l'on mange de leur chair, et qu'en user autrement ce serait introduire une espèce de iudaïsme dans la religion chrétienne.





ALIA NOTITIA IN EuANTIUM ABBATEM.


 Distinguendum esse Euantium siue Euantum nostrum ab Euantio uiennensi, qui obiit anno 586, probe animaduertunt Basnagius et Fabricius. Scripsit enim epistolam contra eos qui Cesarauguste aiebant sanguinem animalium esse immundum. In ea porro laudat librum Regule Pastoralis S. Gregorii. Quare ab Euantio uiennensi omnino est distinguendus, qui ante editum illum librum diem supremam obierat.  Errauit igitur in hac parte Caueus . Cardinalis Aguirrius  nititur demonstrare Euantium hunc nostrum fuisse archidiaconum Toletanum. Hispanum certe fuisse constat ex ipsa epistola. De eo non plura apud scriptores inuenies. Nec tamen ab re affirmaueris eum ob oculos presertim habuisse Pirminium abbatem, ut constabit ex iis que in illo infra dicentur.





EuANTII ABBATIS EPISTOLA, Contra eos qui sanguinem animalium immundum esse iudicant, et carnem mundam esse dicunt. *

 Quia se prebuit occasio opportuna, ideo hanc exiguitatis mee paginulam uestris obtutibus perferendam mea curauit destinare miseria; per quam et salutis munia impensius pando, et me sacris uestris orationibus tuendum committo. His [a 1Kb] explosis, ad agnitionem nostram uenit, quod exsurgentes in quibusdam Cesarauguste partibus reperisse uos adseritis Christianos, nec dum eruditos paginibus sacris, Iudaico more sequi litteram occidentem, et postponere spiritum uiuificantem: qui dicunt immundum fieri hominem alicuius animalis sanguinem comedentem, nescientes, neque intelligentes precepta prisca magis mores hominum demonstrare, quam in natura seruare. Nam si ista ita sunt, cur aperta fronte cum iudeis et alia que uetita sunt  precepta prisce legis carnaliter non teneant, nescio. Qui carnes suillas uel cuniculinas non abiiciunt, qui piscium carnes pinnulis carentium non reprobant, qui uetera sacrificia non immolant, qui uxorem fratris sine filiis morientem ad suscitandum semen eius non accipiunt, aut ad sacerdotium debiles corpore, aut aliqua macula corporis [b 1Kb] laborantem, qui tamen animo digni uidentur accedere, non repudiant, qui paxillos in balteis non gestant, ut egesta humo operiant; cur auem cum pullis inuentam, si possunt, tenent, et non, sicut preceptum est, tenentes pullos, matrem sinunt abire? Cur etiam otium Sabbati cum Iudeis non sectant, et nouam gratiam Euangelii absterso rubore Christianitatis non abiiciunt? Nam in Christi nomine  frontis et fidei Christiane affecti, et sanguinem comedendum Christianos aperte docemus, et a sanguinis opera declinare omnes hortamur. Carnes suillas edere concedimus, et a uolutabro uitiorum recedere omnibus modis optamus. Pisces pinnulis carentes manducare permittimus; et tamen ad celestia  quasi alas habentes conuolare fideles omnes optamus. [c 1Kb] Sacerdotibus corpore debilibus, uel maculam corporis habentibus liber Pastoralis S. Gregorii legatur, quia nobis longum est plurima enodare. Paxillo egesta humo operire est, cum mala perpetrata bonis operibus insudando fetores carnalium uoluptatum opprimimus, de quibus scriptum est: Beati quorum remisse sunt iniquitates, et quorum tecta sunt peccata . Matrem cum pullis inuentam abire sinimus, et pullos tenemus, cum testimonia ex lege excerpta ad refutandos Iudeos atque hereticos tenemus, et legi carnaliter non seruimus. Otium Sabbati negligimus, quia propter illam futuram requiem, quam istud Sabbatum figurat, ut ad illam perueniamus, legem Domini spiritaliter  intelligendo decertamus. Quod si forte obiiciunt, ista in canonibus haberi; nec ego me ista fateor ignorare; sed in antiquis canonibus ista reperiuntur, quando Ecclesia ex circumcisione et preputio ad fidem congregabatur; quando adhuc non solido cibo, sed lacte nutriebatur. Tale quid ad Corinthios apostolos dixisse nouerint, et in Actibus Apostolorum facta inuenient. Nunc uero Ecclesia Dei solido cibo fide roborata consistit, ut uiriliter contra impetus hereticorum pugnet, non in infantium mollitie eneruata succumbat.

Ne tamen epistolaris consuetudo in longinquas periodos pertracta lectoribus lepidis fastidium nutriat; ueniant ad illud, quod Apostolus ait: Omnia munda mundis. Coinquinatis autem et infidelibus  nichil est mundum . Et in alio loco idem apostolus ait: Omnis creatura Dei bona, et nichil reiiciendum quod cum gratiarum actione percipitur . Et Saluator in Euangelio ait: Nihil est introiens in hominem, quod possit coinquinare eum; quia omne, quod in os intrat, in uentrem uadit,  et in secessum emittitur, nec hec coinquinant hominem, sed que de corde procedunt: de corde enim procedunt adulteria, homicidia et his similia . Nam quod Apostoli primitiue Ecclesie a fornicatione, et a suffocato, et a sanguine abstinere preceperunt , hec exstitit causa: tunc ex circumcisione, et gentibus credentes congregabantur, ne propter discretionem ciborum a se inuicem scinderentur: ideo lacte nutriebantur, non solido cibo. Quibus et postea scribebat, dicens: Non potui loqui uobis quasi spiritalibus, sed quasi carnalibus, tanquam paruulis in Christo: lac uobis potum dedi, non escam: nondum enim poteratis; sed nec adhuc quidem potestis, adhuc enim estis carnales . Nam si ubicunque sanguinem legunt prohibitum  et hoc ad litteram intelligunt et nichil spiritaliter hoc dictum putant, quid est quod propheta dicit: Speculatorem dedi te domui Isrel. Si non annuntiaueris impio, ut se custodiat ab iniquitate sua, ipse impius in iniquitate sua morietur: sanguinem autem eius de manu tua requiram ? Quis est iste sanguis, nisi opera sanguinis? Quid est in psalmo, ubi dicit: Libera me de uiris sanguinum , nisi ab operibus iniquitatis? Et quid est, quod alius propheta dicit: Sanguis sanguinem tetigit: propter hoc lugebit terra, et infirmabitur omnis qui habitat in ea .

Quod tria ista precepta ex libro Actuum Apostolorum tenere gloriantur, id est, abstinere a suffocato, et sanguine, uel fornicatione; confiteantur, si primum  et secundum cum tertio implent, id est, si non fornicantur, si aucupum ministeriis non utuntur, si audiunt Apostolum dicentem: Qui habent uxores, tanquam non habentes sint: si obediunt precepto  eius, ubi ait, Bonum est non manducare carnem, et non bibere uinum: si consentiunt, quod eis precipit, Imitatores mei estote, sicut et ego Christi: si faciunt quod idem apostolus dicit: Castigo corpus méum, et in seruitutem redigo, ne forte aliis predicans, ipse reprobus inueniar: si faciunt quod intonat: Exhibete uos sicut Dei ministros, in multa patientia, in castitate, in uigiliis, in ieiuniis, et his similia, unde peccatum non incurrant, sed cum gratiarum actione, que Deus bona creauit, sumerent. Quasi enim apostolis obedientes a duobus abstinent, a suffocato, et sanguine, et tertium preceptum quod grauius peccatum est, dissimulantes abiiciunt, et negligunt [a 1Kb] celestia iussa, et ceremonias enormiter perhorrescunt. Talibus Saluator in Euangelio dicit: ue uobis hypocrite,  qui decimatis mentam, et anetum, et cyminum; et ea, que legis sunt grauiora omittitis . Quid multa? Legant libros Doctorum, et maxime sancti Augustini contra Faustum Manicheum, in quo ista, que isti euacuant, et faciebant et dicebant, et secum illos uictos erubescant. Nam et librum sancti Hieronymi contra Donatianum legant, et salutem suam ibi reperient. Nam ridiculum est carnes mundas, quas Deus creauit, usque ad nauseam deuorare, et sanguinem illarum carnium, quasi immundum respuere: quasi Deus carnem creauerit mundam, et sanguinem carnium, qui utique nutrimentum et salus carnis est, fecerit immundum. Alia scribere debui, sed cui modica utilia non sufficiunt, nec plurima proderunt. Absit a fidelium cordibus,  ut ista carnaliter intelligentes, a sinu matris Ecclesie discedant, et se cum taliter credentibus gehenne ignibus tradant.




ANNO SAECULI uIII INCERTO.
S. ARCULFUS ET S. ADAMANUS.





NOTITIA HISTORICA IN S. ARCULFUM.


 Arculfus, urbis cuiusdam in Gallia episcopus, claruit 690. Suscepto, religionis causa, in Orientem itinere, ac lustratis locis sanctis, Damascum quoque, Constantinopolim, Alexandriam aliaque loca adiit, ac demum in Galliam rediens, ui tempestatis in occidentalia Britannie littora delatus, et ab Adamano abbate Hyensi hospitio benigne exceptus est. Ab illius  ore exceptam peregrinationis huiusce historiam et locorum sanctorum descriptionem litteris consignauit Adamanus, rem uoluminibus tribus complexus. Exstant hi libri De situ terre sancte inscripti, a Serrario editi Ingolstadt 1619, deinde a Mabillonio sec. Bened. III, parte II, p. 502.





NOTITIA HISTORICA IN S. ADAMANUM.


 Adamanus, siue Adamnanus, Benedictinus abbas in insula Hyensi , uicina Scotie, octogenario propior defunctus A. C. 704, IX Kal. Octobr. Eius Libri tres de uita S. Columbe cum notis Francisci Bertii exstant in Actis Sanctorum 9 Iunii tomo II pag. 197 seq., ut Canisii, Surii, Mabillonii sec. I Bened., Stephani uici in Triade Sanctorum Hibernie, Thome Messingani in Florilegio Hibernie Sanctorum, Benedicti Gononi in uitis Patrum Occidentis  aliasque editiones omittam. Prologum et epilogum ad Columbe uitam uulgauit Usserius in Epistolarum Hibernicarum Sylloge, p. 42, una cum adiuratione ab librarios. Prologum ad Libros tres de Locis Sancte Terre ex ore dictantis Arculfi episcopi, gente Galli, ex Palestina  reducis, acceptos edidit Labbeus tom. I Bibl. noue  Mss. p. 667. Libros ipsos, post Iacobum Gretserum , Ioannes Mabillonius sec. III Bened. parte II, p. 502. Laudat Beda u, 16 de Gestis Anglorum et in Marci Xu, 46, et ad calcem libelli de Locis Sanctis tom. III, p. 371, ubi Arculfi et Adamani uestigia legisse se non diffitetur. De legitimo Paschatis tempore num scripserit, et Canones in litteras miserit, ex Bede u, 16, de Gestis Anglorum non adeo firmiter colligitur, nec ex loco Matthei Monasteriensis ad A. C. 701, quam adduxit uossius p. 272 de Historicis Latinis. Tertiam syllabam in nomine Adamani corripit Alcuinus in his uersibus, qui ad pag. 1756 eius operum leguntur:

Patricius, Cheranus, Scotorum gloria gentis,
Atque Columbanus, Congallus, Adamnanus, atque
Preclari Patres, morum uiteque magistri.
 Hic pietas precibus horum nos adiuuet omnes.





IACOBI BASNAGII OBSERuATIO IN S. ADAMANUM.

 Quamuis hic multa de Adamnano subiiciantur, aliqua tamen supersunt obseruanda. Primo genuinum esse illius nomen Adamnanum: sibi ipsi notissimus esse debuit Adamnanus; at sepius se ipsum Adamnanum uocat hoc in opusculo. 2o Distinguendum  esse ab alio Adamnano, qui uixit monachus in cenobio Coludiensi. De priori Beda libro u, c. 16; de posteriori libro Iu, c. 19. Hic fuit qui nichil unquam cibi uel potus, excepta die Dominica et Quinta Sabbati, percipiebat, ab altero qui uitam Columbe scripto reliquit, plane diuersus. Peccauerunt igitur Posseuinus et Gesnerus, quorum fragmenta hic subiecta sunt, imo et ipse Canisius, qui duo loca Trithemii male coniunxit. 3o Prefuit Adamnanus Hiensi monasterio sub finem seculi septimi; nam Columba moriens, anno 598, Battheneum sibi successorem indicauerat. Obiit Battheneus abbas an. 622, et Segieno monasterii prefecturam reliquit. Illam tenuit Segienus ad annum 652, tuncque suffectus est Failbeus, quem Adamnanus decessorem suum appellat; ipse autem nonnisi an. 665 ex Anglia in patriam reuersus est. 4o Adamnanus Scotorum more Pascha celebrare fuit solitus. Altera fuit eo tempore questio celeberrima de tonsura, ut patet ex concilio Pharensi anno  664 habito. Tondebatur caput Romanorum in formam corone, idque a Petro accepisse fingebatur; aliis tonsuram suam a Simone Mago, ut ferebatur, habentibus. Stabat primum a partibus Scotorum aduersus Romanos Adamnanus; sed tum circa tonsuram, tum circa Paschatis celebrationem a Ceolfrido abbate conuersus, monasterium Hiense pristinam mutare sententiam uoluit, sed frustra; monachi enim a Romanorum ritibus alieni permanserunt. Quinto denique monendus est lector, ante Adamnanum iam fuisse conscriptam Columbe uitam a Cumneneo Albo, quam ipse uiderat et laudauit libro secundo. Hancque uitam edidit eruditissimus Mabillonius seculo Benedictino primo; sed multo breuior est ea quam in lucem prodire facimus: quippe plurima a Cumneneo omissa complexus est Adamnanus a Canisio editus; tota tamen uita miraculis est referta, que a traditione seniorum satis incerta hauserat. De signo crucis et aqua benedicta sepius fecit mentionem. uerbum Dei predicaturus Columba prouinciis Septentrionalium  Pictorum, hoc est Scotorum, transnauigauerat in Angliam; anno 665 reuersus in patriam, ibi terdenos et quatuor annos, ut asserit Adamnanus libro tertio, commoratus est: obiit igitur Columba, ut prius dictum, anno 598. Sepultus dicitur cum Patritio  et Brigida; unde uersus quos retulit Syluester Gyraldus Cambrensis in Hibernie Topographia:

In Burgo Duno
Tumulo tumulantur in uno
Brigida Patritius
Atque Columba pius.

Post Columbe uitam scripsit Adamnanus abbas Hiensis tres libros de Locis Sanctis; sed fabule que ibi leguntur, debentur Arculpho Galliarum episcopo, cui nimia cum supinitate fidem adhibuit miraculorum indagator scriptor noster.

»Texere librum de Locis incipio Sanctis Arculphus, sanctus episcopus, gente Gallus, diuersorum longe remotorum penitus locorum uerax et index satis idoneus in Hierosolymitana ciuitate per menses nouem hospitatus et locis quotidianis uisitationibus peragratis mihi Adamnano hec uniuersa que infra sunt exaranda experimenta diligentius perscrutanti et primo in tabulas describenti fideli et indubitabili  narratione dictauit.«

Unicum proferam exemplum, ut de ceteris iudicium feratur: Inter illam quoque Golgothanam basilicam et Martyrum quedam inest exedra, in qua est Calix Domini, quem a se benedictum propria manu in cena pridie quam pateretur ipse, conuiua apostolis tradidit conuiuantibus: qui argenteus Calix Sextarii Gallici mensuram habens duasque ansulas in se ex utraque parte altrinsecus continens compositas. In quo utique calice illa inest spongia, quam aceto plenam hyssopo circumponentes Dominum crucifigentes obtulerunt ori eius. De hoc eodem calice Dominus post resurrectionem cum apostolis conuiuans bibit, quem S. Arculfus uidit, etc. Inde concludunt uiri docti argenteos calices in usu fuisse ab institutione Sacramenti. Errabant igitur toto celo qui uitreis, ut Exuperius, utebantur.

Denique missus fuit Adamnanus ad Aldfridum regem. Is fuit rex Northumbrorum, qui anno 705 diem suum clausit.





PLURIUM OBSERuATIONES IN MARTYROLOGIUM ROM. IX IUNII. In Scotia S. Columbani Presbyteri et Confessoris.

 Ad que notat hec Baronius: »De eo hac die Beda et alii recentiores. Pluribus de eo idem Beda hist. de Gest. Angl. l. III, c. 4 et 25, ubi eumdem appellat Columbanum, Columbam autem in epitome ann. Dom. 565, quo anno ex Hibernia se contulit in Britanniam uixitque ibi annis triginta duobus, ut idem testatur auctor; sicque peruenisse uidetur usque ad annum Domini 597: de quo et Sigebertus in Chron. anno 596 et 598, ubi semper Columbanum appellat. Scripsit eius uitam Adamandus eidem equalis, de quo Sigebert. de uir. illust. c. 64. Nec moueat quemquam, quod Columba hic, preter morem Ecclesie, Pascha celebrabat decima quarta luna: excusat enim eum Beda hist. Angl. l. III. c. 4, in fine, et Walfridus apud eumdem eodem lib. III c. 25. Alius ab hoc est S. Columbanus abbas Luxouiensis, de quo inferius ad XI Kal. Decemb.« Hec Baronius.

Trithemius de Scriptor. Eccles.: »Adamannus presbyter et abbas monasterii Huensis, quod S. Columbanus  quondam construxit in insula Scotie, uir in diuinis Scripturis ualde stuliosus et eruditus, secularium quoque litterarum non ignarus, ingenio cautus, et dulcis eloquio, uita et conuersatione preclarus, non sine opinione sanctitatis, pater multorum monachorum fuit. Scripsit inter cetera satis composito sermone uolumen de Locis Terre Sancte lib. I, et quasdam Epistolas. Claruit sub Iustiniano iuniore Augusto. Anno D. 690.« Hec Trithem., qui lib. III de uiris illust. Ord. S. Benedicti c. 124, hec habet de eodem S. Adamanno: ita enim ponit titulum: »Adamannus, monachus et presbyter monasterii sanctimonialium in Anglia, quod Colodi urbs dicitur, prepositus, natione Scotus, uir austere conuersationis, et sancte uite; ita ut preter Dominicam et quintam feriam nichil in hebdomada penitus comederet, sepe etiam noctes integras peruigil in oratione transigeret. Magnis effulsit uirtutibus. Claruit anno Domini 670.« Hec Trithemius, qui eodem  lib. III. c. 153, hec: »Adamannus, abbas monasterii quod B. Columbanus olim in insula Hu fundauit  in Hibernia, uir doctus et sanctus, et pater multorum monachorum, sua predicatione sanctissima plurimam partem Scotorum in Hibernia, et etiam Britones in Brittannia, ad debitum Paschalis celebritatis tempus reduxit. Claruit anno 700.« Hec Trithem.

Antonius Posseuinus in Apparatu sacro: »Adamanus Scotus. Coludius, monachus et abbas monasterii insule Huensis in Scotia, quod S. Columbanus construxit, congregationis Benchorensis, floruit anno 690, scripsitque de Locis Terre Sancte librum unum; De Paschate Epistolas: De uita S. Columbe , monachi et confessoris, librum unum cuius initium est: B. Patris N. Christo suffragante uitam descripturus. Exstat ad S. Gislenum. Arnold. et ante illum Trithemius, qui non omnia eius scripta cognouerat.«

Epitome Biblioth. Gesneri: »Adamannus Coludius, Scotus, monachus Ordinis Apostolici, et cenobii  Huensis moderator, scripsit de locis Terre Sancte librum unum. De situ Hierusalem librum unum, de Paschate legitimo librum unum. Epistolas quoque edidit. Ab hoc Bedam multa sumpsisse, et suis libris inseruisse tradunt. Claruit anno 699.« Hec Gesn.

Molanus in appendice ad Usuardi Martyrologium: »Adamannus abbas, plurimam partem Scotorum in Hibernia, et nonnullam etiam de Britonibus, ad catholicam Paschalis temporis obseruantiam sua predicatione correxit. Scripsit idem librum de Locis Sanctis. Beda lib. u Historie, cap. 16 et 22.« Hec Molanus: qui cum Columbam inter Sanctos recenset, notandum est, quod codex m. s. Rebdorffensis expresse in titulo libri uocat sanctum. Ita etiam Trithemius, lib. III de uiris illust. Ord. S. Benedicti, cap. 124 et 153, sanctum uocat.

Porro de nomine Adamanni obseruandum, uarie a uariis appellari. Aliqui, ut etiam Baronius, uocant Adamandum. Alii plerique Adamannum. Codex ms. Rebdorfensis ubique uocat Adamnanum, uel  Adomnanum.





SANCTI ADAMANI BENEDICTINI ABBATIS DE uITA S. COLUMBAE LIBRI TRES. 



INCIPIT PRIMA PRAEFATIO, APOLOGIAQUE ADOMNANI ABBATIS SANCTI SCRIPTORIS.

 Beati nostri Patroni, Christo suffragante, uitam descripturus, fratrum flagitationibus obsecundare uolens; imprimis eamdem lecturos quosque admonere procurabo, ut fidem dictis adhibeant compertis, et res magis quam uerba perpendant, que, ut estimo, inculta et uilia esse uidentur; meminerintque  regnum Dei non eloquentie exuberantia, sed in fidei florulentia constare, et nec ob aliqua Scotice, uilis uidelicet lingue, aut humana onomata, aut gentium diuersas [a 1Kb] uilescunt linguas; utilium et non sine diuina opitulatione gestarum despiciant rerum pronuntiationem.

 Sed et hoc lectorem admonendum putauimus, quod de beate memorie uiro, plura studio breuitatis, etiam memorie digna, a nobis sunt pretermissa; et quasi pauca de plurimis, ob euitandum fastidium lectorum, sint exarata.

Et hoc, ut arbitror, quisque hec lecturus forte  annotabit, quod minima de maximis per populos fama de eodem beato uiro diuulgata disperserit, ad horum paucorum comparationem, que nunc breuiter exarare disponimus. Hinc post hanc primam prefatiunculam de nostri uocamine presulis, in exordio secunde, Deo auxiliante, intimare exordiar.



INCIPIT PRAEFATIO SECUNDA.


 uir erat uite uenerabilis et beate memorie, monasteriorum pater et fundator; cum Iona propheta homonymum sortitus est nomen. Nam licet diuerso trium diuersarum sono linguarum, unam tamen eamdemque rem significat; hoc quod Hebraice dicitur Iona, Grecitas uero [a 10Kb] , Peristeram, uocitat; et Latina lingua Columba nuncupatur.

Tale tantumque uocabulum homini Dei, non sine diuina Prouidentia inditum esse credimus. Nam et iuxta Euangeliorum fidem Spiritus sanctus super unigenitum eterni Patris Filium descendisse monstratur in forma illius auicule que columba dicitur. Unde plerumque in sacrosanctis libris mystice Spiritum sanctum significare dignoscitur. Proinde et Saluator in Euangelio suis precepit discipulis, ut  columbarum in corde puro insertam simplicitatem continerent. Columba etenim et simplex, innocensque nuncupari debuit, qui in se columbinis moribus Spiritui sancto hospitium prebuit: cui nomini non inconuenienter congruit illud, quod in Prouerbiis scriptum est: Melius est nomen bonum quam diuitie multe .

Hic igitur noster presul non immerito non solum a diebus infantie hoc uocabulo, Deo donante, adornatus proprio ditatus est; sed etiam premissis multorum cyclis annorum ante sue natiuitatis diem cuidam Christi militi, Spiritu sancto reuelante, quasi filius repromissionis mirabili prophetatione nominatus est.

Nam quidam proselytus Britto, homo sanctus,  sancti Patricii episcopi discipulus, Maueteus nomine,  ita de nostro prophetizauit patrono sicuti nobis ab antiquis traditum expertis compertum habetur.

In nouissimis, inquit, temporibus seculi, filius nasciturus est, cuius nomen Columba per omnes insularum Oceani prouincias diuulgabitur notum; nouissimaque orbis tempora clare illustrabit. Mei et ipsius duorum monasteriorum agelluli unius [b 1Kb] sepiscule interuallo disterminabuntur: homo ualde Deo charus, et grandis coram ipso meriti.

Huius igitur nostri Columbe uitam et mores describens, imprimis breuis sermonis textu, in quantum ualuero, strictim comprehendam, et ante lectoris oculos sanctam eius conuersationem pariter exponam. Sed et de miraculis eius succincte quedam quasi legentibus, auide pregustanda ponam:  que tamen inferius per tres diuisa libros plenius explicabuntur. Quorum primus propheticas reuelationes; secundus uero diuinas per ipsum uirtutes effectas; tertius angelicas apparitiones continebit, et quasdam super hominem Dei celestis claritudinis manifestationes.

Nemo itaque me de hoc tam predicabili uiro, aut mentitum estimet, aut quasi quedam dubia uel incerta scripturum; sed ea que maiorum, fideliumque uirorum, tradita expertorum cognoui relatione narrantium; et sine ulla ambiguitate [c 1Kb] carraxaturum sciat. Et uel ex his, que ante nos inserta paginis reperire potuimus; ut ex his, que audiui ab expertis quibusdam fidelibus, antiquis, sine ulla dubitatione narrantibus, diligentius  sciscitantes didicimus.



INCIPIT LIBER PRIMUS, DE PROPHETICIS REuELATIONIBUS.


 I. Sanctus igitur Columba nobilibus fuerat oriundus genitalibus, patrem habens Fedilinitum, filium Ferguso, matrem Aethneam nomine: cuius pater latine Filius Nauis dici potest, Scotica uero lingua Magnaue. Hic anno secundo post Culedebrine bellum, etatis uero sue 42, de Scotia ad Britanniam pro Christo peregrinari uolens enauigauit. Qui etiam a puero deditus Christiano tyrocinio, et sapientie studiis, integritatem corporis et anime puritatem, Deo  donante, custodiens; quamuis in terra positus, celestibus se aptum moribus ostendebat. Erat enim aspectu angelicus; sermone nitidus; opere sanctus; ingenio optimus; consilio magnus; per annos 34 insulanus miles est uersatus. Nullum etiam unius hore interuallum transire poterat, quo non aut orationi, aut lectioni, uel scriptioni, uel etiam alicui operationi incumberet. Ieiunationum quoque et uigiliarum indefessus laborationibus, sine ulla intermissione diu noctuque  occupatus, ita ut supra humanam possibilitatem uniuscuiusque pondus specialis operis uideretur. Et inter hec omnibus charus, hilarem semper faciem ostendens, sanctorum specie sancti Spiritus gaudio in intimis letificabatur precordiis.

II. Sanctus Fintenus, qui postea per uniuersas Scotorum Ecclesias ualde noscibilis habitus est, a puerili etate integritatem carnis et anime, Deo adiuuante, custodiens, studiis dialecticalis sophias deditus, hoc propositum in annis iuuentutis conuersatus in corde habuit, ut nostrum sanctum [a 1Kb] Columbam, Hiberniam deserens, peregrinaturus adiret.

Eodem estuans desiderio ad quemdam uadit seniorem sibi amicum, in sua gente prudentissimum, uenerandumque clericum, qui Scotice uocitabatur  [b 1Kb] Columbus, ut ab eo prudentie quasi aliquod audiret consilium. Cui cum suos tales denudaret cogitatus, hoc ab eo responsum accepit: »Tuum, ut estimo, adeo inspiratum deuotumque desiderium quis prohibere potest, ne ad sanctum Columbam transnauigare debeas?«

Eadem hora casu adueniunt duo monachi sancti Columbe, qui de sua interrogati ambulatione, »Nuper, aiunt, de Britannia, remigantes hodie a Roboreto uenimus.«---»Sospesne est, ait Columbus, uester Columba sanctus Pater?« Qui ualde illacrymati, cum magno dixerunt merore: uere saluus est noster ille patronus, qui his diebus nuper migrauit ad Christum. Quibus auditis Fintenus et Columbus, et omnes qui ibidem inerant, prostratis in terram uultibus  amare fleuere. Fintenus consequenter percontatur, dicens: »Quem post se successorem reliquit?---Battheneum, aiunt, suum alumnum. Omnibusque clamitantibus, Dignum et debitum; Columbus ad Fintenum ait: Quid ad hec, Fintene, facies? Qui respondens, ait: »Si Dominus permiserit, ad Battheneum uirum sanctum et sapientem enauigabo; et si me susceperit, ipsum abbatem habebo.«

Tum deinde supra memoratum Columbum osculatus, et ualedicens, nauigationem preparabat, et sine ulla morula transnauigans Iouam deuenit insulam. Et necdum in id temporis usque nomen eius in his locis erat notum. Unde et imprimis quasi quidam ignotus hospes hospitaliter susceptus; alia die internuntium ad Battheneum mittit, eius allocutionem  facie ad faciem habere uolens, qui ut erat affabilis, et peregrinis appetibilis, iubet ad se adduci. Qui statim adductus, primo ut ueniebat, flexis genibus in terram se prostrauit, uisusque a seniore sancto surgit; et residens interrogatur a Battheneo, adhuc inscio de gente et prouincia, nomineque et conuersatione, et pro qua causa inierit nauigationis laborem. Qui ita interrogatus omnia per ordinem enarrans, ut susciperetur, humiliter expostulat.

Cui sanctus, senior his ab hospite auditis, simulque  hunc esse uirum cognoscens, de quo pridem aliquando sanctus Columba prophetice uaticinatus est: »Gratias, ait, Deo meo agere debeo quidem in tuo aduentu, filii. Sed et hoc indubitanter scito, quod noster monachus non eris.«

Hoc audiens ualde contristatus infit: »Forsitan ego indignus tuus non mereor fieri monachus.« Senior consequenter inquit: »Non quod, ut dicis, indignus esses, hoc dixi; sed quamuis maluissem te apud me retinere, mandatum tamen sancti Columbe mei defensoris profanare non possum, per quem Spiritus sanctus de te prophetauit. Aliaque die mihi soli seorsum prophetico sic profatus ore inter cetera dixit: Hec mea, o Batthenee, intentius debes audire uerba; statim namque post meum de hoc ad  Christum seculo exspectatum, et ualde desideratum transitum, quidam de Scotia frater, qui nunc bene iuuenilem bonis moribus agens etatem, sacre lectionis satis studiis imbutus, nomine Fintenus, ad te, inquam, perueniens humiliter expostulabit, ut ipsum suscipiens inter ceteros annumeres monachos. Sed hoc ei in Dei prescientia predestinatum non est, ut ipse alicuius fieret monachus; sed et monachorum abbas, et animarum dux ad celeste regnum olim electus a Deo est. Nobis [Lege Noli] itaque hunc memoratum uirum in his nostris apud te retinere insulis, ne et Dei uoluntati contraire uidearis. Sed hec ei intimans uerba, ad Scotiam in pace remittas, ut in Laginenstum uicinis mari finibus monasterium construat; et ibidem Christi ouium pascens gregem,  innumeras ad patriam animas celestem perducat.«

Hec audiens sanctus iunior, Christo lacrymas fundens, agit gratias, inquiens: »Secundum sancti Columbe propheticam fiat mihi et mirabilem prescientiam.«

His denique uerbis sanctorum obtemperans, et a Battheneo accipiens benedictionem, in pace ad Scotiam transnauigauit

III. Alio in tempore uir beatus in mediterranea Hibernie parte monasterium, quod Scotice dicitur Dairmag, diuino fundans nutu, per aliquot demoratur menses. Libuit animo uisitare fratres, qui in Clensi Sancti Cerani cenobio commanebant.

Audito itaque eius accessu uniuersi undique ab agellulis monasterio uicinis, cum his qui ibidem inuenti sunt, congregati, cum omni alacritate suum  consequentes abbatem Alitherum, quasi angelo Domini obuiam egressi uallum monasterii, unanimes pergunt, humiliatisque in terram uultibus, eo uiso, cum omni reuerentia exosculatus est ab eis; hymnisque et laudibus resonantes, honorifice ad ecclesiam perducebant; quamdamque de lignis pyramidem erga sanctum deambulantem constringentes a quatuor uiris eque ambulantibus supportari fecerunt: ne uidelicet sanctus senior Columba eiusdem fratrum multitudinis constipatione molestaretur.

 Eadem hora quidam ualde despectus uultu et habitu, puer familiaris, et necdum senioribus placens, retro in quantum ualuit, se occultans accessit; ut uidelicet uel illius amphibali fimbriam, quo uir beatus induebatur, occulte et, si fieri posset, ipso nesciente et non sentiente, tangeret; sed hoc tamen sanctum non latuit. Nam quod corporalibus oculis retro se actum intueri non potuit, spiritualibus perspexit. Unde subito restitit, et post se extendens manum, ceruicem pueri tenet, ipsumque trahens ante faciem suam statuit, omnibusque, qui ibidem circiter astabant, dicentibus: »Dimitte, dimitte, quare hunc infelicem et iniuriosum retines puerum?« Sanctus e contra hec puro pectore uerba depromit prophetica: »Sinite fratres, sinite modo.« Ad puerum  uero ualde tremefactum dicit: »O fili, aperi os tuum, et porrige linguam.« Iussus tum puer cum ingenti tremore aperiens os suum, linguam porrexit; quam sanctus, sanctam manum extendens, et diligenter benedicens, ita prophetice profatur dicens: »Hic puer quamuis nunc despicabilis et ualde uilis uideatur, nemo tamen ipsum ob id despiciat; ab hac enim hora non solum uobis non displicebit, sed ualde placebit, bonisque moribus et anime uirtutibus paulatim de die in diem crescet: sapientia quoque et prudentia magis ac magis in eo ab hac die adaugebitur; et in hac nostra congregatione grandis est futurus prouectus. Lingua quoque eius salubri et doctrina, et eloquentia a Deo donabitur.«

Hic erat Ereneus postea per omnes Scotie Ecclesias  famosus, et ualde notissimus. Qui hec omnia supra scripta uerba Segeneo abbati de se prophetata enarrauerat, meo decessore Failbeo intentius audiente, qui et ipse cum Segeneo presens inerat; cuius relatione et ego ipse cognoui hec eadem que narraui.

Sed et multa alia hisdem diebus, quibus in Clensi cenobio sanctus hospitabatur, reuelante Spiritu Sancto prophetauit; hoc est, de illa que post dies multos ob diuersitatem Paschalis festi orta est inter Scotie Ecclesias discordia, et de quibusdam angelicis frequentionibus sibi manifestatis: quibus quedam intra eiusdem cenobii septa ab angelis tunc temporis frequentabantur loca.

 Iu. Alio in tempore, cum in [a 1Kb] Ioua insula die fragose tempestatis, et intolerabilis undarum magnitudinis, sedens in domo sanctus, et fratribus precipiens, diceret: »Preparate ocius hospitium, aquamque ad lauandos hospitum pedes haurite;« quidam ex ipsis frater consequenter: »Quis, ait, hac die ualde uentosa, et nimis uentosa , et nimis periculosa, licet breue fretum, prospere transnauigare potest?« Quo audito, sanctus sic profatur: »Cuidam sancto et electo homini, qui ad nos ante uesperam perueniet, Omnipotens tranquillitatem quamlibet in tempestate donabit.«

 Et ecce eadem die aliquandiu a fratribus expectata nauis, in qua sanctus inerat Chamnechus, iuxta sancti prophetationem peruenit. Cui sanctus cum fratribus obuiam uenit, et ab eo honorifice et hospitaliter susceptus est. Illi uero naute, qui cum Chamnecho inerant, interrogati a fratribus de qualitate nauigationis, sic retulerunt, sicut sanctus Columba prius de tempestate et tranquillitate pariter Deo donante, in eodem mari, et hisdem horis mirabili diuisione predixerat, et tempestatem eminus uisam non sensisse professi sunt.

u. Alio itidem die sanctus Columba in sua commanens matrice Ecclesia, repente in hanc subridens uocem erupit dicens: »Columbanus ad nos transnauigare incipiens, nunc in undosis charybdis estibus  ualde periclitatur. Abbasque ad celum in prora sedens, palmas eleuat; turbatum quoque et tam formidabile pelagus benedicit, quem tamen Dominus sic terret, non ut nauis naufragio, in qua ipse resedit, undis obruatur, sed potius ad orandum intentius suscitetur, ut ad nos, Deo propitio, post transuadatum perueniat periculum.«

uI. In tempore quoque alio, de Cormacco, uiro utique sancto, qui tribus non minus uicibus Erenum [F. eremum] in Oceano laboriose quesiuit, nec tamen inuenit, sanctus Columba, ita prophetizans ait: »Hodie iterum Cormachus desertum cupiens reperire, enauigare incipit ab illa regione que ultra Modam fluuium sita est, et Cirros dicitur; nec tamen etiam hac uice, quod querit, inueniet; et non ob  aliam eius culpam, nisi quod alicuius religiosi abbatis monachum, ipso non permittente, discessorem secum non recte comitari nauigio susceperit.«

uII. In tempore alio, hoc est, post multos annorum transcursus, cum esset uir sanctus in Ioua insula, subito dicit ad suum ministratorem: »Cloccam pulsa,« cuius sonitu fratres incitati, ad ecclesiam, ipso sancto presule preeunte, ocius currunt, ad quos ibidem flexis genibus infit: »Nunc intente pro hoc populo et Aldano rege Dominum oremus, hac enim hora ineunt bellum.« Et post modicum interuallum egressus oratorium, respiciens in celum, inquit: »Nunc barbari in fugam uertuntur;« Aldanoque quamlibet infelici, tamen concessa est uictoria. Sed et de numero, de exercitu Aldani interfectorum  trecentorum et trium uirorum, uir beatus prophetice narrauit.

uIII. Alio quoque in tempore, ante supra dictum bellum, Sanctus Aldanum regem interrogat de regni successore. Illo respondente, nescire quis esset de tribus filiis regnaturus, Sanctus consequenter hoc profatur modo: »Nullus ex his tribus erit regnaturus, nam in bellis cadent ab inimicis trucidandi; sed nunc si alios iuniores habeas, ad me ueniant, et quem ex eis elegerit Dominus regem, subito super meum irruet gremium.« Quibus accitis secundum  uerbum Sancti, Euchodius adueniens; in sinu eius recubuit; statimque Sanctus eum osculatus benedixit, et ad patrem ait: »Hic est superstes, et rex post te regnaturus, et filii eius post eum regnabunt.« Sic omnia post suis temporibus plene adimpleta sunt, et Euchodius post patrem in regnum successit.

IX. Domnallus filius Aido adhuc puer, ad sanctum Columbam per nutritores adductus est, quem intuens percontatur, inquiens: »Cuius est filius hic, quem adduxistis?« Illis respondentibus, »Hic est Domnallus, qui ad te ideo perductus est, ut tua redeat benedictione ditatus.« Quem cum Sanctus benedixisset, continuo ait: »Hic super omnes fratres suos superstes erit, et rex ualde famosus, nec unquam  in manus inimicorum tradetur; sed morte placida in senectute, et intra domum suam coram amicorum familiarium turba super suum morietur lectum.« Que omnia secundum beati uaticinium uiri de eo uere adimpleta sunt.

Eodem tempore Sanctus, et in eodem loco, ad Scandalanum filium Colmanni apud Aidum regem in uinculis retentum, uisitare eum cupiens pergit; ipsumque cum benedixisset, confortans ait: »Fili, noli contristari, sed potius letare et confortare. Aidus enim rex, apud quem uinculatus es, de hoc mundo te precedet, et post aliqua exilii tempora triginta annis in gente tua rex regnaturus eris, iterumque de regno effugaberis, et per aliquos eiulabis [Fort. exulabis] dies; post quos a populo renuntiatus [F.  reinuitatus ut infra] per tria regnabis breuia tempora.«

Que cuncta iuxta uaticinationem Sancti plene expleta sunt. Nam post annos triginta de regno expulsus per aliquod exulauit spatium temporis, sed post a populo reinuitatus; non ut putabat, tribus annis, sed ternis regnauit mensibus; post quos continuo obiit.

XI. In tempore alio duo plebeil ad Sanctum in Ioua commorantem insula deueniunt; quorum unus Meldanus de filio suo, qui presens erat, sanctum interrogat, quid esset ei futurum. Cui sanctus sic profatur: »Nonne Sabbati dies hodierna est? Filius tuus sexta feria in fine morietur septimane, octauaque  die, hoc est, Sabbato, hic sepelietur.«

Alter proinde plebeius, et ipse de filio, quem ibidem secum habuit, nichilominus interrogans, talem sancti audit responsionem: »Filius tuus suos uidebit nepotes, et in hac insula senex sepelietur.« Que omnia secundum uerbum Sancti de pueris ambobus suis temporibus plene sunt expleta.

XII. Quadam die, cum uir uenerabilis in Ioua demoraretur insula, quidam frater Berachus nomine ad Ethicam proponens insulam nauigare, ad Sanctum mane accedens, ab eo benedici postulat; quem sanctus intuitus, inquit: »O fili, hodie intentius precaueto, ne Ethicam cursu ad terram directo per latus coneris transmeare pelagus; sed potius circuiens minores secus nauiges insulas, ne, uidelicet, alio  monstruoso perterritus prodigio, uix inde possis euadere.«

Qui accepta a Sancto benedictione secessit, et nauim ascendens Sancti uerbum quasi paruipendens transgreditur. Maiora proinde Ethici transmeans spatia pelagi, ipse, et qui ibi inerant naute, uident; et ecce cetus mire et immense magnitudinis se instar montis erigens, ora aperit patula, nimis dentosa, supernatans. Tum proinde remiges deposito uelo ualde perterriti, retrouersi illam obortam ex belluino motu fluctuationem uix euadere potuerunt; Sanctique uerbum recognoscentes propheticum admirabantur.

Eodem quoque die Sanctus, Baitheneo ad supra memoratam insulam nauigaturo, mane de eodem intimauit ceto inquiens: »Hac preterita nocte media  cetus magnus de profundo maris se subleuauit, et inter Iouam et Ethicam insulam se hodie in superficiem eriget equoris.« Cui Baitheneus respondens infit: »Ego et illa bellua sub Dei potestate sumus.« Sanctus: »uade, ait, in pace: fides tua in Christo te ab hoc defendet periculo.« Baitheneus tum deinde a Sancto benedictione accepta, a portu enauigauit; transcursisque non paruis ponti spatiis, ipse et socii cetum aspiciunt, perterritisque omnibus, ipse solus equor et cetum ambabus manibus eleuatis benedicit intrepidus; eodemque momento bellua magna se sub fluctibus immergens, nusquam deinceps eis apparuit.

XIII. Alio quoque in tempore fratres intempesta nocte suscitat Sanctus, ad quos in ecclesia congregatos  dicit: »Nunc intentius Dominum precemur, nam in hac hora aliquod inauditum peccatum perpetratum est, pro quo ualde est tremenda iudicialis uindicta. De quo peccato crastino die aliquibus paucis percontantibus intimauit, dicens: »Post paucos menses cum Lugaido nesciente infelix ille homuncio ad Iouam perueniet insulam.«

Alio itaque die Sanctus ad Iormitium [Diormitium], interiectis quibusdam mensibus, precipiens prefatur: »Surge citius, Lugaidus appropinquat;« dicitque ei, ut miserum, quem secum in naui habet, in Maleam propellat insulam, ne huius insule cespitem calcet. Qui precepto Sancti obsecutus ad mare pergit, Lugaidoque aduentanti omnia Sancti prosequitur  de infelici uiro uerba.

Quibus auditis ille infelix iurauit, nunquam se cibum cum aliis accepturum, nisi prius Sanctum uideret Columbam, eumque alloqueretur. Que infelicis uerba Diormitius ad Sanctum reuersus retulit. Quibus compertis, Sanctus ad portum perrexit Baitheneoque, prolatis sacre Scripture testimoniis, suggerenti, ut miseri penitudo susciperetur, Sanctus consequenter inquit: »O Baithenee, hic homo fratricidium in modum Cain perpetrauit, et cum sua matre mechatus est.

Tum demum miser in littore flexis genibus leges penitentie expleturum se promisit, iuxta Sancti indicationem. Cui sanctus ait: »Si duodecim annis inter Britones cum fletu et lacrymis penitentiam egeris,  nec ad Scotiam usque ad mortem reuersus fueris, forsan Deus peccato ignoscet tuo.«

Hec dicens, Sanctus ad suos conuersus dicit: »Hic homo filius est perditionis, qui quam promisit penitentiam, non explebit; sed mox ad Scotiam reuertetur, ibique in breui ab inimicis interficiendus peribit.« Que omnia secundum Sancti prophetiam ita contigerunt. Nam miser iisdem diebus ad Hiberniam reuersus in regionem que uocitatur Lea, in manus incidens inimicorum trucidatus est.

XIu. Alio itidem in tempore Lugbeus, cuius supra mentionem fecimus, quadam die ad Sanctum post frugum ueniens triturationem, nullo modo eius faciem intueri potuit, miro superfusam rubore; ualdeque pertimescens cito aufugit; quem Sanctus complosis  paululum manibus reuocat. Qui reuersus a Sancto statim interrogatus, cur ocius aufugisset, hoc dedit responsum: »Ideo fugi, quia nimis pertimui.« Et post aliquod modicum interuallum fiducialius, agens, audet Sanctum interrogare, inquiens: »Nunquid in hac hora aliqua tibi formidabilis ostensa uisio erat?« Cui Sanctus tale dedit responsum: Tam terrifica ultio nunc in remota orbis parte peracta est! »Qualis, ait iuuenis, uindicta, et in qua regione facta?« Sanctus tum sic profatur: »Sulphurea de celo flamma super Romani iuris ciuitatem intra Italie terminos sitam hac hora effusa est; triaque millia ferme uirorum, excepto matrum, puerorumque numero, disperierunt: et antequam presens annus [Add. absoluatur], Gallici naute de Galliarum  prouinciis aduentantes, hec eadem tibi enarrabunt.«

Que uerba post aliquot menses ueridica fuisse, sunt comprobata. Nam idem Lugbeus simul cum sancto uiro ad Capue regionis  pergens, nauclerum et nautas aduentantes parce interrogans, sic omnia illa de ciuitate cum ciuibus ab eis audit enarrata, quemadmodum a predicabili uiro sunt predicta.

Xu. Quadam brumali et ualde frigida die Sanctus magno molestatus merore fleuit: quem suus ministrator Diormitius de causa interrogans mestitie, hoc ab eo responsum accepit: »Non immerito, o filiole, ego in hac hora contristor, meos uidens monachos, quos Laifranus nunc graui fatigatos labore in alicuius  maioris domus fabrica molestat, quod mihi ualde displicet.« Mirum dictu, eodem momento hore, Laifranus, habitans in monasterio Roboreti campi, quodammodo coactus et quasi quadam pyra intrinsecus succensus, iubet monachos a labore cessare, aliquamque cibationum consolationem preparari; et non solum in eadem die otiari, sed et in ceteris aspere tempestatis diebus requiescere. Que uerba ad fratres consolatoria a Laifrano dicta Sanctus in spiritu audiens flere cessauit, et mirabiliter gauisus, ipse in Ioua insula commanens, fratribus, qui ad presens inerant, per omnia enarrauit, et Laifranum monachum benedixit consolatorem.

XuI. Alio in tempore, Sanctus in cacumine sedens montis, qui huic monasterio eminus supereminet, ad  suum ministratorem Diormitium conuersus, profatus est, dicens: »Miror quare tardius appropinquat quedam de Scotia nauis, que quemdam aduehit sapientem uirum, qui in quodam facinore lapsus lacrymosam gerens penitudinem mox adueniet.« Post proinde haud grande interuallum ad Austrum prospiciens minister uelum nauis uidit ad portum appropinquantis; quam cum Sancto aduentantem demonstraret: »Cito surgito, inquiens [F. inquit]: eamus proselyto obuiam, cuius ueram Christus suscepit penitentiam.« At uero Fechnaus de naui descendens, Sancto ad portum peruenienti obuius occurrit cum fletu, et lamento, ante pedes eius ingeniculans flexis genibus, amarissime ingemuit; et coram omnibus qui ibidem inerant peccantias confitetur suas.

 Sanctus cum eo pariter illacrymatus ad eum ait: »Surge, fili, et consolare, dimissa sunt tua, que commisisti, peccamina. Quia sicut scriptum est: Cor contritum et humiliatum Deus non spernit.« Qui surgens gaudenter a Sancto susceptus, ad Baitheneum tunc temporis in campo Longo prepositum commorantem, post aliquot est emissus dies in pace commigrans.

XuII. Alio in tempore binos mittens monachos ad suum alium monachum, nomine Cailtanum, qui eodem tempore prepositus erat in cella, hec per eosdem nuntios Sanctus commendat uerba: »Cito euntes ad Cailtanum properate, diciteque illi, ut ad me sine ulla ueniat morula.« Qui uerbo Sancti obsecuti, exeuntes, et ad cellam peruenientes sue legatiuncule qualitatem Cailtano intimauerunt. Qui eadem  hora nullo demoratus modo, Sancti prosecutus legatos ad eum in Ioua insula commorantem, eorum itineris comes, celeriter peruenit. Quo uiso Sanctus ad eum taliter locutus, his compellat uerbis: »O Cailtane, bene fecisti ad me obedienter festinando. Requiesce paulisper, idcirco ad te inuitandum misi, amans amicum, ut hic mecum in uera finias obedientia uite cursum tue; nam ante huius hebdomadis finem ad Deum in pace transibis.« Quibus auditis, gratias agens Deo, Sanctum lacrymans exosculatus est, et ad hospitium, accepta ab eo benedictione, pergit; eademque subsecuta nocte infirmatus, iuxta uerbum Sancti, in eadem septimana ad Christum Dominum emigrauit.

XuIII. Quadam Dominica die ultra sepe memoratum  clamatum est fretum; quem audiens Sanctus clamorem, ad fratres, qui ibidem inerant: »Ite, ait, celeriter, peregrinosque de longinqua uenientes regione, ad nos ocius adducite.« Qui continuo obsecuti transfretantes adduxerunt hospites, quos Sanctus exosculatus consequenter de causa percontatur itineris. Qui respondentes aiunt: »Ut hoc etiam anno apud te peregrinemur, uenimus.«

Quibus Sanctus hanc dedit responsionem: »Apud me, ut dicitis, anni unius spatio peregrinari non poteritis, nisi prius monachicum promiseritis uotum. Quod qui inerant presentes ualde mirati sunt, ad hospites eadem hora aduentantes dici.« Ad que Sancti uerba senior respondens frater ait: »Hoc in  mente propositum licet in hanc horam usque nullatenus habuerimus, tamen tuum sequemur consilium, diuinitus, ut credimus, inspiratum.« Quid plura? Eodem hore momento oratorium cum Sancto ingressi deuote, flexis genibus uotum monachile uouerunt.

Sanctus tum deinde ad fratres conuersus ait: »Hi duo proselyti, uiuam Deo seipsos exhibentes hostiam, longaque in breui Christiane tempora militie complentes, hoc mox eodem mense ad Christum Dominum in pace transibunt.« Quibus auditis ambo fratres gratias Deo agentes, ad hospitium deducti sunt, interiectisque diebus septem, senior frater cepit infirmari, et eadem peracta septimana, ad Dominum emigrauit. Similiter et alter post septem  alios dies infirmatus eiusdem in fine hebdomadis ad Dominum feliciter migrauit. Et sic, secundum Sancti ueridicam prophetiam, intra eiusdem mensis terminum ambo presentem finierunt uitam.

XIX. Dum per aliquot dies in insula demoraretur Scotia uir beatus, alicuius loci terrulam, mari uicinam, baculo percutiens, ad comites ait: »Mirum dictu, o filioli, hodie in hac huius loci terrula quidam gentilis senex, naturale per totam bonum custodiens uitam, et baptizabitur, et morietur, et sepelietur.« Et ecce quasi post unius interuallum hore nauicula ad eumdem superuenit portum, cuius in prora quidam aduectus est decrepitus senex Geone primarius cohortis, quem bini iuuenes de naui subleuantes, ante beati uiri conspectum deponunt. Qui statim  uerbo Dei a Sancto per interpretem recepto credens, ab eodem baptizatus est; et post expleta baptizationis mysteria, sicut Sanctus prophetizauit, eodem in loco consequenter obiit, ibidemque socii congesto lapidum aceruo sepeliunt, qui hodieque in hac ora cernitur maritima, fluuiusque eiusdem loci, in quo idem baptisma acceperat, ex nomine eius in hodiernum diem nominatus et ab accolis uocitatus.

XX. Alio in tempore, Sanctus cum in Scotiensium paulo superius moraretur memorata regione, casu Dominica die ad quoddam deuenit uicinum monasterium, quod Scotice Trioît uocitatur. Eadem die proinde quemdam audiens presbyterum sacre Eucaristie mysteria conficientem, quem ideo fratres,  qui ibidem commanebant ad Missarum elegerant peragenda solennia, quia ualde religiosum estimabant, repente hanc formidabilem de ore profert uocem: »Munda et immunda pariter nunc permisceri cernuntur, hoc est, munda sacre oblationis mysteria per immundum hominem ministrata, qui in sua interim conscientia aliquod grande occultat facinus.« Hec qui inerant audientes, tremefacti nimis obstupuere. Ille uero, de quo dicebantur hec uerba, coram omnibus peccantiam compulsus est confiteri suam, Christique commilitones, qui in ecclesia Sanctum circumstantes, occulta cordis audierant manifestantem, diuinam in eo scientiam cum magna admiratione glorificarunt.

Alio tempore, Sanctus in Ioua commanens insula,  accitis ad se binis de fratribus uiris, quorum uocabula Lugbeus et Silnanus, eisdem precipiens dicit: »Hinc ad Maleam transfretate insulam, et in Campulis mari uicinis Ertum querite furacem, qui nocte preterita solus occulte de insula Coloso perueniens, sub suo feno tecta nauicula inter arenarum cumulos per diem se occultare conatur, ut noctu ad paruam transnauiget insulam, ubi marini nostri iuris uituli generantur et generant, ut de illis furtim occisis edax ualde furax suam replens nauiculam ad suum repedet habitaculum.«

Qui hec audientes obsecuti emigrant, furemque in locis a Sancto presignatis absconsum reperiunt; et ad Sanctum, sicuti illis preceperat, perduxerunt. Quo uiso, Sanctus ad eum dicit: »Quare tu res alienas,  diuinum transgressus mandatum sepe furaris? Quando necesse habueris, ad nos ueniens necessaria accipies postulata.« Et hec dicens precepit uerueces occidi, et pro furtis dari misero furaci, ne uacuus ad sua remearet. Et post aliquantum tempus Sanctus in spiritu preuidens uicinam furis mortem, ad Baltheneum eo tempore prepositum, commorantem in campo Lunge mittit, ut eidem furi quoddam pingue pecus, et septem modias nouissima mittat munera. Quibus a Baltheneo, sicut Sanctus commendauerat, transmissis, ea die inuentus est morte subita preuentus furax misellus, et in exsequiis eius transmissa expensa sunt xenia.

Alio tempore, Sanctus cum iuxta stagnum Dei prope ostium fluminis, quod Latine bos dicitur, die aliqua  cum fratribus sederet, quidam ad eos Scoticus peta deuenit, qui cum post aliquam recessisset sermocinationem, fratres ad Sanctum: »Cur, aiunt, a nobis regrediente Coronano aliquod ex more sue artis canticum non postulasti modulabiliter decantari?« Quibus Sanctus: »Quare et uos nunc inutilia profertis uerba? Quomodo ab illo misero homuncione postularem carmen letitie, qui nunc ab inimicis trucidatus, usque ad finem ocius peruenit uite?« His a sancto dictis, et ecce ultra flumen aliquis clamitat homo, dicens: »Ille peta, qui a uobis nuper sospes rediit, hora in hac ab inimicis in uia interfectus est.« Omnes tum, qui presentes inerant, ualde mirati, se inuicem intuentes obstupuere.

XXIII. Alio itidem tempore, Sanctus in Ioua conuersans  insula, repente inter legendum summo cum ingenti admiratione gemitu ingemuit mesto: quod uidens qui presens inerat Lugbeus, cepit ab eo percontari subiti causam meroris. Cui Sanctus ualde mestificatus hanc dedit responsionem: »Duo quidam nunc regii generis uiri in Scotia mutuis inter se uulneribus transfixi disperierunt, haud procul a monasterio, quod dicitur Cellarois in prouincia Magdenorum. Octaua de hac peracta hebdomada, ultra fretum aliquis clamitabit, qui hec de Hibernia ueniens ita taliter facta enarrabit; sed hoc, o filiole, quamdiu uixero, nemini indices.« Octaua proinde ultra fretum clamatum est die.

Sanctus tum supra memoratum ad se Lugbeum  uocans silenter ad eum ait: »Qui nunc clamitat ultra fretum ipse est, de quo tibi prius dixeram longeuus uiator; uade, et educ eum ad nos.« Qui celeriter adductus inter cetera hoc etiam retulit: »Duo, inquiens, nobiles uiri se mutuo uulnerantes mortui sunt, hoc est, Colmancanus et Romanus.«

Post hec illius uerba narratoris, idem Lugbeus Christi miles Sanctum seorsim cepit interrogare, dicens: »Queso mihi de his talibus narres propheticis reuelationibus, quomodo si per uisum tibi, an auditum, an alio hominibus incognito manifestantur modo?« Ad hec Sanctus: »De qua nunc, ait, inquiris, ualde subtili re, nullatenus tibi quamlibet aliquam particulam intimare potero, nisi prius flexis genibus per nomen excelsi Dei mihi firmiter promittas,  hoc te obscurissimum sacramentum nulli unquam hominum cunctis diebus uite mee enarraturum.« Qui hec audiens, flexit continuo genua, et prostrato in terram uultu, iuxta Sancti preceptionem plene omnia promisit. Qua statim perfecta promissione, Sanctus ad surgentem sic locutus inquit: »Sunt nonnulli, quamlibet pauci admodum, quibus diuina hoc contulit gratia, ut etiam totius terre orbem cum ambitu oceani et celi uno eodemque momento, quasi sub uno solis radio, mirabiliter laxato mentis sinu, clare et manifestissime speculentur.«

Hoc miraculum Sanctus quamuis de aliis electis dicere uideatur, uanam utique fugiens gloriam, de seipso tamen dixisse, per obliquum licet, nullus dubitare  debet, qui Paulum legit apostolum uas electionis de talibus narrantem sibi reuelatis uisionibus; non enim ita scripsit: Scio me; sed, Scio hominem raptum usque ad tertium celum. Quod quamlibet de alio dicere uideretur, nemo tamen dubitat sic de propria, humilitatem custodientem, enarrare persona. Quem etiam et noster Columba in spiritualium uisionum narratione secutus est, superius memorata, quam ab eo supra dictus uir, quem plurimum Sanctus amabat, magnis precibus premissis uix potuit extorquere: sicut ipse coram aliorum personis Sanctorum post sancti Columbe transitum testatus est, a quibus hec que de Sancto supra narrauimus indubitanter didicimus.

XXIu. Alio in tempore, quidam frater ad Sanctum  eadem scribentem hora ueniens dicit ad eum: »Hoc ferrum, quod in manu habeo, queso, benedicas.« Qui paululum extensa manu sancta, cum calamo signans, benedixit, ad librum, de quo scribebat facie conuersa. Quo uidelicet supradicto fratre cum ferro benedicto recedente, Sanctus percontatur dicens: »Quod fratri ferrum benedixi?« Diormicius pius eius ministrator: »Pugionem, ait, ad iugulandos tauros uel boues benedixisti.« Qui e contra respondens infit: »Ferrum quod benedixi confido in Domino meo, quod nec homini, nec pecori nocebit.« Quod Sancti firmissimum eadem hora comprobatum est uerbum. Nam idem frater uallum egressus monasterii bouem iugulare uolens tribus firmis  uicibus, et forti impulsione conatus, nec tamen poterat etiam eius transfigere pellem. Quod monachi scientes experti, eiusdem pugionis [Add. ferrum] ignis resolutum calore per omnia monasterii ferramenta liquefactum diuiserunt inlinitum, nec postea ullam potuere carnem uulnerare, illius Sancti manente benedictionis fortitudine.

XXu. Alio in tempore Diormitius, Sancti pius ministrator, usque ad mortem egrotauit: ad quem in extremis constitutum Sanctus uisitans accessit, Christique inuocato nomine, infirmi ad lectulum stans, et pro eo exorans dixit: »Exorabilis mihi fias precor, Domine, et animam mei ministratoris pii de huius carnis habitaculo me non auferas superstite.« Et hoc dicto aliquantisper conticuit.  Tum proinde hanc de sacro ore profert uocem, dicens: »Hic meus non solum hac uice nunc non morietur puer, sed etiam post meum obitum annis multis uiuet.« Cuius hec oratio est exaudita. Nam Diormitius statim post Sancti exaudibilem precem, plenam recuperauit salutem. Per multos quoque annos post Sancti ad Dominum emigrationem superuixit.

XXuI. Alio in tempore, quidam de Numinensium prouincia proselytus ad Sanctum uenit, qui se in quantum potuit humiliter, quod nullus sciret  quod episcopus esset, sed tamen hoc Sanctum non poterat latere. Nam alia die Dominica a Sancto iussus Christi corpus ex more conficere, Sanctum aduocat, ut simul quasi duo presbyteri Dominicum  panem frangerent. Sanctus proinde ad altarium accedens, repente intuitus faciem eius sic eum compellat: »Benedicat te Christus, frater; hunc solus episcopus episcopali ritu frange panem; nunc scimus quod sis episcopus. Quare hucusque te occultare conatus es, ut tibi a nobis debita non redderetur ueneratio?« Quo audito Sancti uerbo, humilis peregrinus ualde stupefactus Christum in Sancto ueneratus est, et qui inerant presentes nimis admirati glorificauerunt Deum.

XXuII. Alio itidem in tempore, uir uenerandus Ernanum presbyterum senem suum auunculum ad preposituram illius monasterii transmisit, quod in Himba insula ante plures fundauerat annos. Itaque cum ipsum Sanctum emigrantem exosculatus  benediceret, hoc de eo intulit uaticinium, dicens: »Hunc meum nunc ingredientem amicum, non me spero iterum in hoc seculo uiuentem uisurum.«

Itaque idem Ernanus post non multos dies quadam molestatus egrimonia ad Sanctum uolens reportatus est; cuius in peruentione ualde gauisus ire obuius ad portum cepit. Ipse uero Ernanus quamlibet infirmus, propriis tamen uestigiis a portu obuiare Sancto conabatur ualde alacer; sed cum esset inter ambos quasi uiginti quatuor uie passuum interuallum, subita morte preuentus priusquam Sanctus faciem eius uideret uiuentis, exspirans in terram cecidit, ne uerbum Sancti nullo modo frustraretur. Unde in eodem loco ante ianuam  Canabe crux infixa est, et altera ubi Sanctus restitit, illo exspirante similiter crux hodieque infixa stat.

XXXIII. Alio quoque in tempore, quidam inter ceteros ad Sanctum plebeius uenit, quem cum Sanctus ad se uespere uenientem uidisset: »Ubi, ait, habitas?« Ille inquit: »In regione que littoribus stagni contermina est, ego inhabito.«---»Illam quam dicis prouinciolam, ait Sanctus, nunc barbari populantur uastatores.« Quo audito, miser plebeius maritam et filios deplangere cepit. Quem Sanctus ualde merentem uidens consolans, inquit: »uade, homuncule, uade, tua familiola tota in montem fugiens euasit, tua uero omnia pecuscula secum inuasores abegerunt, omnemque domus supellectilem similiter seui raptores cum preda rapuere.«  Hec audiens plebeius ad patriam regressus cuncta, sicut a Sancto predicta sunt, inuenit exempla.

XXIX. Alio itidem in tempore, omnium illius etatis in populo fortissimus uirorum, sanctum percontatus est uirum, qua morte esset preueniendus: cui Sanctus: »Nec in bello, ait, nec in mari morieris, comes tui itineris, a quo non suspicaris causa erit tue mortis. Fortassis, inquit Gorens, aliquis de meis comitantibus amicis me trucidare cogitet, aut marita ob alicuius iunioris uiri amorem me maleficio mortificare.« Sanctus: »Non ita, ait, continget. Quare, Gorens inquit, de meo interfectore mihi nunc intimare non uis? Sanctus: Idcirco, ait, nolo tibi de illo tuo comite nocuo nunc manifestius aliquid edicere, ne eius crebra recordatio  nimis te mestificet, donec ueniat dies, qua eiusdem rei ueritatem probabis.« Quid immoramur uerbis? Post aliquot annorum excursus idem supra memoratus Gorens casu aliqua die sub naui residens, cultello proprio christiliam de castili eradebat: tum deinde alios prope inter se belligerantes audiens citius surgit, ut eos a belligeratione separaret, eodemque cultello illa subitatione negligentius in terra demisso eius genicula offensa grauiter uulnerata est; et tali faciente comite causa ei mortificationis oborta est: quam ipse continuo, secundum sancti uaticinationem uiri, mente perculsus recognouit, postque aliquantos menses eodem aggrauatus dolore moritur.

XXX. Alio namque in tempore, cum Sanctus in  Ioua, inhabitaret insula, unum de fratribus aduocans sic compellat: »Tertia ab hac inlucescente die debebis in occidentali huius insule parte expectare super maris oram sedens. Nam de Aquilonari Hibernie regione quedam hospita grus, uentis per longos eris agitata circuitus, post nonam diei horam ualde fessa et fatigata superueniet, et pene consumptis uiribus coram te in littore cadens recumbet, quam misericorditer subleuare curabis, et ad propinquam deportabis domum; ibidem hospitaliter receptam per tres dies et noctes ei ministrans sollicite cibabis, et post expleto recreata triduo nolens ultra apud nos peregrinari, ad priorem Scotie dulcem, unde orta est, remeabit regionem,  plene resumptis uiribus. Quam ideo tibi diligenter commendo, quia de nostre paternitatis regione est oriunda.«

Obsecundat frater, tertiaque die post horam nonam, ut iussus fuerat, prescite aduentum prestolatur hospite; aduentantemque de littore leuat lapsam, ad hospitium portat infirmam, esurientem cibat. Cui ad monasterium uespere reuerso Sanctus, non interrogans, sed narrans, ait: »Benedicat te Deus, mi fili, qui peregrine bene ministrasti hospite, que in peregrinatione non demorabitur, sed post ternos soles ad patriam repedabit.« Quod ita, ut Sanctus predixit, res etiam probauit. Nam trinalibus hospitata diebus, coram hospite ministro de terra se primum uolando eleuans in sublime, paulisperque  in ere uiam speculata, oceani transuadato equore, ad Hyberniam recto uolatus cursu, die repedauit tranquillo.

XXXI. Alio in tempore uir beatus cum ad campos reuerteretur equoreos, ipse et Congellus abbas quadam secreta estiui temporis die, haud procul a supra memorata munitione resident. Tum proinde aqua de quodam proximo ad manus lauandas fonticulo ad Sanctos in eneo defertur uasculo; quem cum sanctus Columba accepisset, ad abbatem Concellum a latere sedentem, sic profatur: »Ille fonticulus, o Congelle de quo hec effusa nobis allata est aqua, ei ueniet dies quando nullis usibus humanis aptus erit.«---»Qua causa, ait Congelus, eius fontana corrumpetur unda?« Sanctus tum Columba:  »Quia humano, inquit, cruore replebitur. Nam mei cognationales amici, et tui secundum carnem cognati in hac uicina munitione belligerantes, committent bellum; unde in supra memorato fonte aliquis de mea cognatione trucidabitur homuncio, cuius cum ceteris interfecti sanguine eiusdem fonticuli locus replebitur.«

Que eius ueridica suo tempore post multos uaticinatio expleta est annos. In quo bello, ut multi norunt populi, Domnalius Aidi filius uictor sublimatus est; et in eodem, secundum sancti uaticinium uiri, fonticulo quidam de parentela interfectus homo.

Alius mihi Adomnano, Christi miles, Finanus nomine, qui uitam multis anachoreticam annis iuxta  Roboreti monasterium Campi irreprehensibiliter ducebat, de eodem bello se presente commisso aliqua enarrans, protestatus est in supra dicto fonte truncum cadauerinum uidisse, eademque die ad monasterium sancti Congeli quod Scotice dicitur Cambas, commisso reuersum bello, quia inde prius uenerat; ibi denique duos sancti Congelli senes monachos reperisse, quibus cum de bello coram se acto, et de fonticulo humano cruore corrupto aliquanta enarraret, illi consequenter: »uerus est propheta Columbanus, aiunt, qui hec omnia que hodie de bello et fonticulo expleta enarras, ante multos annos futura nobis audientibus coram sancto Congello iuxta Cethirni sedens munitionem prenuntiauerat.«

 XXXII. Eodem in tempore Conallus episcopus pene innumerabilibus xeniis beato uiro hospitium preparauit post condictum supra memoratorum regum turba prosequente multa, reuertenti. Proinde sancto aduenienti uiro xenia populi multa in platea monasterii strata benedicenda adsignantur, que cum benedicens aspiceret xenium alicuius opulenti uiri, specialiter demonstrans uirum ait: »Cuius est hoc xenium pro misericordiis pauperum, et eius largitione Dei comitatur misericordia.« Itemque aliud discernit, inter alia multa, xenium, inquiens: »De hoc ego xenio uiri sapientis et auari nullo modo gustare possum, nisi prius ueram de peccato auaritie penitudinem egerit.« Quod uerbum cito in turba diuulgatum audiens, accurrit Columbus, filius Aidi, conscius, et ueram Sancto flexis genibus penitentiam  agit, et de cetero auaritie abrenuntiaturum se promittit, et largitatem cum morum emendatione consecuturum. Et iussus a Sancto surgere, ex illa hora est sanatus de uitio tenacitatis. Erat enim uir sapiens, sicuti Sancto in eius reuelatum erat xenio. Ille uero diues, largus Brendenus nomine, de cuius xenio paulo superius dictum est; audiens et ipse Sancti uerba de se dicta, ingeniculans ad pedes Sancti precatur, ut pro eo ad Dominum Sanctus fundat precem, qui ab eo primum pro quibusdam suis obiurgatus peccatis, penitudinem gerens, de cetero se emendaturum promisit, et sic uterque de propriis emendatus et sanatus est uitiis.

Huic primo libro hic imponitur terminus. Nunc sequens orditur liber de uirtutum miraculis, que plerumque etiam prophetalis prescientia comitatur.



INCIPIT LIBER SECUNDUS, DE uIRTUTUM MIRACULIS.


 I. Alio in tempore, cum uir uenerandus in Scothia apud sanctum Find Barrum episcopum, adhuc iuuenis, Sapientiam sacre Scripture addiscens, commaneret, quadam solemni die uinum ad sacrificale mysterium casu aliquo minime inueniebatur. De cuius defectu cum ministros altaris inter se conquirentes audiret, ad fontem sumpto pergit urceo, ut ad sacre eucaristie ministeria aquam quasi diaconus fontanam hauriret. Ipse quippe illis in diebus erat in diaconatus gradu administrans.

uir itaque beatus aquaticum, quod de latice hausit, elementum, inuocato nomine Iesu Christi, fideliter benedixit, qui in Cana Galilee aquam conuertit in uinum, quo etiam operante miraculo inferior, hoc est, aquatica natura, in gratiorem, uidelicet  uinalem, per manus predicabilis uiri conuersa est speciem. uir itaque sanctus à fonte reuersus, et ecclesiam intrans talem iuxta altare urceum intra se habentem deponit liquorem, et ad ministros: »Habetis, ait, uinum quod Dominus Christus ad sua misit peragenda mysteria.« Quo cognito, sanctus cum ministris episcopus eximias Deo referunt gratias. Sanctus uero iuuenis hoc non sibimet, sed sancto uinniano ascribebat episcopo. Hoc itaque primum uirtutis documentum Christus Dominus per suum declarauit discipulum, quod in eadem re initium ponens signorum in Cana Galilee operatus est per semetipsum.

II. Quedam erat arbor ualde pomosa prope monasterium Roboris Campi, in australi eius parte, de  qua cum incole loci quondam haberent pro nimia fructus amaritudine querimoniam, quadam die Sanctus ad eam accessit Autumnali tempore, uidensque lignum incassum abundos habere fructus, qui ex eis gustantes plus lederent quam delectarent; Sanctus eleuata manu benedicens, ait: »In nomine omnipotentis Dei omnis tua amaritudo, o arbor amara a te recedat, tuaque huc usque amarissima,  nunc in dulcissima uertantur poma.« Mirum dictu, dicto citius eodemque momento eiusdem arboris omnia poma, amissa amaritudine, in miram, secundum uerbum Sancti, uersa sunt dulcedinem.

III. Alio in tempore Sanctus suos misit monachos, ut de alicuius plebei agellulo uirgarum fasciculos ad hospitium afferrent construendum. Qui cum ad Sanctum oneraria repleta naui de supra dictis uirgularum materiis, reuersi uenirent, dicerentque plebeium causa eiusdem ualde dispendii contristatum, Sanctus consequenter precipiens dicit: »Ne ergo scandalizemus uirum, ad ipsum a nobis bis terni deferantur hordei modii, eosdemque his in diebus arata ipse seminet in terra. Quibus ad plebeium, Frindehanum nomine, iuxta Sancti iussionem missis,  et coram eo cum tali commendatione adsignatis, gratanter accipiens, ait: Quomodo post medium estiuum tempus seges seminata contra huius terre naturam proficicet?« Marita e contra: »Fac, ait, secundum Sancti mandatum, cui Dominus donabit quodcunque ab eo postulauerit.« Sed et qui missi sunt simul hoc addiderunt dicendo: »Sanctus Columba, qui nos ad te cum hoc misit munere, hoc mandatum per nos de tua commendauit segete, dicens: Homo ille in omnipotentia Dei confidat, quamuis de mense Iunio XII premissis diebus seminata in principiis Augusti mensis metetur.« Obsequitur plebeius arando, et seminando, et messem, quam supra dicto in tempore contra spem seminauit, cum omnium admiratione uicinorum in exordio  Augusti mensis maturam iuxta Sancti uerbum messuit.

Iu. Alio itidem in tempore, cum Sanctus in Ioua commoraretur insula, sedens in monticulo, qui Latine Munitio Magna dicitur, uidet ab aquilone nubem densam, et pluuialem de meridie serena obortam. Qua ascendente uisa, Sanctus ad quemdam de suis iuxta se monachum sedentem, nomine Siluanum:  »Hec nubes, ait ualde nocua hominibus et pecoribus erit; hacque die uelocius transuolans super aliquantam Scothie partem, pluuiam uespere distillabit morbiferam: que grauia et purulenta humanis in corporibus, et in pecorum uberibus nasci faciet ulcera, quibus homines morbidi, et pecudes illa uenenosa grauitudine usque ad mortem molestati laborabunt. Sed nos eorum miserati subuenire languoribus Domino miserante debemus. Tu ergo, Siluane, nunc mecum descendens de monte nauigationem prepara, crastina die uita comite et Deo uolente, a me pane accepto, Dei inuocato nomine, benedicto; quo in aquam intincto, homines ea conspersi et pecora celerem recuperabunt salutem.«

Quid moramur? Die crastina his que necessaria  erant citius preparatis, Siluanus, accepto de manu Sancti pane benedicto, in pace enauigauit. Cui Sanctus a se eadem emigranti hora addit hoc etiam consolatorium uerbum, dicens: »Confide, fili, uentos habebis secundos, et prosperos diu noctuque usque dum ad illam peruenias regionem, ut languentibus ibidem celerius cum salubri subuenias pane.« Quid plura? Siluanus uerbo obsecutus - Sancti prospera et celeri nauigatione, auxiliante Domino, ad supra memoratam perueniens partem, illius regionis plebem, de qua Sanctus predixerat, deuastatam nubis predicte morbifera reperit pluuia superfluente citius precurrentis, inprimisque bis terni uiri in eadem mari uicina domo reperti in extremis morte positi appropinquante, ab eodem Siluano aqua benedictionis  aspersi, in eadem presenti die opportunius sanati sunt. Cuius subite sanationis rumor per totam illam morbo pestilentiore uastatam regionem cito diuulgatus, omnem morbidum ad sancti Columbe legatum inuitauit populum. Qui iuxta Sancti mandatum homines et pecora, pane intincto benedicto, aqua conspersit, et continuo plenam recuperantes salutem, homines cum pecudibus saluati Christum in sancto Columba cum eximia gratiarum actione laudarunt. In hac enim supra scripta narratione, ut estimo, duo hec manifeste pariter comitantur, hoc est, gratia prophetationis de nube, et uirtus miraculum in egrotantium sanitate. Hec per omnia esse uerissima supradictus Siluanus Christi miles, sancti legatus Columbe, coram Segeneo  abbate, et ceteris testatus est senioribus.

u. Alio in tempore, cum Sanctus in Ioua demoraretur insula, prima diei hora quemdam aduocans fratrem Lugaidum nomine, taliter eum compellat, dicens: »Prepara cito ad Scothiam celerem nauigationem, nam mihi ualde est necesse te usque ad Chiliocherum destinare legatum. In hac enim preterita nocte casu aliquo Maugina sancta uirgo ab Oratorio post Missam domum reuersa titubauit, coxaque eius in duas confracta est partes. Hec sepius meum inclamitans nomen commemorat, a Domino sperans se accepturam per me consolationem.«

Quid plura? Lugaido obsecundanti et consequenter emigranti Sanctus pineam tradit cum benedictione  capsellam, dicens: »Benedictio que in hac capsellulla continetur, quando ad Mauginam peruenies uisitandam, in aque uasculum intinguatur, eademque benedictionis aqua super eius infundatur coxam, et statim inuocato Dei nomine coxale coniungetur os, et densabitur; et sancta uirgo plenam recuperabit salutem.« Et hoc sanctus addidit: »En ego ponam in huius capsule operculo numerum uiginti trium annorum, quibus sacra uirgo in hac presenti post eamdem salutem uictura est uita.«

Que omnia sic plene expleta sunt, sicuti a Sancto predicta. Nam statim ut Lugaidus ad sanctam peruenit uirginem, aqua benedicta, sicut Sanctus commendauit, perfusa coxa, sine ulla morula condensato osse, plene sanata est; et in aduentu sancti  Columbe cum ingenti gratiarum actione gauisa, uiginti tribus annis, secundum Sancti prophetiam, post sanitatem in bonis actibus permanens uixit.

uI. uir uite predicabilis, sicuti nobis ab expertis traditum est, diuersorum languores infirmorum, inuocato Christi nomine illis in diebus sanauit, quibus ad regum pergens condictum, in dorso cete breui commoratus est tempore. Nam aut sancte manus protensione, aut aqua ab eo benedicta, egroti plures aspersi, aut etiam fimbrie eius tactu amphibali, aut alicuius rei, salis uidelicet, uel panis benedictione accepta, et lymphis intincta, plenam credentes recuperarunt salutem.

uII. Alio itidem in tempore, quidam a Sancto petram salis benedictam accepit, sorori et sue nutrici  profuturam oculorum dolori; que ophtalmie laborabat ualde graui languore, id est, oculorum dolore. Talem eulogiam eadem soror et nutricia de manu fratris accipiens, in pariete super lectum suspendit, casuque post aliquantos contigit dies, ut idem uiculus cum supra dicte domuncula femine flamma uastante totus concremaretur. Mirum dictu, illius parietis particula, ne beati uiri in ea deperiret suspensa benedictio, post totam ambustam domum stans illesa permansit; nec ignis ausus est attingere binales, in quibus talis pendebat salis petra, sudes.

uIII. Aliud miraculum estimo non tacendum, quod aliquando factum est per contrarium elementum. Multorum namque transcursis annorum circulis post beati ad Dominum transitum uiri, quidam  iuuenis de equo lapsus in flumine mersus, et mortuus, uiginti sub aqua diebus permansit. Qui sicuti sub ascella cadens, libros in pellicio reconditos sacculo habebat; ita etiam post supra memoratum dierum numerum est repertus sacculum cum libris inter brachium et latus continens. Cuius et ad aridam reportato cadauere, et aperto sacculo, folium sancti Columbe sanctis scriptum digitulis, inter aliorum folia librorum non tantum corrupta, sed et putrefacta, inuentum est nullo modo corruptum, ac si in scrinio esset reconditum.

IX. Alio namque tempore, cum Sanctus in sua uersaretur peregrinatione, infans ei per parentes ad baptizandum offertur iter agenti. Et quia in uicinis  aqua non inueniebatur locis, Sanctus ad proximam declinans rupem, flexis genibus paulisper orauit. Et post orationem surgens, eiusdem rupis fontem benedixit, de qua consequenter aqua ebulliens abundanter fluxit, in qua continuo infantulum baptizauit, de quo et baptizato hec uaticinans intulit uerba, inquiens: »Hic puerulus usque ad extremam longeuus uiuet etatem; in annis iuuenilibus carnalibus desideriis satis seruiturus, et deinceps Christiane usque in exitum militie mancipandus; in bona senectute ad Dominum emigrabit.« Que omnia eidem uiro iuxta sancti contigerunt uaticinium, et qui fonticulus adhuc sancti nomine Columbe ibidem pollens cernitur.

X. Alio in tempore, uir beatus cum in Pictorum  prouincia per aliquot demoraretur dies, audiens in plebe gentili de aliquo fonte diuulgari famam, quem quasi diuinum stolidi homines, diabolo eorum obcecante sensus, uenerabantur; nam de eodem fonticulo bibentes, aut in eo manus uel pedes de industria lauantes, demoniaca, Deo permittente, percussi arte, aut leprosi, aut lusci, aut etiam debiles, aut quibuscunque aliis infestati infirmitatibus reuertebantur, ob que omnia seducti gentiles, diuinum fonti deferebant honorem; quibus compertis, Sanctus alia die intrepidus accessit ad fontem. Quod uidentes Magi, quos ipse sepe confusos et uictos a se repellebat, et ualde gauisi sunt, scilicet putantes eum similia illius nocue tactu aque passurum.

Ille uero inprimis, eleuata manu sancta, cum inuocatione  Christi nominis, manus lauat et pedes, tum deinde cum sociis de eadem a se benedicta bibit, ex illaque die demones ab eodem recesserunt fonte, et non solum nulli nocere permissus est, sed etiam post Sancti benedictionem, et in eo lauationem, multe in populo infirmitates per eumdem sanate sunt fontem.

XI. Alio in tempore, uir sanctus in mari periclitari cepit: totum namque uas nauis ualde concussum magnis undarum cumulis fortiter ferebatur, grandi undique insistente uentorum tempestate. Naute tum forte Sancto cum illis exhaurire conanti, aiunt: »Quod nunc agis, non magnopere nobis proficit periclitantibus; exorare potius debes pro pereuntibus.« Quo audito, aquam cessat amaram exinanire,  dulcem uero et intentam precem cepit ad Dominum fundere Mirum dictu, eodem hore momento, quo Sanctus in prora stans extensis ad celum palmis Omnipotentem exorauit, tota eris tempestas, et maris seuitia dicto citius sedata cessauit; et statim serenissima tranquillitas supersecuta est. Qui uero erant in naui, obstupefacti, cum magna admiratione referentes gratias glorificauerunt Dominum in sancto et predicabili uiro.

XII. Alio quoque in tempore, seua nimis insistente et periculosa tempestate, sociis, ut pro eis Dominum Sanctus exoraret, inclamantibus, hoc eis dedit responsum, dicens: »Hac in die non  est meum pro uobis in hoc periculo constitutis orare; sed est abbatis Cahinnichi sancti uiri. Mira dicturus sum: Eadem hora quinta Cahinnichus in suo conuersans monasterio, quod Latine Campulus Bouis dicitur, Spiritu reuelante sancto supra dictam sancti Columbe interiore cordis aure uocem audierat. Et cum forte post nonam cepisset horam in oratorio eulogiam frangere, ocius deserit mensulam, unoque in pede inherente calceo, et altero pre nimia festinatione relicto, festinanter pergit hac cum uoce ad ecclesiam: Non est nobis nunc tempus prandere, quando in mari periclitatur nauis sancti Columbe.« Hoc enim nomen Cahinnichi ingeminans commemorat, ut pro eo et sociis pereclitantibus exoret.

Post hec illius uerba oratorium ingressus flexis  genibus paulisper orauit, eiusque orationem exaudiente Domino, illico tempestas cessauit, et mare ualde tranquillum factum est. Tum dein sanctus Columba Cahinnichi ad ecclesiam preparationem in spiritu uidens, quamlibet longe conuersantis, mirabiliter hoc de puro pectore profert uerbum, dicens: »Nunc cognoui, o Cahinniche, quod Deus tuam exaudierit precem; nunc ualde nobis proficit tuus ad ecclesiam uelox cum uno calceamento cursus.« In hoc itaque tali miraculo amborum, ut credimus, oratio cooperata est sanctorum.

XIII. Alio quoque in tempore, superius memorati uiri sancti ad Sanctum uenientes ab eo simul unanimes postulant, ut ipse a Domino postulans impetraret, prosperum crastina die uentum sibi dari,  diuersa emigraturis uia. Quibus Sanctus respondens hoc dedit responsum: »Mane crastina die Baitheneus a portu Ioue enauigans insule flatum habebit secundum, usquequo ad portum perueniat Campilunce.« Quod ita iuxta Sancti uerbum Dominus donauit. Nam Baitheneus plenis eadem die uelis magnum totum pelagus usque ad Ethicam transmeauit terram. Hora uero diei eiusdem tertia, uir uenerandus Columbanum aduocat presbyterum, dicens: »Nunc Baitheneus prospere optatum peruenit ad portum: ad nauigandum te hodie prepara; mox Dominus uentum conuertet aquilonem.« Cui sic prolato beati uiri uerbo, eadem hora auster obsecundans uentus se in aquiloneum conuertit flatum, et ita in eadem die uterque uir sanctus alter ab altero in pace auersus,  Baitheneus mane ad Aethicam terram, Columbanus post meridiem Hiberniam incipiens appetere, plenis enauigauit uelis, et flatibus secundis.

Hoc illustris uiri uirtute orationum, Domino donante, effectum est miraculum, quia sicut scriptum est: Omnia possibilia sunt credenti.

Post illa in die sancti Columbani egressum, Sanctus hoc de illo propheticum Columba protulit uerbum: »uir sanctus Columbanus, cui emigranti benediximus, nusquam in hoc seculo faciem uidebit meam.« Quod ita post expletum est. Nam eodem anno sanctus Columba ad Dominum transiuit.

XIu. [a 1Kb] Alio quoque in tempore, quidam iuuenis Columbanus  nomine, qui ad ianuam tugurioli subito perueniens restitit, in quo uir beatus scribebat. Hic idem post uaccarum reuersus mulsionem, in dorso portans uasculum nouo plenum lacte, dicit ad Sanctum, ut iuxta morem tale benediceret onus. Sanctus tum ex aduerso eminus in ere signum manu eleuata salutare depinxit. Quod illico ualde concussum est, gergennaque operculi per sua bina foramina retrusa, longius proiecta est; operculum terra tenus cecidit; lac ex maiore mensura in solum defusum est. Iuuenculus uas cum paruo quod remanserat lactis, super fundum in terra deponit, genua flectit suppliciter. Ad quem: »Surge, ait Columba, hodie in tua operatione negligenter egisti. Demonem enim in fundo uacui latitantem uasculi impresso  Dominico crucis signo ante infusionem lactis non effugasti, cuius uidelicet signi nunc uirtutem non sustinens tremefactus, toto pariter turbato uase, uelociter cum lactis effusione aufugit. Hoc ergo ad me propius uasculum ut illud benedicam, approxima. Quo facto, Sanctus semiuacuum benedixerat uas, eodemque momento diuinitus repletum repertum est, paruumque quod prius in fundo remanserat uasis, sub sancte manus benedictione usque ad summum citius excreuerat.

Xu. Hoc factum subsequens in domo alicuius plebeii diuitis, ubi cum Sanctus hospitaretur, intra rusticanos contendentes duos, quorum prius aduentum presciuit, recta iudicatione iudicauit. Unusque ex eis, qui maleficus erat, a Sancto iussus, de boue  masculo, qui prope erat, lac arte diabolica expressit. Quod Sanctus non ut illa confirmaret maleficia fieri iussit, quod absit; sed ut ea coram multitudine destrueret. uir itaque beatus uas, ut uidebatur tali plenum lacte, sibi ocius dari poposcit, et hac cum sententia benedixit, dicens: »Modo probabitur non esse uerum, quod putabatis lac, sed demonum fraude ad decipiendos homines decoloratus sanguis.« Et continuo lacteus ille color in naturam propriam, hoc est, in sanguinem uersus est. Bos quoque qui per unius hore momentum turpi macie tabidus et maceratus erat, morti proximus, benedicta a Sancto aqua superfusus, mira sub celeritate sanatus est.

XuI. Alio quoque in tempore, uir beatus quadam nocte cum apud Columbanum tunc temporis inopem  bene hospitaret, mane primo Sanctus de quantitate et qualitate substantie plebeium hospitem interrogat. Qui interrogatus: »Quinque tantummodo, ait, uacculas habeo; que si eas benedixeris, in maius crescent.« Quas illico a Sancto iussus adduxit, et huius Columbani buculas quinales equaliter benedicens, inquit: »Centenas et quinque, Deo donante, habebis uaccas; et erit in filiis et nepotibus tuis florida benedictio.« Que omnia iuxta sancti uiri prophetationem in agris et pecoribus eius et prole plenissime adimpleta sunt. Mirumque in modum numerus a Sancto prefinitus supra memorato uiro in centenario et quinario uaccarum expletus numero, nullo modo superaddi potuit. Nam illa que  supra prefinitum numerum excedebant diuersis prerepta casibus nusquam comparuerant, excepto eo quod aut in usus proprios familie, aut in opus eleemosyne expendi poterat. In hac itaque narratione, ut in ceteris uirtutibus, miraculum et prophetia simul aperte ostenditur. Nam in magna uaccarum ampliatione benedictionis pariter et orationis uirtus apparet, et in prefinitione numeri prophetalis prescientia.

XuII. uir uenerandus supra memoratum Columbanum, quem de paupere uirtus benedictionis eius diuitem fecit, ualde diligebat, quia ei multa pietatis officia prebebat. Erat autem illo in tempore quidam malefactor homo bonorum persecutor, de regio ortus genere. Hic supra dictum Columbanum sancti amicum  Columbe persequebatur, domumque eius omnibus in ea inuentis deuastauerat ereptis, non semel, sed bis inimiciter agens. Unde forte non immerito eidem maligno accidit uiro, ut tertia uice post eiusdem domus tertiam depredationem, beatum uirum, quem quasi longius despexerat, propius appropinquantem ad nauim reuertens preda onustus cum sociis obuium haberet. Quem cum Sanctus de suis corriperet malis, predamque deponere rogans suaderet, ille immitis insuadibiliter permanens Sanctum despexit, nauimque cum preda ascendens, beatum uirum subsannabat et deridebat. Quem Sanctus usque ad mare prosecutus est, uitreasque intrans aquas, usque ad genua, equoreas, leuatis ad celum ambabus manibus Christum intente precatur, qui suos glorificantes  se glorificat electos. Tum deinde Sanctus expleta oratione ad aridam reuersus, in eminentiore cum comitibus sedet loco; ad quos illa in hora formidabilia ualde profert uerba, dicens: »Hic miserabilis homuncio, qui Christum in suis despexit seruis, ad portum, a quo nuper coram uobis emigrauit, nunquam reuertetur; sed nec ad alias, quas appetit terras, subita preuentus morte, cum suis perueniet malis cooperatoribus. Hodie, quam mox uidebitis, de nube a Borea orta immitis immissa procella eum cum sociis submerget; nec de eis etiam unus remeabit fabulator.« Post aliquantum paucularum interuentum morarum, die serenissima, ecce, de mari oborta, sicut Sanctus dixerat, nubes cum magno fragore uenti emissa raptorem cum preda inter Maleam  et Colosum insulam inueniens subito turbato submersit medio mari; nec ex eis, iuxta uerbum Sancti, qui naui inerant, uel unus euasit; mirumque in modum toto circumquaque manente tranquillo equore, talis una rapaces ad inferna submersos prostrauit procella; misere quidem, sed digne.

Alio quoque in tempore, uir sanctus quemdam de nobili Pictorum genere exsulem in manum alicuius ditis uiri diligenter assignans commendauit, ut in eius comitatu, quasi unus de amicis, per aliquot menses conuersaretur. Quem cum tali commendatione de sancti manu uiri suscepisset commendatum, post paucos dies dolose agens crudeli eum iussione trucidauit. Quod immane scelus cum Sancto a commeantibus  esset nuntiatum, sic respondens profatus est: »Non mihi, sed Deo infelix ille homunculus mentitus est: eius nomen de uite libro delebitur. Hec uerba estiuo nunc mediante proloquimur tempore; sed autumnali, antequam de suilla gustet carne, arboreo saginata fructu, subita preuentus morte, ad infernalia rapietur loca.«

XuIII. Hec sancti prophetia uiri cum misello nuntiaretur homuncioni, despiciens irrisit Sanctum. Et post dies aliquot autumnalium mensium, eo iubente, scrofa nucum impinguata nucleis iugulatur, necdum aliis eiusdem uiri iugulatis suibus. De qua celeriter exenterata partem sibi in ueru celerius assari precepit, ut de ea impatiens pregustans beati uiri prophetationem destrueret. Qua uidelicet assata, dari  sibi poposcit aliquam pregustandam morsus particulam; ad quam percipiendam, extensam manum, priusquam ad os conuerteret, exspirans mortuus retro in dorsum cecidit. Et qui uiderant et audierant ualde tremefacti, admirantes, Christum in sancto propheta honorificantes glorificauerunt.

XIX. Alio quoque in tempore, cum uir beatus in Pictorum prouincia per aliquot moraretur dies, necesse habuit fluuium transire Nesam. Ad cuius cum accessisset ripam, alios ex accolis aspicit misellum humantes homunculum, quem, ut ipsius sepultores ferebant, quedam paulo ante nantem aquatilis preripiens bestia morsu momordit seuissimo: cuius miserum cadauer, sero licet, quidam in alno subuenientes porrectis proripuere uncinis. uir e contra hec  audiens, precepit ut aliquis e comitibus enatans caupulum in altera stantem ripa ad se nauigando reducat. Quo audito sancti predicabilis uiri precepto, Lugneus, nichil moratus, obsecundans, depositis uestimentis excepta tunica immittit se in aquas. Sed bellua, que prius non tam satiata, quam in preda accensa in profundo fluminis latitabat, sentiens, eo nante, turbatam supra aquam, subito emergens natatilis ad hominem in medio natantem alueo cum ingenti fremitu aperto occurrit ore.

uir tum beatus uidens, omnibus qui inerant, tam barbaris, quam etiam fratribus, nimio terrore perculsis, cum salutare deuota manu in uacuo et in ere crucis pinxisset signum, inuocato Dei nomine, feroci imperauit bestie, dicens: »Nolis ultra progredi, nec  hominem tangas, retro citius reuertere.« Tum bestia hac, Sancti audita uoce, retrorsum, ac si funibus retraheretur, uelociore cursu fugit tremefacta; que prius Lugneo nanti eo usque appropinquauit, ut inter hominem et bestiam non amplius esset, quam unius contuli longitudo. Fratres tum recessisse uidentes bestiam, Lugneumque commilitonem ad eos intactum et incolumem in nauicula reuersum, cum ingenti admiratione glorificauerunt Deum in beato uiro; sed et gentiles barbari, qui ad presens inerant, eiusdem miraculi magnitudine, quod et ipsi uiderant, compulsi, Deum magnificauerunt Christianorum.

XX. Illo in tempore quo sanctus Columba in Pictorum prouincia per aliquot demorabatur dies, quidam  cum tota plebeius familia uerbum uite per in terpretatorem, sancto predicante uiro, audiens credidit, credensque baptizatus est, maritus cum marita, liberisque, et familiaribus. Et post aliquantum diecularum interuallum paucarum unus filiorum patrisfamilias graui corruptus egritudine, usque ad confinia mortis et uite perductus est. Quem cum magi morientem uidissent, parentibus cum magna exprobratione ceperunt illudere, suosque quasi fortiores deos magnificare, Christianorum uero tanquam infirmiori derogare. Que omnia cum intimarentur beato uiro, zelo suscitatus Dei, ad domum cum suis comitibus amici pergit plebeii, ubi parentes nuper defuncte prolis mestas celebrant exequias. Quos Sanctus ualde tristificatos uidens confirmat,  dictis compellat consolatoriis, ut nullo modo de diuina omnipotentia dubitarent. Consequenter percontatur, dicens: »In quo hospitiolo corpus defuncti iacet pueri?« Pater tum orbatus Sanctum sub mestum deducit culmen, qui statim omnem foris exclusam relinquens cateruam, solus mestificatus intrat habitaculum. Ubi illico flexis genibus faciem ubertim lacrymis irrigans, Christum precatur Dominum, et post ingeniculationem surgens oculos conuertit ad mortuum dicens: »In nomine Domini Iesu Christi resuscitare, et sta super pedes tuos.« Cum hac Sancti honorabili uoce anima ad corpus rediit, defunctusque apertis reuixit oculis, cuius manum tenens apostolicus homo erexit, et in stationem stabiliens secum domum egressus deducit, et parentibus  rediuiuum assignauit. Clamor tum populi attollitur, plangor in letationem conuertitur, Deus Christianorum glorificatur.

Hoc noster Columba cum Helia et Heliseo prophetis habeat sibi commune uirtutis miraculum, et cum Petro et Paulo et Ioanne apostolis partem honoris similem in defunctorum resuscitatione, et inter utrosque, hoc est, prophetarum et apostolorum honorificam celestis patrie sedem, homo propheticus et apostolicus eternalem cum Christo, qui regnat cum Patre in unitate Spiritus sancti per omnia secula.

XXI. Eodem in tempore, uir uenerandus quamdam a Broichano Mago Scothicam postulauit seruam, humanitatis miseratione liberandam; quam cum ille duro ualde et stolido retentaret animo, Sanctus ad  eum locutus, hoc profatur: »Modo scito, Broichane scito, quia si mihi hanc peregrinam liberare captiuam nolueris, priusquam de hac reuertar prouincia, citius morieris.« Et hoc coram Brudeo rege dicens domum egressus regiam, ad Nesam uenit fluuium de quo uidelicet fluuio lapidem attollens candidum ad comites: »Signate, ait, hunc candidum lapidem per quem Dominus in hoc gentili populo multas egrotorum perficiet sanitates.« Et hoc effatus uerbum consequenter intulit, inquiens: »Nunc Broichanus fortiter concussus est. Nam Angelus de celo missus, grauiter illum percutiens, uitream in manu eius, de qua bibebat, confregit in multa fragmenta ipsum uero anhelantem egra reliquit suspira, morti  uicinum. Hoc in loco paululum exspectemus binos regis nuntios ad nos celeriter missos, ut Broichano morienti citius subueniamus. Nunc Broichanus formidabiliter correptus ancillam liberare est paratus.«

Adhuc Sancto hec loquente uerba, ecce, sicuti predixerat, duo a rege missi equites adueniunt, omnia que in regis [Fort., notione] motione de Broichano iuxta Sancti uaticinium sunt acta, enarrantes, et de poculi confractione, de Broichano iuxta, et de Magi correptione, de seruule parata absolutione; hocque intulerunt, dicentes: »Rex et eius familiares nos ad te miserunt, ut nutritio eius Broichano subuenias mox morituro.«

Quibus auditis legatorum uerbis, Sanctus binos de comitum numero ad regem cum lapide a se benedicto  mittit, dicens: »Si in primis promiserit se Broichanus famulam liberaturum, tum deinde hic lapillus intinguatur in aqua; et sic de eo bibat, et continuo salutem recuperabit. Si uero renuerit refragans absolui seruam, statim morietur.«

Duo missi uerbo Sancti obsequentes ad aulam deueniunt regiam, uerba uiri uenerabiliter enarrantes regi. Quibus intimatis regi et nutritio eius Broichano, ualde expauerunt. Eadem hora liberata famula sancti legatis uiri assignatur, lapis in aquam intingitur, mirumque in modum lapis contra naturam in aquis supernatat, quasi pomum, uel nux; nec potuit Sancti benedictio uiri submergi: de quo Broichanus natante bibens lapide, statim a uicina rediit morte, integramque carnis recuperauit salutem. Talis uero  lapis postea in thesauris regis reconditus, multas in populo egritudinum sanitates similiter in aqua natans intinctus, Domino miserante, effecit.

Mirum dictu, ab his egrotis, quorum uite terminus superuenerat, requisitus idem lapis nullo modo reperiri poterat. Sic et in die obitus Brudei regis querebatur, nec tamen in eodem loco, ubi fuerat reconditus prius, inueniebatur.

XXII. Post supra memorata peracta, quadam die, Broichanus ad sanctum proloquens uirum, infit: »Dicito mihi, Columba, quo tempore cupis enauigare.« Sanctus: »Tertia, ait, die, Deo uolente, et uita comite, nauigationem proponimus incipere.« Broichanus e contra: »Non poteris, ait, nam ego uentum tibi contrarium facere, caliginemque umbrosam  superinducere possum.« Sanctus: »Omnipotentia Dei, ait, omnium dominatur, in cuius nomine omnes nostri motus ipso gubernante diriguntur.« Quid plura? Sanctus eadem die, sicut proposuit, ad lacum fluminis Nise longum multa prosequente caterua, uenit - Magi uero gaudere tum cepere, magnam uidentes superinductam caliginem, et contrarium cum tempestate flatum. Nec mirum hec interdum arte demonum posse fieri, Deo permittente, ut etiam uenti et equora in asperius concitentur. Sic enim aliquando demoniorum legiones sancto Germano episcopo de sinu Gallico causa humane salutis ad Britanniam nauiganti medio in equore occurrerant; et opponentes pericula procellas  concitabant, celumque diemque tenebrarum caligine obducebant. Que tamen omnia, sancto orante Germano, dicto citius sedata detersa cessarunt caligine. Noster itaque Columba uidens contra se elementa concitari furentia, Christum inuocat Dominum, cimbulamque ascendens, nautis hesitantibus, ipse constantior factus uelum contra uentum iubet subrigi.

Quo facto, omni inspectante turba, nauigium contra flatus mira uectum occurrit uelocitate; et post haud grande interuallum uenti contrarii ad itineris ministeria cum omnium admiratione reuertuntur. Et sic per totam illam diem, flabris lenibus secundis flantibus, beati cimba uiri optatum prouecta ad portum pulsa est. Perpendat itaque lector, quantus et  qualis idem uir uenerandus fuerit, in quo Deus omnipotens talibus prescriptis miraculorum uirtutibus coram plebe gentilica illustre suum manifestauit nomen.

XXIII. Alio in tempore, hoc est, in prima Sancti fatigatione itineris ad regem Brudeum, casu contigit, ut idem rex fastu elatus regio sue munitionis superbe agens, in primo beati aduentu uiri, non aperiret portas. Quod ut cognouit homo Dei cum comitibus ad ualuas portarum accedens, primum Dominice crucis imprimens signum, tum deinde manum pulsans contra ostia ponit. Que continuo sponte retro retrusis fortiter seris cum omni celeritate aperta est. Quibus statim apertis, Sanctus consequenter cum suis sociis intrauit. Quo cognito, rex cum senatu  ualde pertimescens, domum egressus obuiam cum ueneratione beato pergit uiro, pacificisque uerbis blande admodum compellat, et ex ea in posterum die sanctum et uenerabilem uirum idem regnator sue omnibus uite reliquis diebus ualde magna honorauit, ut decuit, honorificentia.

XXIu. Alio itidem in tempore, uir beatus aliquantis in Scothia uersatus ad uisitandos fratres, qui in monasterio diuini ruris commanebant Riuulorum ab eis inuitatus perrexit; sed casu aliquo accidit, ut eo ad ecclesiam accedente claues non reperirentur Oratorii. Cum uero Sanctus de non repertis adhuc clauibus, et obseratis foribus inter se conquirentes alios audisset, ipse ad ostium appropinquans: »Potens est Dominus, ait, domum suam etiam sine clauibus seruis  aperire.« Cum hac tum uoce subito retro retrusis forti motu pessulis, sponte aperta ianua Sanctus cum omnium admiratione ad ecclesiam ante omnes ingreditur, et hospitaliter a fratribus susceptus honorabiliter ab omnibus ueneratur.

XXu. Alio in tempore, quidam ad Sanctum plebeius uenit pauperrimus, qui in ea habitabat regione, que stagni littoribus aporici est contermina. Huic ergo miserabili uiro, qui unde maritam et paruulos cibaret, non habebat, uir beatus petenti miseratus, ut potuit, quamdam largitus eleemosynam, ait: »Miselle homuncio, tolle de sylua contulum uicina, et ad me citius defer.« Obsecundans miser iuxta Sancti iussionem detulit materiam; quam Sanctus excipiens  in ueru exacuit, quodque propria exacuminans manu benedicens, et illa adsignans inopi dixit: »Hoc ueru diligenter custodi, quod, ut credo, nec homini, nec alicui pecori nocere poterit, exceptis feris bestiis quoque et piscibus. Et quandiu talem habueris sudem, nunquam in domo tua ceruine carnis cibatio abundans deerit.« Quod audiens miser mendiculus ualde gauisus, domum reuertitur, ueruque in remotis terre infixo locis, que syluestres frequentabant fere, et uicina transacta nocte, mane primo pergit reuisitare uolens ueru, in quo mire magnitudinis ceruum cecidisse reperit transmissum. Quid plura? Nulla, ut nobis traditum est, transire poterat dies, qua non aut ceruum, aut ceruam, aut aliquam reperiret in ueru infixo cecidisse bestiam. Repleta  quoque tota de ferinis carnibus domo, uicinis superflua uendebat, que hospitium sue domus capere non poterant.

Sed tamen diaboli inuidia per sociam, ut Adam, et hunc etiam miserum inuenit, que non quasi prudens, sed fatua taliter ad maritum locuta est: »Tolle de terra ueru; nam si in eo homines, aut etiam pecora perierint, tu et ipse, et ego cum liberis nostris aut occidemur, aut captiui ducemur.« Ad hec maritus inquit: »Non ita fiet; nam sanctus uir mihi benedicens sudem dixit, quod nunquam hominibus, aut etiam pecoribus nocebit.« Post hec uerba mendicus uxori consentiens, pergit, et tollit de terra ueru intra domum quasi amans illud secus parietem posuit, in quo mox domesticus eius incidens canis disperit.  Quo pereunte, rursum marita: »Unus, ait, filiorum tuorum incidet in sudem, et peribit.« Quo audito eius uerbo maritus ueru de pariete remouens ad syluam reportat, et in densioribus infixit dumis, ut putabat, ubi a nullo posset animante offendi; sed postera reuersus die capream in eo cecidisse et periise reperit. Inde quoque illud remouens in fluuio, qui Latine potest dici Nigra Dea, iuxta ripam sub aquis abscondens infixit. Quod alia reuisitans die esocen in eo mire magnitudinis transfixum et retentum inuenit, quem de flumine eleuans uix solus ad domum reportare poterat: ueruque secum de aqua simul reportans extrinsecus in superiore tecti affixit loco, in quo et coruus de uolatus impetu lapsus disperiit iugulatus.

 Quo facto, miser fatue consilio coniugis deprauatus ueru tollens de tecto, assumpta securi, in plures concidens particulas, in ignem proiecit, et postea quasi sue paupertatis amisso non mediocri solatio, remendicare, ut meritus, cepit. Quod uidelicet penurie rerum solamen sepe superius in ueru memorato dependebat, quod pro pedicis, et retibus, et omni uenationis et piscationis genere seruatum posset sufficere, beati uiri donatum benedictione, quodque amissum miser plebeius eo ditatus pro tempore ipse cum tota familiola sero licet omnibus de cetero deplanxit reliquis diebus uite.

XXuI. Alio in tempore, beati legatus uiri Lugaidus nomine ad Scothiam iussus nauigare proponens inter  naualia nauis sancti instrumenta utrem lactarium quesitum inueniens sub mari, congestis super eum non paruis lapidibus madefaciendum posuit, ueniensque ad Sanctum, quod de utre fecit, intimauit. Qui subridens, inquit: »Uter quem, ut dicis, sub undis posuisti, hac uice, ut estimo, non te ad Hiberniam comitabitur. Cur, ait, non mecum in naui comitem eum habere potero?« Sanctus: »Altera, inquit, die, quod res probabit, scies.« Itaque Lugaidus mane postera die ad retrahendum de mari utrem pergit, quem tamen noctu salatia subtraxit unda. Quo non reperto, ad Sanctum reuersus tristis, flexis in terram genibus, suam confessus est negligentiam. Cui Sanctus, illum consolatus ait: »Noli, frater, pro fragilibus contristari rebus: uter quem salatia sustulit  ad suum locum post tuum egressum reportabit uenalia.«

Eadem die post Lugaidi de Ioua insula emigrationem, hora transacta nona Sanctus ex circumstantibus sic profatus, ait: Nunc ex uobis unus ad equor pergat, utrem de quo Lugaidus querebatur, et quem salatia sustulerat unda, nunc [Fort., uinalia uenalia] uenilia retrahens, in loco unde subtractus est, representauit. Quo Sancti audito uerbo, quidam alacer iuuenis ad oram cucurrit maris, repertumque utrem, sicut predixerat Sanctus, cursu reuersus concito, reportans ualde gauisus coram Sancto cum omnium, qui ibidem erant, admiratione assignauit. In his, ut sepe dictum est binis narrationibus superius descriptis, quamlibet in paruis rebus, sude  uidelicet et utre, prophetice simul et uirtutis miraculum comitari cernuntur. Nunc ad alia tendamus.

XXuII. Quadam die Sanctus in Ioua commanens insula cito a lectione surgens et subridens dicit: »Nunc ad orationem mihi properandum, ut pro quadam misellula deprecer Deum femina, que nunc in Hybernia nomen huius inclamitans commemorat Columbe in magnis parturitionis difficillime torta punitionibus, et ideo per me a Domino de angustia absolutionem dari sibi sperat, quia et mihi est cognationalis, de mee matris parentela genitorem habens progenitum.« Hec dicens Sanctus illius muliercule motus miseratione ad ecclesiam currit, flexisque genibus pro ea Christum de homine natum exorat. Et post precationem oratorium egressus ad  fratres profatur occurrentes, inquiens: »Nunc propitius Dominus iehsu de muliere progenitus opportune misere subueniens eam de angustiis liberauit, et prospere prolem peperit; nec hac morietur uice.« Eadem hora, sicuti Sanctus prophetizauit, misella femina nomen eius inuocans absoluta salutem recuperauit. Ita ab aliquibus postea de Scothia, et de eadem regione, ubi mulier inhabitabat, transmeantibus intimatum est.

XXuIII. Alio in tempore cum uir sanctus in Rechrea hospitaretur insula, quidam plebeius ad eum ueniens, de sua querebatur uxore; que, ut ipse dicebat, odio habens eum ad maritalem nullo modo admittebat concubitum accedere. Quibus auditis  Sanctus maritam aduocans, in quantum potuit eam hac de causa corripere cepit, inquiens: »Quare, mulier, tuam a te carnem abdicare conaris? Domino dicente: Erunt duo in carne una. Itaque caro tui coniugis tua caro est.« Que respondens: »Omnia, inquit, quecunque mihi preceperis, sum parata, quamlibet sint ualde laboriosa, adimplere, excepto uno, ut me nullo compellas modo in uno lecto dormire cum Lugneo. Omnem domus curam exercere non recuso, aut si iubeas uel maria transire, et in aliquo puellarum monasterio permanere.« Sanctus tum ait: »Non potest recte fieri quod dicis. Nam adhuc uiro uiuente alligata es lege uiri. Quod enim Deus licite coniunxit, nefas est separari.« Et his dictis consequenter intulit: »Hac in die tres, hoc  est, ego, et maritus cum coniuge ieiunantes Dominum precemur. Illa dehinc: Scio, ait, quia tibi impossibile non erit, ut ea que uel difficilia, uel etiam impossibilia uidentur, a Deo impetrata donentur.« Quid plura? marita eadem die cum Sancto ieiunare consentit, et maritus similiter, nocteque subsequente Sanctus insomnis pro eis deprecatus est; posteraque die Sanctus maritam presente sic compellat marito: »O femina, si, ut hesterna dicebas die, parata hodie es ad feminarum emigrare monasteriolum?« Illa: »Nunc, inquit, cognoui, quia tua a Deo de me est exaudita oratio. Nam quem heri oderam, hodie amo; cor enim meum hac nocte preterita, quonam modo ignoro, in me immutatum est de odio in amorem.« Quid moramur?  Ab eadem die usque ad diem obitus anima eiusdem marite indissociabiliter in amore conglutinata est mariti, ut illa maritalis concubitus debita, que prius reddere renuebat, nullo modo deinceps recusaret.

XXIX. Alio in tempore Cormacus, Christi miles, de quo in primo huius opusculi libello breuiter aliqua commemorauimus, pauca etiam secunda uice, conatus est eremum in oceano querere, qui postquam a terris infinitum oceanum plenis enauigauit uelis, iisdem diebus sanctus Columba cum ultra dorsum moraretur Britannie, Brudeo rege presente Orcadum regulo commendauit, dicens: »Aliqui ex nostris nuper emigrauerunt, desertum in pelago intransmeabili inuenire optantes, qui si forte post longos  circuitus Orcadas deuenerint insulas, huic regulo cuius obsides in manu tua sunt, diligenter commenda, ne aliquid aduersi intra terminos eius contra eos fiat.« Hoc uero Sanctus ita dicebat, quia in spiritu precognouit quod post aliquot menses idem Cormacus esset ad Orcadas uenturus. Quod ita postea euenit, et propter supra dictam sancti uiri commendationem de morte in Orcadibus liberatus est uicina.

Post aliquantum paucorum interuallum mensium cum sanctus in Ioua commoraretur insula, quadam die coram eo eiusdem Cormaci mentio ab aliquibus subito oboritur sermocinantibus, et taliter dicentibus. »Quomodo Cormaci nauigatio prospere an non prouenit, adhuc nescitur.« Quo audito uerbo,  Sanctus hac profatur uoce, dicens: »Cormacum, de quo nunc loquimur, hodie mox peruenientem uidebitis.« Et post quasi unius hore interuentum, mirum dictu! et ecce inopinato Cormacus superueniens Oratorium cum omnium admiratione et gratiarum ingreditur actione. Et quia de huius Cormaci secunda nauigatione beati prophetationem breuiter intulimus uiri, nunc et tertia eque prophetica eius scientia aliqua describenda sunt uerba.

XXX. Dum idem Cormacus tertia in Oceano mari fatigaretur uice, usque ad mortem periclitari cepit. Nam cum nauis eius a terris per quatuordecim estiui temporis dies totidemque noctes plenis uelis, austro flante uento ad septentrionalem plagam celi directo excurreret cursu, eiusmodi nauigatio  ultra humani excursus modum et inremeabilis uidebatur. Unde contigit ut post decimam eiusdem quarti et decimi horam diei quidam pene insustentabiles undique, et ualde formidabiles consurgerent terrores. Quedam quippe in id temporis inuise mare obtegentes occurrerant tetre et infeste nimis bestiole, que horribili impetu carinam et latera, puppimque, et proram ita fortiter feriebant percussura, ut pellicium tectum nauis putarentur penetrare posse; que, ut hi qui inerant ibidem postea narrarunt, prope magnitudine ranarum, aculeis permoleste non tamen uolatiles, sed natatiles erant. Sed et remorum infestabant palmulas. Quibus uisis inter cetera monstra, que non huius est temporis enarrare, Cormacus cum nautis comitibus ualde turbati, et  pertimescentes, Deum, qui est in angustiis pius et opportunus auxiliator, illacrymati precantur.

Eadem hora et sanctus noster Columba, quamlibet longe absens corpore, spiritu tamen presens, in naui cum Cormaco erat. Unde eodem momento personante signo fratres ad oratorium conuocat, et ecclesiam, dicens: »Fratres, tota intentione pro Cormaco orate, qui nunc humane discursionis limitem immoderate nauigando excessit, nunc quasdam monstruosas ante non uisas pene indicibiles patitur horrificas perturbationes. Itaque nostris commembribus in periculo intolerabili constitutis mente compati debemus fratribus, et Dominum exorare cum eis. Ecce enim nunc Cormacus cum suis nautis faciem lacrymis irrigans ubertim Christum intentius  precatur, nos ipsum orando adiuuemus, ut austrum flantem uentum usque hodie per quatuordecim dies nostri miseratus in aquilonem conuertat; qui uidelicet aquiloneus uentus nauem Cormaci de periculis retrahebat.«

Et hec dicens flexis genibus flebili cum uoce ante altarium omnipotentiam Domini uentorum et cunctarum gubernatricem precatur rerum. Et post orationem cito surgit, et abstinens lacrymas gaudenter grates Deo agit, dicens: »Nunc, fratres, nostris congratulemur, pro quibus oramus caris, quia Dominus nunc austrum in aquilonarem conuertit flatum, nostros de periculis commembres retrahentem, quos huc ad nos iterum reducet.« Et continuo cum  eius uoce auster cessauit uentus, et inspirauit aquiloneus.

Per multos post dies et nauis Cormaci ad terras reducta est, et peruenit Cormacus ad sanctum Columbam, et se, donante Deo, facie ad faciem cum ingenti omnium admiratione representauit, et non mediocri letatione. Perpendat itaque lector quantus et qualis idem uir beatus fuerit, qui talem propheticam habens scientiam uentis et oceano Christi inuocato nomine potuit imperare.

XXXI. Alio in tempore cum in Scotia per aliquot dies Sanctus conuersaretur, aliquibus ecclesiasticis utilitatibus coactus, currum, ab eo prius benedictum, ascendit iunctum, sed non insertis primo, qua nescio negligentia accedente, necessariis obicibus  per axionum extrema foramina. Eadem autem erat diecula Columbanus filius Echudi uir sanctus illius  monasterii fundator, quod Scotia uocitatur lingua Snamluthir; qui operam aurige in eodem curriculo cum sancto exercebat Columba. Fuit itaque talis eiusdem agitatio diei per longa uiarum spatia sine ulla rotarum humerulorumque separatione siue labefactatione; nulla, ut supra dictum est, obicum retentione uel communitione retinente, sed sola diali, sic uenerando prestante gratia uiro, ut currus cui insederat salubriter absque ulla impeditione recta incederet orbita.

Hucusque de uirtutum miraculis que per predicabilem uirum in presenti conuersantem diuina uita operata est omnipotentia, scripsisse sufficiat. Hic secundus de uirtutum miraculis finiendus est liber, in quo animaduertere lector debet quod et de compertis  in eo multa propter legentium pretermissa sunt fastidium.



INCIPIT LIBER TERTIUS, DE ANGELICIS APPARITIONIBUS, ET DE TRANSITU S. COLUMBAE.


 I. In primo, ex his tribus libellis, libro, ut superius commemoratum est, de propheticis reuelationibus quedam breuiter succincteque, Domino iuuante, descripta sunt. In secundo superiore, de uirtutum miraculis que per beatum declarata sunt uirum, et que, ut sepe dictum est, plerumque prophetationis comitatur gratia. In hoc uero tertio de angelicis apparitionibus,  que uel ab iis de beato uiro, uel ipsis de aliis reuelate sunt. Et de his que utroque, quamlibet disparili modo, hoc est, ipsi proprie et plenius, aliis uero improprie, et ex quadam parte sunt manifestate, hoc est extrinsecus et exploratiue: in iisdem tamen uel angelorum uel celestis uisionis locis, que utique talium descriptarum uisionum suis caraxate locis inferius clarebunt.

Sed nunc a primordiis beati natiuitatis uiri easdem describere angelicas apparitiones incipiamus. Angelus Domini in somnis genitrici uenerabilis uiri nocte quadam inter conceptum eius et partum apparuit, eique quasi quoddam mire pulchritudinis peplum assistens detulit, in quo ueluti uniuersorum decolorosi colores florum depicti uidebantur,  quodque post aliquod breue interuallum eius de manibus reposcens abstulit, eleuansque et expandens in ere dimisit uacuo.

Illa uero de illo tristificata sublato, sic ad illum uenerandi habitus uirum: Cur a me, ait, hoc letificum tam cito abstrahis pallium? Ille consequenter: Idcirco, inquit, quia hoc sagum tam magnifici honoris alicuius est, quod apud te diutius retinere non poteris. His dictis supra memoratum peplum mulier paulatim a se elongari uolando uidebat, camporumque latitudinem in maius crescendo excedere, montesque et saltus maiore sui mensura superare; uocemque huiuscemodi subsecutam audierat: Mulier, noli tristificari. uiro enim cui matrimoniali es iuncta federe, talem filium  editura es floridum, qui quasi unus prophetarum Dei, inter ipsos connumerabitur, innumerabiliumque animarum dux ad celestem a Deo patriam est predestinatus. In hac audita uoce mulier expergiscitur.

II. Alia in nocte eiusdem beati pueri nutritor, spectabilis uir uite, presbyter, post Missam ab  ecclesia ad hospitiolum reuertens, totam inuenit domum clara irradiatam luce. Globum quippe igneum super pueruli dormientis faciem uidit stantem: quo uiso statim intremuit, et prostrato in terram uultu, ualde miratus, Spiritus sancti gratiam super suum intellexit alumnum celitus effusam.

III. Post multorum interualla temporum cum a quadam synodo pro quibusdam uenialibus et excusabilibus causis, non recte, ut post in fine claruit, sanctus excommunicaretur Columba, ad eamdem contra ipsam collectam uenit congregationem. Quem cum eminus appropinquantem sanctus uidisset Brendenus, illius monasterii fundator, quod Scotice Birra nuncupatur, citius surgit; et inclinata facie eum ueneratus exosculatur. Quem cum  aliqui illius seniores cetus seorsum ceteris redarguerent semotim dicentes: Quare coram excommunicato surgere, et eum osculari non reuereris? Taliter ad eos inquiens: Si uos, ait, uideretis ea que mihi Dominus hac in die de hoc suo, quem dehonoratis, electo manifestare non dedignatus est, nunquam excommunicassetis, quem Dominus non solum secundum uestram non rectam sententiam nullo modo excommunicat, sed et magis et magis magnificat. Illi e contra: Quomodo, aiunt, ut dicis, ipsum glorificat Deus quem nos non sine causa excommunicauimus, scire cupimus. Ignicomam uel ualde luminosam, ait Brendenus, columnam uidi, eumdem quem uos despicitis, antecedentem Dei hominem, angelos quoque sanctos per campum eius itineris comites. Hunc itaque  spernere non audeo, quem populorum ducem ad uitam a Deo preordinatum uideo. His ab eo dictis non tantum ultra Sanctum excommunicare non ausi, cessarunt, sed et ualde uenerati honorarunt.

Iu. Alio in tempore, uir sanctus uenerandum episcopum Finnionem suum uidelicet magistrum iuuenis senem adiit. Quem cum sanctus Finnio ad se appropinquantem uidisset, angelum Domini pariter eius comitem itineris uidit. Et, ut nobis ab expertis traditur, quibusdam astantibus intimauit fratribus, dicens: Ecce nunc uidetis sanctum aduenientem Columbam, qui sui commeatus meruit habere socium angelum celicolam.

Iisdem diebus Sanctus cum duodecim commilitonibus discipulis Britanniam transnauigauit.

 u. Alio in tempore, cum uir predicabilis in Himbria commoraretur insula, quadam nocte in exstasi mentis angelum Domini ad se missum uidit, qui in manu uitreum ordinationis regum habebat librum, quem cum uir uenerandus de manu angeli accepisset, ab eo iussus legere cepit. Qui cum, secundum quod ei in libro erat commendatum, Aidanum in regem ordinare recusaret, quia magis Iogenanum fratrem eius diligeret, subito angelus extendens manum, Sanctum percussit flagello: cuius liuorosum in eius latere uestigium omnibus sue diebus permansit uite; hocque intulit uerbum: Pro certo scias, inquiens, quia ad te a Deo missus sum, cum uitreo libro, ut iuxta uerba que in eo legisti Aidanum in regnum ordines. Quod si obsecundare  huic nolueris iussioni, percutiam te iterato.

Hic itaque angelus Domini cum per tres continuas noctes eumdem in manu uitreum habens Codicem apparuisset, eademque Domini iussa de regis eiusdem ordinatione commendasset; Sanctus uerbo obsecutus Domini, ad Iouam transnauigauit insulam, ibidemque Aidanum iisdem aduentantem diebus in regem, sicut iussus erat, ordinauit, et inter ordinationis uerba de filiis et nepotibus pronepotibusque eius futura prophetizauit: imponensque manum super caput eius ordinans benedixit.

Commeneus Albus, in libro quem de uirtutibus sancti Columbe scripsit, sic dixit, quod sanctus Columba de Aidano, et de posteris eius, et de  regno suo prophetare cepit dicens: Indubitanter credo, o Aidane, quod nullus aduersariorum tuorum tibi poterit resistere, donec prius fraudulentiam agas in me, et in posteros meos. Propterea ergo tu filiis commendes ut et ipsi filiis et nepotibus et posteris suis commendent, ne per consilia mala eorum sceptrum regni huius de manibus suis perdant. In quocunque enim tempore malum aduersum me, aut aduersus cognatos meos, qui sunt in Hibernia, fecerint, flagellum, quod causa tui ab angelo sustinui, per manum Dei super eos in magnum flagitium uertetur, et cor uirorum auferetur ab eis, et inimici eorum uehementer super eos confortabuntur. Hoc autem uaticinium temporibus nostris completum est in Belloroth Domnallo Brecco, nepote  Aidani sine causa uastante prouinciam Domnail nepotis Amureg. Et a die illa usque hodie adhuc in procliuo sunt ab extraneis, quod suspiria doloris pectori incutit.

uI. Alio in tempore, cum uir sanctus in Ioua conuersaretur insula, quidam de suis monachus Britto, bonis actibus intentus, molestia correptus corporis, ad extrema perductus est; quem cum uir uenerandus in hora sui uisitaret exitus, paulisper ad eius lectum assidens, et ei benedicens, ocius domum egreditur, nolens uidere morientem. Qui eodem momento post Sancti de domo recessum uiri, presentem finiuit uitam.

Tum uir predicabilis in plateola sui deambulans monasterii porrectis ad celum oculis, diutius  ualde obstupescens admirabatur. Quidam uero frater Aidanus nomine, bone indolis, et religiosus homo, qui solus de fratribus eadem adfuit hora, flexis genibus rogare cepit ut sanctus eidem tante admirationis causam intimaret. Cui sanctus: Nunc sanctos Angelos in ere contra aduersarias potestates belligerare uidi; Christoque agonothete gratias ago, quia uictores angeli animam huius peregrini, qui primus apud nos in hac insula mortuus est, ad celestis patrie gaudia euexerunt. Sed hoc, queso, sacramentum nemini in uita mea reueles.

uII. Cum uir beatus adhuc iuuenis Diaconus in parte Lagenensium diuinam addiscens sapientiam conuersaretur, quadam accidit die ut Bono quidam  innocuorum immitis persecutor crudelis quamdam in campi planitie filiolam fugientem persequeretur. Que cum forte germanum senem supra memorati iuuenis diaconi magistrum in campo legentem uidisset, ad eum recto cursu, quanta ualuit uelocitate confugit: qui tali perturbatus subitatione Columbam eminus legentem aduocat, ut ambo, in quantum ualuissent, filiam a persequente defenderent. Qui statim superueniens, nulla eis ab eo data reuerentia, filiam sub uestimentis eorum lancea iugulauit; et relinquens iacentem mortuam super pedes eorum auersus abire cepit. Senex tum ualde tristificatur conuersus ad Columbam, Quanto, ait, sancte puer Columba, hoc scelus cum nostra dehonoratione temporis spat o inultum fieri Iudex  iustus patietur Deus? Sanctus consequenter hanc in ipsum sceleratorem protulit sententiam, dicens:

Eadem hora, qua interfecte ab eo filie anima ascendit ad celos, anima ipsius interfectoris descendet ad inferos. Et dicto citius cum uerbo, sicut Ananias coram Petro, sic et ille innocentium iugulator coram oculis sancti iuuenis in eadem mortuus cecidit terrula, cuius rumor subite et formidabilis uindicte continuo per multas Scotie prouincias cum mira sancti diaconi fama diuulgatus est.

uIII. Alio in tempore, uir beatus cum in Sicia insula aliquantis demoraretur diebus, paulo longius solus orationis intuitu separatus a fratribus, syluam ingressus densam, mire magnitudinis aprum, quem forte uenatici canes persequebantur, obuium habuit.  Quo uiso eminus Sanctus aspiciens eum restitit. Tum deinde inuocato Dei nomine, sancta eleuata manu, cum intenta dicit ad eum oratione: Ulterius huc procedere nolis: in loco ad quem nunc deuenisti morere. Quo sancti in siluis personante uerbo, non solum ultra accedere non ualuit, sed ante faciem ipsius terribilis ferus uerbi eius uirtute mortificatus cito corruit.

IX. Alio in tempore, cum predicabilis uiri Scotiales strenui piscatores quinos in rete pisces cepissent in fluuio Sale piscoso, Sanctus ad eos iterato ait: Rete in flumen iniicite, et statim inuenietis grandem, quem mihi Dominus preparauit piscem. Qui uerbo Sancti obtemperantes, mire magnitudinis traxerunt in retiaculo chocem a Deo sibi preparatum.

 X. Quadam die, quidam bone indolis iuuenis Lugneus nomine, qui postea senex in monasterio insule Helene prepositus erat, ad Sanctum ueniens queritur de fluuio sanguinis, qui crebro per multos menses naribus eius immoderate profluebat: quo propius accito Sanctus ambas ipsius nares binis manus dextere digitis constringens benedixit; ex qua hora benedictionis nunquam sanguis de naso eius usque ad extremum distillauit diem.

XI. Alio in tempore, quidam Euerniensis peregrinus ad Sanctum perueniens, per aliquot apud eum menses in Ioua commanebat insula. Cui uir beatus alia die, Nunc, ait, quidam de prouincialibus tuis clericus ad celum ab Angelis portatur, cuius adhuc ignoro nomen.

Frater uero hoc audiens, cepit secum de prouincia  perscrutari anteriorum, et de illius beati hominis uocabulo, hocque consequenter intulit uerbum inquiens: Alium Christi commilitonem scio, qui sibi in eodem territorio in quo et ego commanebam, monasteriolum construxit nomine Diormitium. Cui Sanctus ait: Ipse est de quo dicis, qui nunc ab Angelis Dei in paradisum deductus est.

Sed hoc etiam non negligenter adnotandum est quod idem uir uenerabilis multa sibi a Dei arcana ab aliis celata sacramenta, nullo modo in hominum notitiam prodi passus est; duabus, ut ipse aliquando paucis intimauerat fratribus, causis existentibus; hoc est, ut iactantiam deuitaret, et ad semetipsum interrogandum insustentabiles turbas de se aliqua  interrogare uolentes diuulgata reuelationum fama non inuitaret.

XII. Alia die uir sanctus in Ioua conuersans insula remotiorem ab hominibus locum aptumque ad orationem in saltibus quesiuit, ibidemque cum orare cepisset, subito, ut ipse postea paucis intimauerat fratribus, uidet contra se tetram et nigerrimam demonum cum ferreis uerubus aciem preliari: qui, sicuti sancto uiro per spiritum reuelatum erat, monasterium eius inuadere, et multos et ex fratribus iisdem uolebant iugulare sudibus. Ipse uero contra tales emulos unus homo innumeros accepta Pauli armatura apostoli, forti conflictu dimicabat, et ita ex maiore diei parte utrinque dimicatum est, nec innumerabiles unum uincere poterant, nec eos unus  de sua ualebat insula repellere; donec angeli Dei, ut Sanctus post quibusdam non multis retulerat, in adminiculum adfuere, quorum timore perturbati demones loco cessere.

Eademque die, Sanctus ad monasterium post demoniorum reuersus de sua insula effugationem, hoc de eisdem turmis hostilibus uerbum profatur, inquiens: Illi exitiabiles emuli, qui hac die de huius terrule, Deo propitio, regione angelis nobis subuenientibus, ad ethicam fugati sunt terram, ibidem seui inuasores fratrum monasteria inuadent, et pestilentes inferent morbos, quorum molestia infestati multi morientur. Quod iisdem diebus, iuxta beati prescientiam uiri, ita et factum est. Et post interueniente biduo, ei reuelante Spiritu: Bene, ait, Baitheneus  auxiliante Deo, dispensauit, ut eiusdem Ecclesie cui Deo auctore preest in Campo Lunge, ieiuniis et orationibus collectio a Demonum defendatur inuasione; ubi nemo, excepto uno, qui mortuus est hac uice morietur. Quod ita iuxta uaticinium eius expletum est. Nam cum multi in ceteris eiusdem insule monasteriis eodem morbo morerentur, nemo nisi unus de quo Sanctus dixit, apud Baitheneum in sua est mortuus congregatione.

XIII. Quidam faber ferrarius in mediterranea Scotie habitabat parte, eleemosynarum operibus satis intentus, et ceteris iustitie actibus plenus; hic cum ad extrema in bona senectute perduceretur, supra memoratus Columbus, eadem hora qua de corpore eductus est, sanctus Columba in Ioua commanens  insula, paucis se circumstantibus sic profatus senioribus: Columbus, ait, Faber ferrarius, non incassum laborauit, qui de propria manuum laboratione suarum premia emax felix comparauit eterna. Ecce enim nunc anima eius a sanctis uehitur angelis ad celestis patrie gaudia. Nam quodcunque de sue artis negotiatione acquirere potuit, in egenorum eleemosynas expendit.

XIu. Alio itidem tempore uir sanctus in Ioua conuersans insula, quadam die subito oculos ad celum dirigens hec profatus est uerba: Felix mulier, felix, bene morata, cuius animam nunc angeli Dei ad paradisum euehunt. Erat autem quidam religiosus fratrer Genereus nomine, Saxo, pistor opus pistorum exercens, qui hoc audierat uerbum  ex ore Sancti prolatum; eademque die mensis, eodem terminato anno, Sanctus eidem Genereo Saxoni: Miram rem uideo, ait. Ecce mulier de qua, te presente, preterito dixeram anno, nunc mariti sui religiosi cuiusdam plebeii in ere obuiauit anime, et cum sanctis angelis contra emulas pro ea belligerat potestates, quorum adminiculo eiusdem homuncionis iustitia suffragante a demonum belligerationibus erepta ad eterne refrigerationis locum anima ipsius est perducta.

Xu. Alia itidem die, dum uir uenerandus in Ioua conuersaretur insula, mane primo suum aduocat sepe memoratum ministratorem Diormitium nomine, eique precepit, inquiens; Sacra celeriter Eucaristie  ministeria preparentur, hodie enim natalis beati Brendini est dies. Quare, ait minister, talia Missarum solemnia hodierna preparari precipis die? Nullus enim ad nos de Scotia sancti illius uiri obitus peruenit nuntius. uade tu, ait Sanctus, mee obsecundare iussioni debes. Hac enim nocte preterita uidi subito apertum celum, angelorumque choros sancti Brendini anime obuios descendere, quorum luminosa et incomparabili claritudine totus eadem hora illustratus est mundi orbis.

Quadam itidem die, cum fratres se calciantes mane ad diuersa monasterii opera ire prepararent, Sanctus e contra ea die otiari precepit sacreque oblationis obsequia preparari, et aliquam quasi in Dominico prandioli adiectionem fieri. Meque, ait, hodie quamlibet  indignus sim, ob uenerationem illius anime, que hac in nocte inter sanctos angelorum choros uecta ultra siderea celorum spatia ad Paradisum ascendit, sacra oportet Eucaristie celebrare mysteria.

Et his dictis fratres obsequuntur, et iuxta Sancti iussionem, eadem die otiantur, preparatisque sacris ad ecclesiam ministeriis, quasi die solemni, albati cum Sancto pergunt. Sed forte cum inter alia cum modulatione officia illa consueta decantaretur deprecatio, in qua sancti Martini commemoraretur nomen, subito Sanctus ad cantores eiusdem onomatis ad locum peruenientes: Hodie, ait, pro sancto Columbano episcopo decantare debetis. Tunc omnes qui inerant fratres intellexere quod Columbanus episcopus  Laginensis, charus Columbe amicus, ad Dominum emigrauit. Et post alicuius temporis interuallum aliqui de Lagenea commeantes prouincia, ea nocte eumdem obiisse nuntiant episcopum, qua Sancto ita reuelatum est.

XuII. Alio in tempore, uir sanctus cum in Ioua conuersaretur insula, quadam subitatione incitatus, signo personante, collectis fratribus, Nunc, ait, oratione monachis abbatis Congelli auxiliemur, hac in hora, in stagno demersis uituli. Ecce enim hoc momento in ere contra aduersarias belligerant potestates, animam alicuius hospitis cum eis demersi eripere conantes. Tum post lacrymosam et intentam orationem cito ante altarium surgens inter fratres pariter in oratione prostratos, letificato uultu:  Christo, ait, gratias agite; nunc enim sancti angeli sanctis obuiantes animabus, et ipsum hospitem ereptum a demonum belligerationibus, quasi uictoriales liberarunt belligeratores.

XuIII. Alio in tempore, uir sanctus ultra Britannie dorsum iter agens secus Nise fluminis lacum, subito inspiratus Spiritu sancto, ad fratres pariter commeantes: Properemus, ait, sanctis obuiam angelis qui de summis celi regionibus ad perferendam alicuius gentilici animam emissi, nos illuc usque peruenientes exspectant, ut ipsum naturale bonum, per totam uitam usque ad extremam senectutem conseruantem, priusquam moriatur opportune baptizemus. Et hec dicens sanctus senex in quantum potuit comites  festinus precedebat, donec in illum agrum deuenit, ibidemque quidam repertus senex Enichatus nomine, audiens a Sancto uerbum Dei predicatum; et credens est baptizatus.

XIX. Alio in tempore, uir sanctus cum in tuguriolo suo scribens sederet, subito eius immutata facies, et hanc puro de pectore promit uocem, dicens, Auxiliare, auxiliare. Duo uero fratres ad ianuam stantes, uidelicet Colgus et Lugneus, causam talis subite interrogant uocis. Quibus uir uenerabilis hoc responsum dedit, inquiens: Angelo Domini, qui nunc inter uos stabat, iussi ut alicui ex fratribus de summo culmine magne domus lapso tam cito subueniret, que his in diebus in Roboreti campo fabricatur. Hocque Sanctus consequenter intulit famen,  inquiens: ualde admirabilis et pene indicibilis est angelica uolatus pernicitas, fulguree, ut estimo, celeritati parilis; nam ille celicola, qui hinc a nobis nunc illo uiro labi incipiente auolauit, quasi in ictu oculi priusquam terram tangeret subueniens, eum subleuauit; nec ullam fracturam, aut lesuram ille qui cecidit sentire potuit. Quam stupenda hec inquam uelocissima et opportuna subuentio, que dicto citius tantis maris et terre interiacentibus spatiis tam celerrime effici potuit.

XX. Alio item in tempore, quadam die uir beatus in Ioua conuersans insula fratribus congregatis cum ingenti animi aduersione denuntiauit ad eos dicens: Hodie in occidentalem nostre campulum insule solus exire cupio. Nemo itaque ex uobis me  sequatur. Quibus obsecundantibus solus quidem, ut uoluit, egreditur. Sed frater quidam, callidus explorator, alia means uia in cuiusdam monticelli cacumine, qui eidem supereminet campulo se occulte collocat, uidelicet eius causam solitarie beati egressionis uiri explorare cupiens. Quem cum idem explorator de monticelli uertice illius in quodam campuli colliculo stantem, et expansis manibus ad celum orantem oculosque ad celum eleuantem conspiceret, mirum dictu, et ecce subito res miranda apparuit, quam idem supra memoratus homo, ut estimo, non sine permissu Dei de prioris monticelli loco oculis etiam corporalibus aspexerat, ut nomen Sancti et eius honorificentia, quamuis ipso nolente, ob hanc manifestatam uisionem postea magis in populis  diuulgaretur. Nam sancti angeli celestis patrie ciues mira aduolantes subitatione, sanctum uirum orantem circumstare ceperunt induti albis uestibus. Et post aliquam cum beato sermocinationem uiro illa celestis caterua quasi se exploratam sentiens, ad summa citius repedauit celorum. Beatus et ipse uir post angelicum condictum reuersus ad monasterium, iterum collectis fratribus, cum quadam non mediocri obiurgatione inquirit quis de illis esset transgressionis obnoxius. Quibus consequenter se nescisse protestantibus, ille conscius sui inexcusabilis transgressus ultra non sustinens delictum celare suum, flexis genibus in medio fratrum choro coram Sancto ueniam supplex precatur. Quem Sanctus  seorsum ducens ingeniculanti cum grandi commendat comminatione, ut nulli hominum de illa angelica uisione in diebus eiusdem beati uiri aliquid, etiam parum occultumque aperiret. Post egressum uero de corpore sancti uiri illam celestis cetus apparitionem fratribus cum grandi intimauit protestatione. Unde hodieque et locus illius angelici condicti, rem in eo gestam suo proprio protestatur uocabulo, qui latine potest dici Colliculus angelorum, Scotice uero Cnogangei.

Hinc itaque animaduertendum est, uel non negligenter perscrutandum, quante et quales ad beatum uirum hiemalibus plerumque noctibus insomnem, et in locis remotioribus, aliis quiescentibus, orantem angelice fuerint et suaues frequentationes, que  nullo modo uenire in hominum notitiam potuere; que procul dubio ualde numerose fuerunt, si etiam quedam ex ipsis quoquo modo ab hominibus uel in die uel nocte explorari potuerint, que absque dubitatione pauce ad earum comparationem angelicarum frequentationum, que uidelicet a nemine sciri poterant. Hoc idem similiter de quibusdam luminosis manifestationibus adnotandum, que a paucis explorate inferius caraxabuntur.

XXI. Alio in tempore, quatuor ad sanctum uisitandum Columbam monasteriorum sancti fundatores de Scotia transmeantes in Hymba eum inuenerunt insula, quorum illustria uocabula Concellus, Cahinnechus, Brendenus, Cormacus. Hi uno eodemque consensu elegerunt ut sanctus Columba coram ipsis  in ecclesia sacra Eucaristie consecraret mysteria. Qui eorum obsecundans iussioni simul cum eis die Dominica ex more post Euangelii lectionem, ecclesiam ingreditur, ibidemque, dum Missarum solemnia celebrarentur, sanctus Brendenus, sicut post Concello et Cahinnecho intimauit, quemdam criniosum igneum globum, et ualde luminosum de uertice sancti Columbe ante altare stantis, et sacram oblationem consecrantis, tam diu ardentem, et instar alicuius columne sursum ascendentem uidit, donec eadem perficerentur sacrosancta mysteria.

XXII. Alio in tempore, cum sanctus uir in Hymba commaneret insula, gratia sancti Spiraminis super eum abunde et incomparabiliter effusa, per triduum mirabiliter mansit, ita ut per tres dies totidemque  noctes intra obseratam et repletam celesti claritudine domum manens, nullum ad se accedere permitteret, neque manducans, neque bibens. De qua uidelicet domo immense claritatis radii per rimulas ualuarum, et clauium foramina erumpentes noctu uisebantur. Carmina quoque quedam spiritualia et ante inaudita decantari ab eo audiebantur. Sed et multa quedam, ut ipse post coram paucis ad domum [Forte, admodum] professus est, occulta ab exordio mundi arcana aperte manifestata uidebat. Scripturarum quoque sacrarum obscura queque et difficillima plena et luce clarius aperta mundissimi cordis oculis patebant, Baitheneumque alumnum non adesse querebatur. Qui si  forte adesset illo in triduo uel de preteritis, uel de futuris deinceps seculis ab ore uiri beati quedam plurima ab aliis ignorata hominibus mysteria describeret, aliquantas quoque sacrorum explanationes uoluminum. Qui tamen Baitheneus in Egea insula uenti contrarietate detentus usquequo illi trinales illius incomparabilis, et honorifice uisitationis dies, et totidem noctes terminarentur, adesse non potuit.

XXIII. Quadam hiemali nocte, supra memoratus uirgnous in Dei amore feruens, ecclesiam orationis studio aliis quiescentibus solus intrat; ibidemque in quadam exedra, que oratorii adherebat parieti, deuotus orabat. Et post aliquantum quasi hore unius interuallum uir uenerandus Columba eamdem sacram ingreditur domum, simulque cum eo aurea  lux de summa celi altitudine descendens totum illud ecclesie spatium repleuit, sed et illius exedriole separatum conclaue, ubi se uirgnous, in quantum potuit, latitare conabatur, eiusdem celestis claritas luminis per interiorem illius cubiculi ianuam, que ex minore patebat parte erumpens, non sine aliquo formidabili repleuerat terrore. Et sicut nullus estiuum et meridionalem solem rectis et irreuerberatis potest intueri oculis, sic et illam celestem claritudinem ille uirgnous, qui uiderat, sustinere nullo poterat modo, quia ualde oculorum reuerberabat aciem illa luminosa et incomparabilis effusio. Quo fulminali et incomparabili splendore uiso in tantum idem supra memoratus frater exterritus erat, ut nulla in eo uirtus remaneret. Sanctus uero Columba post non  prolixam orationem egreditur ecclesiam, uirgnoumque ualde timoratum ad se crastina aduocat die, hisque breuibus compellat uerbis consolatoriis: Bene, o filiole, ingeminans hac preterita nocte in conspectu Dei placuisti; oculos ad terram deprimendo, claritatis timore perterritus eius. Nam si non ita fecisses, illa inestimabili obcecarentur tui luce uisa oculi. Sed hoc non negligenter obseruare debes, et ut talem hanc lucis manifestationem nemini unquam in mea denudes uita.

Hec itaque predicabilis et admirabilis res post beati uiri transitum multis eodem uirgnoo narrante innotuit. Cuius scilicet uirgnoi sororis filius Commanus honorabilis presbyter mihi Adomnano de hac supra uisione caraxata aliquando sub testificatione  enarrauerat, qui eam enarratam ab ore ipsius uergnoi abbatis et auunculi sui ab eo, in quantum potuit uisam audierat.

XXIu. Illa itidem nocte quidam de fratribus Golgus nomine, cuius in primo fecimus mentionem, casu ad ianuam ecclesie aliis dormientibus, deuenit; ibidemque aliquandiu stans orabat; tum proinde subito totam uidet ecclesiam celesti luce repleri; que scilicet fulguralis lux dicto citius ab eius recessit oculis. Sanctum uero Columbam hora eadem intra ecclesiam orantem ignorabat, postque talem subitam luminis apparitionem ualde pertimescens, domum reuertitur. Postera die Sanctus illum aduocans asperius obiurgauit inquiens: De cetero precauere  debes, fili, ne quasi explorator celeste lumen, quod tibi non est donatum inspicere coneris; quia te effugiet. Et ne alicui in meis diebus quod uidisti enarres.

XXu. Alio itidem in tempore, uir beatus cuidam suo sapientiam discenti alumno nomine Berchano non mediocriter quadam denuntiauit die inquiens: Caueto, fili, ne hac sequente nocte iuxta tuam semper consuetudinem ad meum appropinques hospitiolum. Qui hoc audiens contra interdictum ad domum beati uiri in noctis silentio aliis acquiescentibus accessit callideque explorans oculos e regione ad clauium foramina posuit, estimans scilicet, ut res probauit, aliquam intus uisionem celestem sancto manifestari. Nam eadem hora beati uiri illud hospitiolum  celestis splendore claritudinis erat impletum: quam non sustinens intueri transgressor iuuenis illico aufugit, quem die crastina Sanctus seorsum ducens, eum magna seueritate obiurgans, hec ad eum profatur uerba dicens: Hac in nocte, fili, coram Deo peccasti, nam tue infitialis explorationem calliditatis a Spiritu sancto celari uel abscondi posse inaniter putasti. Nonne ad mei ostium hospitioli te illa hora appropinquantem, et inde redeuntem uidi? Et nisi ego eodem momento pro te orarem, ibidem ante ianuam aut cadens morereris, aut tui de suis foraminibus oculi eruerentur. Sed tibi hac uice propter me Dominus pepercit. Et hoc scito, quod in tua Hibernali patria luxuriose uiuens, exprobrationem facies tua omnibus patietur diebus uite tue.  Hoc tamen a Domino orans impetraui, ut quia noster sis alumnus, lacrymosam ante exitum agas penitudinem, et a Deo misericordiam consequeris. Que omnia secundum uerbum beati uiri ita ei postea contigerunt sicuti de eo prophetata sunt.

XXuI. Alio in tempore, dum uir beatus in Ioua commaneret insula quadam die sancta facies eius subita mirifica et letifica hilaritate effloruit, oculosque ad celum eleuans incomparabili repletus gaudio ualde letificabatur. Tum post modicum alicuius momenti interuallum illa sapida et suauis letificatio in mestam conuertitur tristificationem. Duo uero uiri, qui eadem hora eius tugurioli ad ianuam stabant, quod in eminentiori loco erat fabricatum, et ipsi cum eo ualde tristificati, quorum Lugneus unus erat, alter  uero Pilu nuncupabatur, Saxo, causam ipsius subite letificationis inquirunt, et illius subsequentis mestitie. Ad quos Sanctus sic profatur: Ite in pace; ne illius letaminis causam nec et tristificationis a me nunc inquiratis manifestari. Quo audito illacrymati, et ingeniculantes, prostratis in terram uultibus, suppliciter rogant, scire uolentes aliquid de illa re que hora eadem Sancto erat reuelata. Quos ualde tristificatos uidens: Quia uos amo, ait, tristificari nolo, promittere prius debetis, ne ulli hominum sacramentum quod inquiritis in uita mea prodatis. Qui continuo sanctam eius commendationem prompte promiserunt, et post talem promissionem uir uenerandus sic ad eos proloquitur: Usque in hunc presentem  diem, inquiens, mee in Britannia peregrinationis ter deni completi sunt anni. Interea multis ante diebus a Domino meo deuote postulaui ut in fine huius tricesimi anni presentis me de meo absolueret incolatu, et ad celestem illico patriam aduocaret. Et hec fuit mea causa letaminis, de qua uos me mesti interrogatis. Angelos enim sanctos de excelso uidi missos throno ad meam de carne animam obuios educendam. Sed ecce nunc subito retardati ultra nostre fretum insule stant in rupe, scilicet uolentes ad me de corpore aduocandum appropiare; sed propius accedere non permittuntur; mox ad celorum summa repedaturi, quia Dominus quod mihi totis uiribus roganti donauit, ut hac in die ad ipsum de mundo transirem, multarum magis  Ecclesiarum pro me orationes exaudiens dicto citius inmutauit. Quibus scilicet Ecclesiis exorantibus sicut a Domino donatum est, ut quamlibet contra meam uoluntatem, quatuor ab hac die mihi in carne manenti superaddantur anni.

Hec talis mihi mesta retardatio hodierne tristificationis non immerito causa fuit, quibus uidelicet quatuor futuris Deo propitio terminatis in hac uita annis, subita emigratione, nulla precedente corporis molestia, cum sanctis mihi obuiaturis illo in tempore angelis, ad Dominum letus emigrabo. Secundum hec uerba uiri uenerabilis, que non sine magno gemitu et merore, ut traditur, nec non et ingenti lacrymabilitate prolocutus est, quatuor postea annis in carne mansit.

 XXuII. Annorum supra quatuor memoratorum termino iam appropinquante, post quorum completionem finem presentis uite ueridicus presagator sibi futurum fore multo ante presciebat tempore, quadam die mense Maio, sicut in priore secundo scripsimus libro, ad uisitandos operarios fratres, sanctus senex senio fessus plaustro uectus pergit, ad quos in occidua insule Ioue laborantes parte, sic ea die exorsus est loqui, dicens: In Paschali solemnitate nuper Aprili peracta mense desiderio desideraui ad Christum Dominum, sicut et mihi ab eo concessum erat, si maluissem emigrare; sed ne uobis letitia festiuitatis in tristitiam uerteretur, diem mee de mundo emigrationis paulo diutius protelari malui. His ab eo mesti monachi familiares auditis interim  dictis ualde tristificati sunt. Quos in quantum poterat, uerbis cepit consolatoriis letificare. Quibus finitis, ut erat in uehiculo sedens, ad orientem suam conuertens faciem, insulam cum insulanis benedixit habitatoribus. Ex qua die, ut in supra memorato caraxatum est libello, uiperarum uenena trisulcarum linguarum usque in hodiernum diem nullo modo aut homini aut pecori nocere potuere. Post eiusdem benedictionis uerba Sanctus ad suum reuehitur monasterium.

Tunc proinde paucis diebus transactis, dum Missarum solemnia ex more Dominica celebrarentur die, subito sursum eleuatis oculis facies uenerabilis uiri florido respersa rubore uidetur; quia, sicut scriptum  est, corde letante uultus floret. Eadem namque hora angelum Domini supra uolitantem solus uidit intra ipsius oratorii parietes: et quia sanctorum angelorum amabilis et tranquillus aspectus gaudium et exsultationem electorum pectoribus infundit, hec fuit illius subite causa letitie beato infusa uiro; de qua scilicet causa inspirate letationis, cum qui inerant ibidem presentes, inquirerent, hoc eis Sanctus responsum sursum respiciens dedit: Mira et incomparabilis est angelice subtilitas nature. Ecce enim angelus Domini ad repetendum aliquod Deo charum missus depositum, nos desuper intra ecclesiam aspiciens et benedicens, rursum per parasticiam ecclesie reuersus, nulla talis uestigia exitus reliquit. Hec Sanctus. Sed tunc de qualitate  illius depositi, ad quod missus est angelus requirendum, nemo de circumstantibus recognoscere potuit. Noster uero patronus sanctam propriam a Deo sibi commendatam animam depositum nuncupauit; que, sicuti inferius narrabitur, alia senis interuenientibus continuis diebus Dominica nocte ad Dominum emigrauit.

XXuIII. uir itaque uenerabilis in fine eiusdem hebdomadis, hoc est, die Sabbati, ipse et pius minister Diormitius, ad proximum pergunt benedicendum horreum, quod intrans Sanctus cum benedixisset, et duos in eo frugum sequestratos uidisset aceruos, hoc intulit uerbum cum gratiarum actione, inquiens: ualde congratulor meis familiaribus monachis, quia hoc etiam anno, si quidem a uobis emigrare  me oportuerit, annonam sufficientem habebitis. Quo audito uerbo Diormitius minister tristificari cepit, et sic dixit: Huius anni tempore sepius nos contristas, quia de tuo transitu crebro commemoras.

Cui Sanctus hoc dedit responsum: Aliquem arcanum habeo sermusculum, quem si mihi firmiter promiseris, nemini ante meum denudare obitum, de meo egressu tibi aliquid manifestius intimare potero. Quam cum talem promissionem minister iuxta Sancti uoluntatem flexis genibus terminasset, uir uenerandus consequenter sic profatur: Hec in sacris uoluminibus dies Sabbatum nuncupatur, quod interpretatur requies; et uere mihi hec est Sabbatum hodierna: quia huius presentis laboriose uite mihi  ultima est; in qua post meas laborationum molestias sabbatizo; et hac sequenti media nocte uenerabili Dominica, secundum eloquia Scripturarum, patrum ingrediar uiam. Iam enim Dominus meus iehsu Christus me inuitare dignatur, ad quem, inquam, hac mediante nocte, ipso me inuitante emigrabo. Sic enim mihi ab ipso Domino est reuelatum. Hec mesta minister audiens uerba cepit amare flere; quem Sanctus in quantum potuit consolari conabatur.

XXIX. Post hec Sanctus horreum egreditur, et ad monasterium reuertens media residet uia. In quo  loco crux molari postea infixa lapidi, hodieque stans in margine cernitur uie. Dumque ibidem Sanctus, ut prefatus sum, senio fessus paulum sedens requiesceret, ecce albus occurrit caballus, obediens seruitor, qui scilicet lactaria intra bocetum monasterium uascula gestare consueuerat. Hic ad Sanctum accedens, mirum dictu, caput in sinu eius ponens, ut credo, inspirante Deo, cui omne animal brutum sapit, sensu quo ipse iusserit Creator, dominum a se suum mox emigraturum, et ipsum ultra non uisurum sciens, cepit plangere, ubertimque quasi homo lacrymas in gremium Sancti fundere, et ualde spumans flere. Quod uidens minister cepit illum flebilem repellere lamentatorem. Sed Sanctus prohibuit eum dicens: Sine hunc si nostri ne amator  est [a 1Kb] ut in hunc sinum fletus effundat amarissimi plangoris. Ecce tu homo cum sis, et rationabilem animam habeas, nullo modo scire de meo exitu potuisti, nisi quod tibi ego ipse nuper manifestaui; huic uero bruto et irrationabili animanti quoquomodo ipse Conditor uoluit egressurum a se dominum manifeste reuelauit [Forte, reuelare]. Et hec dicens, mestum a se, reuertentem equum benedixit ministratorem, et inde egrediens, et monticellum monasterio supereminentem ascendens, in uertice paululum stetit et stans ambas eleuans palmas, suum benedixit cenobium inquiens: Huic loco, quamlibet angusto et uili, non tantum Scotorum reges cum populis, sed et barbararum et exterarum gentium regnatores cum plebibus sibi subiectis, grandem et  non mediocrem conferent honorem. A sanctis quoque et aliarum Ecclesiarum non mediocris ueneratio conferetur.

Post hec uerba de illo descendens monticellulo, et ad monasterium reuertens sedebat in tugurio, Psalterium scribens, et ad illum trigesimi tertii psalmi uersiculum perueniens, ubi scribitur: Inquirentes autem Dominum non deficient omni bono: Hic, ait, in fine cessandum est pagine: que uero sequuntur Baltheneus scribat.

Sancto congruenter conuenit decessuro nouissimus uersiculus, quem scripserat, cui nunquam bona deficient eterna, successori uero sequens patri spiritualium doctori filiorum, uenite, filii, audite me, timorum Domini docebo uos, congruenter conuenit.  Qui sicut decessor commendauit non solum ei docendo, sed etiam scribendo successit. Post talem superius memoratum terminate uersum perscriptum pagine Sanctus ad uespertinalem Dominice noctis Missam ingreditur ecclesiam, qua continuo consummata, ad hospitiolum reuertens in lectulo residet pernox, ubi pro stramine nudam habebat petram, et pro puluillo lapidem, qui hodieque quasi quidam iuxta sepulcrum eius stat titulus monumenti.

Ibidem itaque residens ultima ad fratres mandata, solo audiente ministro, commendat, inquiens: Hec uobis, o filioli, nouissima commendo uerba, ut  inter uos mutuam et non fictam habeatis caritatem cum pace. Et si ita iuxta sanctorum exempla obseruaueritis, Deus confortator bonorum uobis auxiliabitur; et ego cum ipso manens pro uobis interpellabo, et non tantum presentis uite necessaria uobis ab eo administrabuntur, sed etiam eternalium bonorum premia diuinorum obseruatoribus preparata preceptorum tribuentur. Huc usque extrema uenerabilis patroni uerba, quasi de hac tediali peregrinatione ad celestem patriam transmeantis breui textu narrata deducta sunt.

XXXI. Post felici appropinquante nouissima paulisper hora Sanctus conticuit; tum proinde media nocte pulsata personante clocca, festinus surgens ad ecclesiam pergit, citiorque ceteris currens solus introgressus  iuxta altare flexis in oratione genibus recumbit. Diormitius minister tardius prosecutus eodem momento eminus totam intrinsecus ecclesiam angelica luce erga Sanctum repleri uidet, quo ad ianuam appropinquante eadem lux uisa ocius recessit; quam et alii de fratribus pauci et ipsi eminus astantes uiderant.

Diormitius ergo ecclesiam ingrediens flebili uoce ingeminat. Ubi es pater? Et necdum allatis fratrum lucernis per tenebras palpans sanctum ante altare recubantem inuenit: quem paululum erigens, et iuxta sedens sanctum in suo gremio posuit caput: et inter hec cetus monachorum cum luminaribus accurrens Patre uiso moriente cepit plangere. Et ut ab aliquibus, qui presentes aderant, didicimus, Sanctus  necdum egrediente anima apertis sursum oculis ad utrumque latus cum uiua uultus hilaritate et letitia circumspiciebat, sanctos scilicet angelos obuios intuens. Diormitius tum sanctam subleuat ad benedicendum monachos Sancti dexteram manum, sed et ipse uenerabilis Pater in quantum poterat, simul suam mouebat manum, ut uidelicet quod uoce in egressu non ualebat anime, uel motu manus fratres uideretur benedicere. Et post sanctam benedictionem taliter significatam continuo spiritum exhalauit.

Quo tabernaculum corporis egresso, facies rubens, et mirum in modum angelica uisione exhilarata in tantum remansit, ut non quasi mortui, sed dormientis uideretur uiuentis. Tota interim personabat mestis  plangoribus ecclesia.

Sed non pretereundem uidetur quod eadem hora beate transitus anime cuidam Eberniensi sancto reuelatum est. In quodam namque Monasterio Scotorum quidam homo erat sanctus et senex Christi miles, qui Lugudius uocitabatur, iustus, et sapiens. Hic itaque primo mane cuidam eque Christiano militi suam enarrauit uisionem cum ingenti gemitu dicens: Hac preterita nocte media sanctus Columba multarum columna Ecclesiarum ad Dominum transiit, et in hora beati exitus eius Iouam insulam, ad quam corpore nunquam perueni, totam angelorum claritudine in spiritu uidi irradiatam, totaque spatia eris usque ad ethera celorum, eorumdem angelorum  claritate illustrata; quia ad sanctam ipsius animam perferendam de celis missi descenderant innumeri, altisona quoque carminalia, et ualde suauia audiui angelicorum cantica, eodem momento egressionis, inter angelicos sancte ipsius anime ascendentes choros. Hanc angelicam manifestationem uirgnous, ut predictum est, qui ab ore illius sancti senis, cui reuelata erat, indubitanter didicerat.

Iisdem diebus de Scotica remigans Hymba in insula reliquis diebus uite sue permanens sancti Columbe monachis sepius enarrabat, qui uidelicet uirgnous post multos in subiectatione inter fratres irreprehensibiliter expletos annos, alios duodecim in loco Anachoretarum in Miurbulcmar uitam deducens anachoreticam Christi uictor miles expleuit.

 Hanc predictam uisionem non solum paginis inscriptam reperimus, sed et aliquibus expertis senioribus, quibus ipse uirgnous retulerat, sine ullo didicimus cunctamine.

Eadem quoque hora aliam uisionem aliter reuelatam unus ex eis qui uiderant, Christi miles ualde senex, cui nomen etiam potest dici Ferreolus, qui inter aliorum S. Columbe monachorum reliquias, et ipse S. Monachus in Dorso Thome sepultus cum sanctis resurrectionem exspectat, mihi Adomnano illo iuuene in tempore cum grandi retulerat testificatione dicens: Illa in nocte, qua S. Columba de terris ad celos felici et beato fine transiit, ego et alii mecum uiri laborantes in captura piscium in ualle piscosi fluminis Fende, subito totum eri illustratum  celi spatium uidimus, cuius miraculi subitatione permoti, oculos ad Orientem eleuatos conuertimus; et ecce quasi quedam pergrandis ignea apparuit columna, que in illa nocte media sursum ascendens, ita nobis uidebatur mundum illustrare totum, sicuti dies estiuus et meridianus sol. Et postquam illa penetrauit columna celum, quasi post occasum solis tenebre succedunt. Huius itaque claritudinem luminose et predicabilis columne non tantum nos, qui simul in eodem loco ineramus, cum ingenti admiratione uidimus, sed et alii multi piscatores, qui sparsim per diuersas fluminales piscinas eiusdem fluminis piscabantur, sicut nobis postea retulerant, simili apparitione uisa, magno pauore sunt perculsi. Harum igitur trium miracula uisionum eadem transitus  hora uenerandi apparentium patroni eternos ei a Deo collatos protestantur honores. Ad propositum reuertamur.

XXXIII. Interea post sancte egressum anime hymnis matutinalibus terminatis, sacrum corpus de ecclesia ad hospitium, unde paulo ante uiuens uenerat, cum canora fratrum reportatur psalmodia, honesteque ternis diebus et totidem noctibus honorabiles rite explentur exsequie. Quibus in Dei sapientis laudibus terminatis, sancti et beati patroni uenerabile corpus mundis inuolutum sindonibus, et preparata positum intra busta debita humatur cum ueneratione in luminosa et eternali resurrecturum claritudine. De supra memoratis ergo tribus illis exsequiarum  diebus, more peractis ecclesiastico, quod nobis ab expertis traditum est, huius prope finem enarrabitur libri.

XXXIu. Quidam namque aliquando unus de fratribus coram uenerabili uiro simpliciter loquens: Ad celebrandas, ait ad Sanctum, tuas post tuum obitum exsequias, ut putatur, totus harum prouinciarum populus hanc Iouam remigans replebit insulam. Quod uerbum audiens Sanctus consequenter ait: O mi filiole, non ut loqueris, sic res probabitur, nam promiscuum populi uulgus nullo modo ad meas poterit exsequias uenire. Mei soli familiares monachi mea sepulcralia complebunt, et exsequialia honestabunt officia. Quod uerbum eius propheticum statim post transitum ipsius omnipotentia Dei adimpleri fecit.  Nam per tres illas exsequiales dies et noctes grandis sine pluuia facta est uentosa tempestas, qua fortiter prohibente nullus hinc et inde nauicella uectus transfretare poterat. Et post consummatam sepultionem uiri continuo tempestate sedata, et cessante uento totum tranquillatum est equor.

 Perpendat itaque lector, quanti et qualis apud Deum predicabilis patronus honoris habeatur, cui aliquando in carne mortali conuersante, Deo dignante, oranti tempestates sedate sunt, et maria tranquillata, et rursus quando necesse habuit supra memorata occasione, orto flamine uentorum, et uentosa, cum uoluit, concitata sunt equora; que subsequenter, ut superius dictum est, expletis eius sepulture ministeriis, in magnam conuersa sunt tranquillitatem.

Hic itaque predicabili nostro patrono uite terminus fuit, ista meritorum exordia, qui secundum sententias Scripturarum eternis comes triumphis Patribus additus, apostolis et prophetis consertus, numero aggregatus albatorum millium, agnino in sanguine  suas sanctorum qui lauerunt stolas, Agnum ductorem comitatur, uirgo immaculatus, ab omni integer labe, ipso Domino nostro Iesu Christo dignante cui est cum Patre honor, uirtus, laus et gloria et imperium sempiternum in unitate Spiritus sancti per omnia secula seculorum. Amen.





I. MABILLONII OBSERuATIONES PRAEuIAE IN LIBRUM SEQUENTEM.


 1. A Damnanus seu Adomnanus, quem alii Adamnanum, corrupte Adamandum uocant in monasterio Iliiensi seu sancti Columbe sub finem seculi uII floruit. Istud monasterium situm erat in insula Hii, contermina Hibernie ac prouincie Pictorum, que uulgato Scotie nomine nostro euo appellatur. Post Columbam, de quo in seculo I egimus, locum rexere Baitheneus, Segeneus, aliis Segienus Segenusue, et Failbeus, cui successit Adamnanus. Hec constare uidentur ex Actis sancti Columbe, que Adamnanus tribus libris descripsit, ubi se ipse exprimit Adomnanus non semel, tametsi Adamnanus dicitur apud Bedam, et in libris de Locis sanctis. Baitheneum successorem suum dixit Columba in extrema uite sue periodo, que anno 598 accidit. Segienus Baitheneo suffectus est ab anno 622 ad 652, ut ex Annalibus Ultoniensibus probat Usserius in Sylloge Hibernicarum epistolarum. Is est Segenus seu Segeneus, qui in epistola  Romani cleri ad Hibernicum nominatur, et cui Ereneus ille famosus per omnes Scotie Ecclesias quedam de seipso ab Columba prophetata enarrasse perhibetur in lib. I de uita sancti Columbe: quo in loco Adomnanus Failbeum decessorem suum memorat.

2. Adamnanus iste laudatur a Beda in lib. u cap. 16 in hec uerba: »Quo tempore plurima pars Scotorum in Hibernia, et nonnulla etiam de Britannia, rationabile ecclesiasticum paschalis obseruantie tempus Domino donante suscepit. Siquidem Adamnanus presbyter et abbas monachorum qui erant in insula Hii, cum legationis gratia missus a sua gente uenisset ad Aldfridum regem Anglorum, et aliquandiu in ea prouincia moratus uideret ritus Ecclesie canonicos; sed et a pluribus qui erant eruditiores, esset solerter admonitus, ne contra uniuersalem Ecclesie morem uel in obseruantia paschali, uel in aliis quibuscunque decretis cum suis paucissimis in extremo mundi angulo positis uiuere  presumeret; mutatus mente est, ita ut ea que uiderat et audierat in Ecclesiis Anglorum, sue suorumque consuetudini libentissime preferret. Erat enim uir bonus et sapiens, et scientia Scripturarum nobilissime instructus. Qui cum domum redisset, curauit suos qui erant in Hii, quiue eidem erant subditi monasterio, ad eum quem cognouerat, quemue ipse toto ex corde susceperat, ueritatis callem perducere, nec ualuit. Nauigauit Hiberniam, et predicans eis ac modesta exhortatione declarans legitimum Pasche tempus; plurimos eorum et pene omnes qui ab Hiiensium dominio erant liberi, ab errore auito correctos ad unitatem reduxit catholicam, ac legitimum Pasche tempus obseruare perdocuit. Qui cum celebrato in Hibernia canonico Pascha ad suam insulam reuertisset, suo quoque monasterio catholicam temporis paschalis obseruantiam instantissime predicaret, nec tamen perficere quod conabatur posset; contigit eum  ante expletum anni circulum migrasse de seculo, diuina utique gratia disponente, ut uir unitatis et pacis studiosissimus ante ad uitam raperetur eternam, quam redeunte tempore paschali grauiorem cum eis qui eum ad ueritatem sequi nolebant cogeretur habere discordiam.«

3. Aldfridus, ad quem legatus missus est Adamnanus, rex erat Nortanhumbrorum, Egfridi filius ac successor, is qui anno 705 uitam absoluit. Adamnanus, uero catholicis partibus accessit hortante potissimum Ceolfrido abbate Wiremuthensi, uti Ceolfridus ipse testatur in epistola sua ad Naitonum regem scripta apud Bedam in lib. u cap. 22: »Neque uero me hec ita prosecutum existimes, quasi eos qui hanc tonsuram habent, condemnandos iudicem, si fide et operibus unitati catholice fauerent; imo confidenter profiteor plurimos ex eis sanctos ac Deo dignos exstitisse. Adamnanus abbas et sacerdos Columbiensium egregius, cum legatus sue gentis ad Aldfridum regem missus, nostrum quoque  monasterium uidere uoluisset, miramque in moribus ac uerbis prudentiam, humilitatem, religionem ostenderet, dixi illi inter alia colloquens: Obsecro, sancte frater, qui ad coronam te uite que terminum nesciat tendere credis, quid contrario tue fidei habitu terminatam in capite corone imaginem portas? et si beati Petri consortium queris, cur eius quem ille anathematizauit, tonsure imaginem imitaris? et non potius eius, cum quo in eternum beatus uiuere cupis, etiam nunc habitum te, quantum potes, diligere monstras? Respondit ille: Scias pro certo, frater mi dilecte, quia etsi Simonis tonsuram ex consuetudine patrie habeam, simoniacam tamen perfidiam tota mente detestor ac respuo: beatissimi autem apostolorum principis, quantum mea paruitas sufficit, uestigia sequi desidero. At ego: Credo, inquam, uere quod ita sit, sed tamen indicio sit quod ea que apostoli sunt Petri in abdito cordis amplectimini, si que eius esse nostis, etiam in facie tenetis . . . Hec tum  Adamnano dixi. Qui quidem quantum conspectis Ecclesiarum nostrarum statutis profecisset probauit, cum reuersus ad Scotiam multas postea gentis eiusdem turbas ad catholicam temporis paschalis obseruantiam sua predicatione correxit, tametsi eos qui in Hii insula morabantur monachos, quibusque speciali rectoris iure preerat, necdum ad uiam statuti melioris reducere ualebat.«

4. Ex duobus locis istis intelligimus primo, Adamnanum hortatu Ceolfridi  adductum esse ad Romanos ritus, deinde eum aliquandiu moram egisse in monasterio Wiremuthensi, ubi regule Benedictine, que inibi seruabatur, mores hausit suscepitque cum ritibus Romanis. Ea enim erat illorum temporum consuetudo penes monachos, ut qui Scotorum tonsura abiecta Romanam suscipiebant cum legitima Paschatis obseruatione, ii Benedictinis sese institutis conformarent. Testes ea de re sunt monachi Lindisfarnenses in Britannia  insula, Landeuenecenses in Armorica, Luxouienses in Gallia. Preterea ex iisdem locis apparet Adamnanum mortuum esse paulo post suam legationem ad Aldfridum, anno 705 defunctum, teste Beda in lib. u cap. 19, anno regni sui uigesimo necdum impleto. Ad hec ipsum Adamnanum a Ceolfrido rectorem Columbiensium monachorum appellari et sanctum; quo etiam nomine appellatur apud Alcuinum in epigrammate quodam:

Patricius, Charanus, Scottorum gloria gentis,
Atque Columbanus, Congallus, Adamnanus atque,
Preclari Patres, morum uiteque magistri.
Hic pietas precibus horum nos adiuuet omnes.

Que uidetur inscriptio altaris cuiusdam fuisse, uti et alia fere epigrammata.

Certe Adamnanus in fastis nostris colitur IX Kal. Octobris.

 5. Colitur et alius Adamnanus uI Kal. Ianuarii, qui monachus uixit in cenobio Coludiensi, cui preerat sancta Ebba abbatissa, amita Egfridi regis, que sanctimonialis habitum ab antistite Wilfrido, regule nostre propagatore eximio, acceperat, auctore Beda in lib. Iu cap. 19. Erat monasterium istud, ut cetera sanctimonialium passim, duplex, uirorum eque ac puellarum, positum in loco quem Coludi urbem nominant, inquit Beda, in Merchia Scotie recentioris regione, Coldingham modo appellatam. Erat in eodem monasterio uir de genere Scotorum, Adamnanus uocabulo, ducens uitam in continentia et orationibus multum Deo deuotam, ita ut nichil unquam cibi uel potus, excepta die Dominica et quinta sabbati, perciperet, sepe autem noctes integras peruigil in oratione transigeret. Que quidem illi districtio uite arctioris primo ex necessitate emendande sue prauitatis obuenerat; sed procedente  tempore necessitatem in consuetudinem uerterat, et cetera que Beda fuse commemorat in lib. Iu cap. 25, ubi Adamnanus Ebbe abbatisse incendium sui monasterii predixisse perhibetur. Caue ergo confundas istum Adamnanum monachum Coludiensem  cum Adamnano abbate Hiiensi, de cuius lucubrationibus quedam obseruanda.

6. Adamnanus abbas, preter uitam sancti Columbe abbatis, quam in tres libros digessit, scripsit de Locis sanctis librum legentibus multis utilissimum, ait Beda in lib. u cap. 16, cuius auctor erat docendo ac dictando Galliarum episcopus Arculfus, qui locorum gratia sanctorum uenerat Hierosolymam. Quis fuerit Arculfus ille, quisue Petrus eius socius ac dux itineris, incompertum. Tantum scimus Arculfum episcopum Gallum fuisse; Petrum eremitam e Burgundia ortum. Adamnani librum, id est opusculum de Locis sanctis, in tres libros distinctum, dudum perquisiui, ac reperi tandem in ms. Codice Corbeiensi, sed mutilum ac imperfectum. Reuoluendo tomum I Bibliothece  noue Labbeane, incidi in eum locum ubi Labbeus indicat, ex schedis Sirmondi, exstare libros illos manu descriptos in bibliotheca uaticana. Scripsi ea de re ad nostrum Antonium Durbanum amicum et popularem meum, qui res congregationis nostre in curia Romana procurat. Lustrauit ille bibliothecam uaticanam, inuenit apographum diu desideratum, et Codicis Corbeiensis lacunas et hiatus suppleuit; monuitque insuper Adamnani opusculum de Locis sanctis in bibliotheca Barberina reperiri editum Ingolstadii anno 1619, opera et studio Iacobi Gretseri theologi ac presbyteri Societatis Iesu. Eius editionis exemplum tandem a u. C. Raimundo Formentino doctore Sorbonico accepi cura ac prouidentia u. C. Antonii uionis Herouallii, qui litteratorum studiis inuigilare non cessat. At quia istius editionis exempla in his partibus adeo rara sunt, ut uix cuiquam nota esset hec editio, e re litteraria esse existimarunt uiri eruditi, si istos Adamnani libros recuderemus.  Quod et locus suasit, et Adamnani memoria, his libris illustrior futura. Gretserus e regione textus Adamnani opposuerat textum Bede, qui librum de Locis sanctis ex Adamnani scriptione collegerat. Nobis sat uisum est solum reddere Adamnanum cum figuris quatuor, quarum quarta deest apud Gretserum, alie imperfecte sunt. Ratus est librorum numerus in exemplaribus, sed non series capitulorum, que uariat apud Gretserum et in Codicibus uaticano et Corbeiensi.

7. Adamnani libris subiiciendum uisum est Itinerarium cuiusdam Franci in loca sancta  , factum seculo IX iam inclinante, pontificatu scilicet Nicolai primi. Eo in Itinerario fit mentio ignis illius qui quotannis in sabbato sancto lampadas sepulcri Dominici celitus accendebat: qua de re nulla mentio in libris Adamnani, frequens tamen apud historicos qui de bello Hierosolymitano postea scripserunt, tametsi nullum qui eius rei meminerit legi auctorem hoc  Anonymo antiquiorem. Id inter consueta miracula commemorauit u. C. Carolus Fresnius Cangii dominus in Notis ad Annam Comnenam, pag. 389, astipulantibus in primis Rodulfo Glabro in lib. Iu cap. 6, Willelmo Malmesburiensi in lib. Iu de Regibus Anglorum cap. 2 duobus in locis, sectione 35 et 48, Chronico Andrensi in tomo IX Spicilegii, pag. 465, Chronico monasterii de Fontanis cap. 4, in tomo X Spicilegii: quos locos idem uir humanissimus mihi indicauit. Willelmi Malmesburiensis locus primus ascribendus hic est, quo discimus auctorem posterioris Itinerarii esse Bernardum monachum Francum, eumque in loca sancta profectum anno 870. Sic enim habet Willelmus de Hierosolymis agens: »Ibi decenti opere compacta ecclesia sancti Sepulcri capax, a Constantino Magno edificata, nullam unquam ab inimicis fidei tulit iniuriam, metu  pro igne celesti perculsis, qui quotannis  in uigilia Pasche serenus infulget. Quod miraculum quando ceperit, uel si ante tempora Saracenorum fuerit, nullius historie cognitione discernitur. Legi ego in scripto Bernardi monachi quod abhinc annis ducentis quinquaginta, id est anno Incarnationis octingentesimo septuagesimo idem Hierosolymam profectus, ignem illum uiderit, hospitatusque fuerit in xenodochio quod idem gloriosus Carolus Magnus construi iusserat, ubi et bibliothecam ingentis expense  compegerat.« Et infra: »uerumtamen quia Bernardus Theodosii tunc patriarche nomen non tacet, ipsa me monet occasio, ut omnia patriarcharum nomina proponam.« Hec omnia conueniunt in posterius Itinerarium, cuius proinde Bernardum monachum auctorem certo pronuntiare non uereor, tametsi nomen deest in Codice Remigiano quo usus sum. Quis uero fuerit Bernardus ille, forsan aliquando assequi licebit. Iam Adamnani libros uideamus.





SANCTI ADAMNANI ABBATIS HIIENSIS DE LOCIS SANCTIS EX RELATIONE ARCULFI EPISCOPI GALLI LIBRI TRES.







Prologus Auctoris.

 In nomine Patris, et Filii, et Spiritus sancti, texere librum de locis incipio sanctis. Arculfus sanctus episcopus, gente Gallus, diuersorum longe remotorum peritus locorum, uerax index et satis idoneus, in Hierosolymitana ciuitate per menses nouem hospitatus, et locis quotidianis uisitationibus peragratis,  mihi Adamnano hec uniuersa que infra exaranda sunt experimenta diligentius perscrutanti, et primo in tabulas describenti, fideli et indubitabili narratione dictauit, que nunc in membranis breui textu scribuntur.



LIBER PRIMUS.



CAPUT PRIMUM. De situ Hierusalem.


De situ Hierusalem nunc quedam scribenda sunt pauca ex his que mihi sanctus dictauit Arculfus; ea uero que in aliorum libris de eiusdem ciuitatis positione reperiuntur a nobis pretermittenda sunt. In cuius magno murorum ambitu idem Arculfus LXXXIu numerauit turres et portas bis ternas, quarum per circuitum ciuitatis ordo sic ponitur. 1. Porta Dauid ad occidentalem partem montis Sion prima numeratur. 2. Porta uille Fullonis. 3. Porta S. Stephani. 4. Porta Beniamin. 5. Portula, hoc est paruula porta ab hac per gradus [Al., grados] ad uallem Iosaphat descenditur. 6. Porta Tecuitis.

Hic itaque ordo per earumdem portarum et turrium  intercapedines a porta Dauid supra memorata per circuitum, septentrionem uersus exinde ad orientem dirigitur. Sed quamlibet sex porte in muris numerentur, celebriores tamen ex eis portarum introitus frequentantur, unus ab occidentali, alter a septentrionali, tertius ab orientali parte.

Ea uero pars murorum cum interpositis turribus que a supra descripta Dauid porta per aquilonale montis Sion supercilium, quod a meridie supereminet ciuitati, usque ad eam eiusdem montis frontem  dirigitur, que prerupta rupe orientalem respicit plagam, nullas habere portas comprobatur.

Sed et hoc etiam non esse pretereundum uidetur quod nobis sanctus Arculfus de huius ciuitatis in Christo honorificentia prefatus narrauit, inquiens: Diuersarum gentium undique prope innumera multitudo Xu die mensis Septembris anniuersario more in Hierosolymis conuenire solet ad commercia mutuis [Al., motuis] uenditionibus et emptionibus peragenda. Unde fieri necesse est ut per aliquot dies in eadem hospita ciuitate diuersorum hospitentur turbe populorum, quorum plurima camelorum et equorum asinorumque numerositas mulorum, necnon et boum [Al., bouum] masculorum diuersarum uectorum rerum, per illas politanas plateas stercorum abominationes  propriorum passim sternit: quorum nidor non mediocriter ciuibus inuehit molestiam, que et ambulandi impeditionem prebent. Mirum dictu! post diem supra memoratum recessionis cum diuersis turmarum iumentis, nocte subsequente, immensa pluuiarum copia de nubibus effusa super eamdem descendit ciuitatem: que totas abstergens abominabiles de plateis sordes, ablutam ab immunditiis facit eam. Nam Hierosolymitanus ipse situs a supercilio aquilonali montis Sion incipiens, ita est molli  a conditore Deo dispositus decliuio usque ad humiliora aquilonalium orientaliumque murorum loca, ut illa pluuialis exuberantia nullo modo in plateis, stagnantium aquarum in similitudinem, supersedere possit, sed instar fluuiorum de superioribus ad inferiora decurrit. Que scilicet celestium aquarum inundatio per orientales interfluens [Al., influens] portas, et omnia secum stercoralia auferens abominamenta, uallem Iosaphat intrans, torrentem Cedron auget; et post talem Hierosolymitanam baptizationem continuatim eadem fluminalis exuberatio cessat. Hinc ergo non negligenter adnotandum est quanti uel qualis honoris hec electa et predicabilis ciuitas in conspectu eterni Genitoris habeatur, qui eam sordidatam diutius remanere non patitur, sed ob  eius Unigeniti honorificentiam citius eam emundat, que intra murorum eius ambitum sancte crucis et resurrectionis ipsius loca habet honorifica.

Ceterum in illo famoso [Al., formoso] loco, ubi quondam templum magnifice constructum fuerat, in uicinia muri ab oriente locatum, nunc Saraceni quadrangulam orationis domum, quam subrectis tabulis et magnis trabibus super quasdam ruinarum reliquias construentes uili fabricati sunt opere, ipsi frequentant: que utique Domus tria hominum millia simul  capere potest.

Arculfus itaque de ipsius ciuitatis habitaculis a nobis interrogatus respondens ait: Memini me et uidisse et frequentasse multa ciuitatis eiusdem edificia, plurimasque domos grandes lapideas per totam  magnam ciuitatem intra menia circumdata, mira fabricatas arte, sepius considerasse. Que omnia nunc a nobis sunt pretermittenda, ut estimo, exceptis eorum edificiorum structuris que in locis sanctis, crucis uidelicet et resurrectionis, mirifice fabricata sunt.



CAPUT II. De ecclesia rotunde formule super sepulcrum edificata.

De quibus diligentius sanctum interrogauimus Arculfum precipue de sepulcro Domini et ecclesia super illud constructa, cuius mihi formam in tabula cerata ipse depinxit. Que utique ualde grandis ecclesia tota lapidea mira rotunditate ex omni parte collocata, a fundamentis in tribus consurgens parietibus,  inter unumquemque parietem et alterum latus [Al., latum] habens spatium uie; tria quoque altaria in tribus locis parietis medii artifice fabricatis. Hanc rotundam et summam ecclesiam supra memorata habentem altaria, unum ad meridiem respiciens, alterum ad aquilonem, tertium ad occasum uersus, XII mire magnitudinis lapidee sustentant columne. Hec bis quaternales portas habet, hoc est quatuor introitus per tres e regione interiectis uiarum spatiis stabilitos parietes: ex quibus quatuor exitus ad uulturnum spectant, qui et Calcias dicitur uentus; alii uero quatuor ad Eurum [Al., occasum] respiciunt. In medio spatio huius interioris rotunde domus  rotundum inest in una eademque petra excisum tegorium [Al., tegurium], in quo possunt ter terni homines stantes orare, et a uertice alicuius non breuis stature stantis hominis usque ad illius domuncule camaram [Al., cameram] pes et semipes mensura in altum extenditur. Huius tegorioli introitus ad orientem respicit: quod totum extrinsecus electo tegitur marmore, cuius exterius summum culmen auro ornatum, auream non paruam sustentat crucem. In huius tegorii aquilonali parte sepulcrum Domini in eadem petra interius excisum habetur; sed eiusdem tegorii pauimentum humilius est loco sepulcri. Nam a pauimento eius usque ad sepulcri marginem lateris quasi trium mensura altitudinis palmorum [a 1Kb] haberi dignoscitur. Sic mihi Arculfus, qui sepe sepulcrum  Domini frequentabat, indubitanter emensus pronuntiauit. Hoc in loco proprietas siue discrepantia nominum notanda inter monumentum et sepulcrum. Nam illud sepe supra notatum rotundum tegorium, alio nomine euangeliste monumentum uocant; ad cuius ostium aduolutum et ab eius ostio reuolutum lapidem resurgente Domino pronuntiant. Sepulcrum uero proprie dicitur ille locus in tegorio, hoc est in aquilonali parte monumenti, in quo Dominicum corpus linteaminibus inuolutum conditum quieuit: cuius longitudinem Arculfus in septem pedum mensura propria mensus est manu. Quod uidelicet sepulcrum non  duplex est, et quamdam de ipsa maceriola petram habens excisam, duo crura et femora, duo intercedentem et separantem,  sed totum simplex a uertice usque ad plantas, lectum [Al., latum] unius hominis capacem super dorsum iacentis prebens [Al. add. spatium] in modum spelunce, introitum a latere habens ad australem partem monumenti e regione respicientem, culmenque humile desuper eminens fabrefactum: in quo utique sepulcro duodene lampades iuxta numerum XII sanctorum apostolorum semper die ac nocte ardentes lucent, ex quibus quatuor in imo illius lectuli sepulcralis loco inferius posite, alie uero bis quaternales super marginem eius superius collocate ad latus dexterum, oleo nutriente prefulgent.



CAPUT III. De ipsius sepulcri figura et eius tegurioli.

Sed et hoc notandum esse uidetur quod mausoleum  [Al., magisoleum] Saluatoris, hoc est sepe supra memoratum tegorium, spelcum siue spelunca recte uocitari possit, de quo uidelicet, Domino Iesu-Christo in ea sepulto, propheta uaticinatur dicens: Hic habitauit in excelsa spelunca petre fortissime . Et paulo post de ipsius Domini resurrectione ad apostolos letificandos subinfertur: Regem cum gloria uidebitis. Supradicte igitur ecclesie formulam cum rotundo tegoriolo in medio eius collocato, in cuius aquilonali parte Dominicum habetur sepulcrum, subiecta declarat pictura , necnon et trium aliarum figuras ecclesiarum, de quibus inferius intimabitur.
 [Figure: [Pictura] 20Kb]

     A Tegurium rotundum.
    B Sepulcrum Domini.
    C Altaria dualia.
    D Altaria.
    E Ecclesia.
    F Golgothana ecclesia.
    G In loco altaris Abraham.
     H In quo loco crux Dominica cum binis latronum crucibus sub terra reperta est.
    I Mensa lignea.
    K Plateola, in qua die ac nocte lampades ardent.
    L Sancte Marie ecclesia.
    M Constantiniana basilica, hoc est martyrium.
    N Exedra cum calice Domini.


 In eadem uero ecclesia quedam habetur in petra excisa spelunca infra locum Dominice crucis, ubi super altare pro quorumdam honoratorum animabus sacrificium offertur: quorum corpora interim in platea iacentia ponuntur ante ianuam eiusdem Golgothane ecclesie, usquequo finiantur illa pro ipsis defunctis sacrosancta mysteria. Has itaque quaternalium figuras ecclesiarum iuxta exemplar quod mihi  Arculfus in paginola figurauit cerata, depinximus, non quod possit earum similitudo formari in pictura; sed ut Dominicum monumentum, licet tali uili figuratione, in medietate rotunde ecclesie constitutum monstretur,  aut que huic propior ecclesia uel que eminus posita declaretur.



CAPUT Iu. De ipso lapide qui ad ostium monumenti aduolutus est.

Sed inter hec de illo supra memorato lapide, qui ad ostium monumenti Dominici post ipsius Domini sepultionem crucifixi multis tradentibus uiris aduolutus est, breuiter intimandum esse uidetur: quem Arculfus intercisum et in duas diuisum partes refert, cuius pars minor ferramentis dolata est, et quadratum altare in rotunda suprascripta ecclesia ante ostium sepe illius memorati tegorii, hoc est Dominici monumenti stans, constitutum cernitur: maior  uero illius lapidis pars eque circumdolata est, et in orientali eiusdem ecclesie loco quadrangulum aliud altare sub linteaminibus stabilitum exstat.

De illius ergo petre coloribus, in qua illud sepe  dictum tegorium dolatorum ferramentis interius caua tum Dominicumque sepulcrum in aquilonali loco ipsius habens de una eademque petra excisum qua et monumentum, hoc est ipsum tegorium, Arculfus a me interrogatus dixit: Illud Dominici monumenti tegorium nullo intrinsecus ornatu tectum usque hodie per totam eius cauaturam ferramentorum ostendit uestigia, quibus dolatores siue excisores in eodem usi sunt opere: color uero illius eiusdem petre monumenti et sepulcri non unus, sed duo permisti uidentur, ruber utique et albus, unde et bicolor eadem ostenditur petra. Sed de his ista sufficiant.



CAPUT u. De ecclesia B. Marie semper uirginis, que rotunde ecclesie coheret.


Ceterum de sanctorum structuris, locorum pauca addenda sunt aliqua. Illi rotunde ecclesie supra sepius memorate, que et Anastasis, hoc est resurrectio uocitatur, que in loco Dominice resurrectionis fabricata est; a dextera coheret parte sancte Marie matris Domini quadrangulata ecclesia.



CAPUT uI. De illa ecclesia que in Caluarie loco constructa est.

Alia uero pergrandis ecclesia orientem uersus in illo fabricata est loco qui Hebraice Golgotha uocitatur: cuius in superioribus grandis quedam erea  cum lampadibus rota in funibus pendet, infra quam magna argentea crux infixa statuta est eodem in loco ubi quondam lignea crux, in qua passus est humani generis Saluator, infixa stetit.



CAPUT uII. De basilica Constantini uicina supradicte.


Huic ecclesie in loco Caluarie quadrangulata fabricate structura, lapidea illa uicina orientali in parte coheret basilica, magno cultu a rege Constantino constructa, que et Martyrium (Al., Monasterium] appellatur, in eo  fabricatum loco ubi crux Domini cum aliis latronum binis crucibus sub terra abscondita, post ducentorum XXXIII annorum cyclos, ipso Domino donante, reperta est. Inter nas itaque duales ecclesias ille famosus occurrit locus in quo Abraham patriarcha altare composuit, super illud imponens lignorum struem; et ut Isaac immolaret filium suum, euaginatum arripuit gladium: ubi nunc mensa habetur lignea non parua, super  quam pauperum eleemosyne a populo offeruntur. Sed et hec mihi diligentius interroganti sanctus addit Arculfus inquiens: Inter Anastasim, hoc est illam sepe supra memoratam rotundam ecclesiam et basilicam Constantini, quedam patet plateola usque ad ecclesiam Golgothanam, in qua uidelicet plateola die ac nocte semper lampades ardent.



CAPUT uIII. De alia exedra intra ecclesiam Caluarie.

Inter illam quoque Golgothanam basilicam et Martyrium quedam inest exedra, in qua est calix Domini, quem a se benedictum propria manu in cena pridie quam pateretur, ipse conuiua apostolis tradidit conuiuantibus: qui argenteus calix sextarii Gallici mensuram habens, duasque ansulas in se ex  utraque parte altrinsecus continens compositas. In quo utique calice illa inest spongia, quam aceto plenam hyssopo circumponentes Dominum crucifigentes obtulerunt ori eius. De hoc eodem calice  Dominus post resurrectionem cum apostolis conuiuans bibit. Quem sanctus Arculfus uidit, et per illius scrinioli, ubi reconditus habetur, operculi foramen pertusi [Al., perforati] manu tetigit propria osculatus [Al., et osculatus est]. Quem uidelicet calicem uniuersus ciuitatis populus cum ingenti ueneratione frequentat.



CAPUT IX. De lancea militis qua latus Domini ipse pupugit.

Item Arculfus nichilominus et illam conspexit lanceam militis, qua latus Domini in cruce pendentis  ipse percusserat. Hec eadem lancea in porticu illius Constantini basilice inserta habetur in cruce lignea, cuius hastile [Al., hassale] in duas intercisum est partes: quam similiter tota Hierosolymitana frequentans osculatur et ueneratur ciuitas.



CAPUT X. De sudario illo quo Domini caput sepulti contectum est.

De illo quoque sacrosancto sudario, quod in sepulcro super caput ipsius fuerat positum, sancti Arculfi relatione cognouimus, qui illud propriis conspexit obtutibus, hanc quam nunc craxamus [Al., caraxamus, id est exaramus] narrationem, quam totus Hierosolymitanus ueram esse protestatur populus.  Plurimorum namque testimonio fidelium Hierosolymitanorum ciuium hanc pronuntiationem sanctus Arculfus didicit, qui sic ipso intentius audiente sepius pronuntiarunt dicentes: Ante annos ferme ternos sacrosanctum linteolum, quod quidam satis idoneus credulus Iudeus statim post eius resurrectionem de sepulcro Domini furatus, multis diebus apud se occultauit; ipso donante Domino post multorum circulos annorum repertum, in notitiam totius populi uenit. Ille igitur felix et fidelis fur illud Dominicum sudarium quod in primis furtim abstulit, in extremis constitutus duobus filiis manifestans accersitis detulit, dicens: O filii mei, nunc optio uobis datur. Dicat ergo quiuis e uobis duobus quid potius optare desiderat, ut et ego indubitanter  scire possim quis ex uobis erit, cui iuxta propriam optionem, aut omnem substantiam meam quam habeo, commendare debeam; aut hoc solummodo Domini sacrum sudarium. Quibus auditis ex ore patris uerbis, unus qui genitoris diuitias accipere cupiebat uniuersas, suscipit eas a patre, iuxta promissionem a patre commendatas. Mirum dictu! ex illa die omnes eius diuitie et patrimonium omne, propter quod sudarium Domini uendidit, decrescere cepit; et uniuersa que habuit, diuersis casibus perdita ad nichilum redacta sunt. Alter uero supradicti furis filius beatus, qui sudarium Domini omnibus pretulit patrimoniis;ex qua die illud de morientis manu accepit genitoris, magis ac magis donante Deo, terrenis etiam opibus est ditatus, nec fraudatus celestibus.  Et ita hoc Dominicum sudarium patres filiis de eiusdem ter beati hominis progenie sati, quasi hereditario iure fideles fidelibus, secundum eorum prosapie seriem, fideliter usque ad quintam commendabant generationem. Sed post quinte tempore generationis annorum multis processibus transactis, eiusdem cognationis deficientibus hereditariis fidelibus, sacrum linteum in manus aliquorum infidelium deuenit Iudeorum: qui et ipsi, quamlibet indigni tali munere, tamen illud honorifice amplexi, diuina donante largitione, nimis diuersis locupletati opibus diuites facti sunt. Iudei uero credentes, orta in populo de sudario Domini certa narratione, ceperunt cum infidelibus Iudeis de sacro illo linteamine fortiter contendere, totis uiribus illud appetentes in manus accipere.  Que subnixa contentio Hierosolymitanam plebem in duas diremit partes, hoc est fideles et credulos contra infideles et incredulos. Unde et Saracenorum rex, nomine Nauias [Al., Maiuuias], ab utrisque interpellatus partibus, ad eos incredulos Iudeos, qui sudarium Domini pertinaciter retinebant, [a 1Kb] inter utrosque diiudicans dixit: Sacrum quod habetis linteolum date in mea manu. Qui regis uerbo obtemperantes, illud de scrinio proferentes, regnatoris in sinu deponunt; quod cum magna reuerentia suscipiens rex, in platea coram omni populo rogum fieri iussit. Quo nimia inflammatione ardente, surgens ipse et ad ipsum accedens rogum,  cleuata uoce ad utrasque discordes dixit partes: Nunc Christus mundi Saluator passus pro humano genere, qui hoc quod nunc in sinu conteneo sudarium, in sepulcro suo super caput habuit positum, inter uos de hoc eodem linteo contendentes per flammam iudicet ignis, ut sciamus cui parti horum duum exercituum contentiosorum hoc tale donum condonare dignetur. Et hec dicens, sacrum Domini sudarium proiecit in flammas, quod nullo modo ignis tangere potuit, sed integrum et incolume de rogo surgens, quasi auis expansis alis cepit in sublime uolare, et utrasque dissidentes contra se populi partes et quasi in procinctu belli consertas sedentes acies de summis prospiciens duas, in uacuo ere per aliquorum interuallum momentorum circumuolans,  proinde paulatim descendens, Deo gubernante ad partem Christianorum interim Christum iudicem exorantium declinans, in eorum sinu consedit. Qui Deo gratias leuatis ad celum manibus agentes, cum ingenti letatione ingeniculantes, sudarium Domini magna cum honorificentia suscipiunt ad se de celo uenerabile missum donum, hymnificasque laudes Christo eius donatori referunt, et in scrinio ecclesie in alio inuolutum linteamine recondunt. Quod noster frater Arculfus alio die de scrinio eleuatum uidit, et inter populi multitudinem illud osculantis et ipse osculatus est in ecclesie conuentu, mensuram longitudinis quasi octenos habens pedes; de quo hec dicta sufficiant



CAPUT XI. De linteo quod  sancta contexuit Maria uirgo.


Aliud quoque linteum maius Arculfus in eadem Hierosolymitana ciuitate uidit, quod  sancta Maria contexuit, et ob id magna reuerentia in ecclesia habitum totus ueneratur populus. In quo uidelicet linteo duodecim Apostolorum formule habentur intexte, et ipsius Domini imago figurata, cuius linteaminis una pars rubei coloris, et altera e regione in altero latere uiridis habetur.



CAPUT XII. De alia summa columna in illo posita loco ubi, cruce Domini superposita, mortuus reuixit iuuenis.

 De aliqua ualde summa columna que in locis sanctis ad septentrionem in medio ciuitatis stans pergentibus obuia habetur, breuiter dicendum est. Hec eadem columna in eo statuta loco, ubi mortuus iuuenis, cruce Domini superposita, reuixit, mirum in modum in estiuo solstitio meridiano tempore ad centrum celi sole perueniente umbram non facit. Solstitio autem transmisso, quod est uIII Kal. Iulii, ternis diebus interiectis, paulatim decrescente die umbram primum facit breuem, deinde processu dierum longiorem. Hec itaque columna, quam solis claritas in estiuo solstitio meridianis horis stantis in centro celi e regione desuper circumfulgens ex omni  parte circumfusa perlustrat, Hierosolymam orbis in medio terre sitam esse protestatur. Unde et Psalmographus propter sancta passionis et resurrectionis loca, que intra ipsam Aeliam [Id est, Hierusalem] continentur, uaticinans canit: Deus autem Rex noster ante se ulum, operatus est salutem in medio terre , hoc est Hierusalem, que mediterranea et umbilicus terre dicitur.



CAPUT XIII. De ecclesia S. Marie in ualle Iosaphat fabricata, in qua monumentum eius habetur.

Sanctorum locorum sedulus frequentator sanctus Arculfus sancte Marie ecclesiam in ualle Iosaphat frequentabat: cuius dupliciter fabricate inferior  pars sub lapideo tabulato mirabili rotunda structura est fabricata: in cuius orientali parte altarium habetur; ad dexteram uero eius partem, sancte Marie inest saxeum cauum sepulcrum, in quo aliquando sepulta pausauit [a 1Kb] . Sed de eodem sepulcro quomodo, uel quo tempore, aut a quibus personis sanctum corpusculum eius sit sublatum, uel quo loco resurrectionem exspectat, nullus  pro certo scire potest [b 1Kb] . Hanc inferiorem rotundam sancte Marie ecclesiam intrantes, illam uident petram ad dexteram parieti insertam, supra quam Dominus in agro Gethsemani [Al., Gethsamani], illa nocte qua tradebatur a Iuda in manus hominum peccatorum, flexis orauit genibus ante horam traditionis eius: in qua uidelicet petra duorum uestigia genuum eius  quasi in cera mollissima profundius impressa cernuntur. Ita nobis noster frater Arculfus pronuntiauit, sanctorum uisitator locorum, qui hec que nos describimus, propriis conspexit oculis. In superiore igitur eque rotunda ecclesia sancte Marie, quatuor altaria inesse monstrantur.



CAPUT XIu. De turre Iosaphat in eadem constructa ualle.---De monumentis Simeon et Ioseph.

In eadem supra memorata ualle, non longe ab ecclesia sancte Marie, turris Iosaphat monstratur, in qua ipsius sepulcrum cernitur: cui uidelicet turricula quedam lapidea domus a dextera coheret parte, de rupe excisa et separata montis Oliueti, in qua  intrinsecus ferramentis cauata duo monstrantur sepulcra sine aliquo ornatu: quorum unum illius Simeonis iusti uiri est, qui infantulum Dominum Iesum in templo ambabus [Al., ambis] amplexus manibus de ipso prophetizauit: alterum uero eque Iusti Ioseph, sancte Marie sponsi, et Domini Iesu nutritoris.



CAPUT Xu. De spelunca in rupe mentis Oliueti habita contra uallem Iosaphat, in qua quatuor mense et putei sunt duo.

In latere montis Oliueti quedam inest spelunca,  haud procul ab ecclesia sancte Marie, in eminentiore loco posita contra uallem Iosaphat, in qua duo profundissimi habentur putei, quorum unus sub monte in altum infinita profunditate productus extenditur; alter uero in spelunce pauimento, cuius uastissima  concauitas in profundum dimersa descendens, recto tractu dirigitur: qui duo putei semper supercluduntur. In eadem ergo spelunca quatuor insunt lapidee mense, quarum una est iuxta introitum spelunce ab intus sita Domini Iesu, cui procul dubio mensule sedes ipsius adheret, ubi cum duodenis apostolis simul ad alias mensas ibidem habitas sedentibus et ipse conuiua aliquando recumbere sepe solitus erat. Illius putei os conclusum [Al., clausum] quem in pauimento spelunce  inesse supra descripsimus, apostolorum mensis propius haberi monstratur. Huius spelunce portula ligneo  concluditur ostio, qui eamdem Domini speluncam frequentauit sepius.



CAPUT XuI. De porta Dauid.

 Porta Dauid montis Sion molli cliuio [Al., cliuo]  ab occidentali adheret parte. Per eamdem de ciuitate egredientibus portam, et montem Sion proximum ad sinistram habentibus pons lapideus occurrit, eminus per uallem in austrum recto tramite directus, arcubus suffultus.



CAPUT XuII. De illo loco in quo Iudas Scariothes laqueo se suspendit.

Ad cuius medietatem ab occasu ille uicinus habetur locus, ubi Iudas Scariothes, desperatione coactus, laqueo se suspendens disperiit. Ibidem et grandis hodieque monstratur ficus, de cuius  uertice illaqueatus pependit, ut de ipso Iuda Iuuen cus presbyter uersificus cecinit:

Informem rapuit ficus de uertice mortem.



CAPUT XuIII. De forma grandis basilice in monte Sion fabricate et de ipsius montis situ.


Et quia paulo superius montis Sion mentio intercessit, de quadam pergrandi basilica in eo constructa quedam breuiter succincteque intimanda sunt:  cuius sic describitur formula.
 [Figure: [Pictura] 6Kb]

     A Locus cene Domini.
    B Hic Spiritus sanctus super apostolos descendit.
    C Hic columna marmorea stat cui Dominus adherens  flagellatus est.
    D Hic sancta Maria obiit.
    E Porta.


Hic petra monstratur super quam Stephanus lapidatus extra ciuitatem obdormiuit. Extra hanc supra descriptam grandem basilicam, que intrinsecus  talia sancta complectitur loca, alia memorabilis exstat ad occidentalem partem petra, super quam  flagellatus est Dominus. Hec itaque apostolica ecclesia  in montis Sion superiore campestri planitie lapidea est fabricata structura.



CAPUT XIX. De agello illo qui Hebraice Acheldemach uocitatur.

Hunc paruum agellulum ad australem montis Sion partem situm noster Arculfus sepe frequentans uisitabat, lapidum maceriam habentem, in quo diligentius plurimi humantur peregrini: alii uero ex ipsis aut pannis aut pelliculis tecti, negligentius relinquuntur inhumati, super terre faciem putrefacti iacentes.



CAPUT XX. De asperis et petrosis locis ab Hierusalem usque ad ciuitatem Samuelis late patentibus, et usque ad Cesaream Palestine occasum uersus succedentibus.


Ab Aelia septentrionem uersus usque ad Samuelis ciuitatem, que Ramathas [Al. Armathem] nominatur, terra petrosa et aspera per quedam monstratur interualla. ualles quoque spinose usque ad Tamniticam regionem patentes. Altera uero a supradicta Aelia et monte Sion qualitas regionum monstratur usque ad Cesaream Palestine occasum uersus. Nam quamuis aliqua reperiantur angusta et breuia aspera loca interposita, precipue tamen latiores plani monstrantur campi interpositis oliuetis letiores.



CAPUT XXI. De monte Oliuarum.

Aliarum arborum genera, exceptis uitibus et oliuis,  in monte Oliueti, ut refert Arculfus, raro reperiri possunt: segetes uero frumenti et hordei in eo ualde lete consurgunt. Non enim brucosa, sed herbosa et florida illius terre qualitas demonstratur. Altitudo autem eius equalis esse altitudini Sionei montis uidetur, quamuis mons Sion ad montis Oliueti comparationem in geometrice dimensionibus, latitudine uidelicet et longitudine, paruus et angustus esse uidetur. Inter hos duos montes uallis Iosaphat, de qua superius dictum est, media interiacet, a septentrionali plaga in australem porrecta partem.



CAPUT XXII. De loco Dominice ascensionis et de ecclesia in eo edificata.

 In toto [Al. isto] monte Oliueti nullus alius locus altior esse uidetur illo, de quo Dominus ad celos ascendisse traditur, ubi grandis ecclesia stat rotunda, ternas per circuitum cameratas habens porticus [Al. porticos] desuper tectas. Cuius uidelicet rotunde ecclesie interior domus sine tecto et sine camara, ad celum sub ere nudo aperta patet, in cuius orientali parte altare sub angusto protectum tecto constructum exstat. Ideo itaque interior illa domus camaram supra collocatam non habet, ut de illo loco in quo postremum diuina institerant uestigia, cum in celum Dominus in nube subleuatus est, uia semper aperta et ad ethera celorum directa oculis in eodem loco exorantium pateat. Nam cum hec, de qua nunc pauca commemoratur,  basilica fabricaretur, idem locus uestigiorum Domini, ut alibi scriptum repertum est, continuari pauimento cum reliqua stratorum parte non potuit. Siquidem quecunque applicabantur, insolens humana suscipere terra respueret, in ora apponentium excussis marmoribus [Grets., mox prioribus]. Quin etiam calcati Deo pulueris adeo perenne documentum est, ut uestigia cernantur impressa; et cum quotidie confluentium fides a Domino calcata diripiat, damnum tamen area non sentit, et eamdem adhuc sui speciem ueluti impressis signata uestigiis terra custodit. In eodem igitur loco, ut sanctus refert Arculfus, sedulus eiusdem frequentator, erea grandis per circuitum rota desuper explanata collocata est, cuius altitudo usque ad uerticem  haberi monstratur mensurata: in cuius medietate non parua patet pertusura [Al., percussura], per quam desuper apertam uestigia pedum Domini plane et lucide impressa in puluere demonstrantur. Illa quoque in rota ab occidentali parte quasi quedam semper patet porta, ut per eam intrantes facile adire locum sacrati pulueris possint, et per apertum desuper eiusdem rote foramen de sacro puluere porrectis manibus particulas sumant. Igitur nostri Arculfi de loco uestigiorum Domini narratio cum aliorum scriptis recto concordat, quod nec culmine domus, nec aliquo speciali inferiore et uiciniore tegmine ullo quoque modo protegi potuerit, ut semper manifeste ab uniuersis eius  frequentatoribus conspiciatur, et Dominicorum uestigia pedum in eiusdem loci puluere depicta clare demonstrentur. Hec enim eadem Dominica uestigia ingentis claritudine lampadis supra eamdem rotam in trochleis pendentis die et nocte flammantis illuminantur. Illius itaque supra memorate ecclesie rotunde in occidentali parte bis quaternales superne fabrefacte habentur fenestre, ualuas habentes uitreas, quibus utique fenestris eiusdem numeri uicine lampades intrinsecus e regione posite in funibus pendentes ardent; que uidelicet lampades sic collocate sunt, ut unaqueque lampas nec superius nec inferius pendeat, sed quasi adherens eidem fenestre uideatur cui interius e regione propinqua specialiter cernitur. Quarum utique lampadum in tantum claritas  refulget, ut earum lumine, quasi de superiore montis Oliueti loco coruscantium, per uitrum abundanter effuso, non tantum ea eiusdem montis pars, que ad occasum uersus eidem adheret rotunde et lapidee basilice, sed etiam ciuitatis Hierosolyme de ualle Iosaphat ascensus per quosdam gradus [Al., grados] in altum sublimatus clare quamlibet in tenebrosis similiter noctibus mirabiliter illustretur, et maior eiusdem pars urbis anterior e regione posite eadem illuminetur claritate. Hec fulgida et predicabilis octonalium magnarum coruscatio lucernarum, de monte sancto et de loco Dominice ascensionis noctu refulgentium, maiorem  diuini amoris alacritatem credulorum respicientium cordibus infundit, quemdamque pauorem  menti cum ingenti interna compunctione incutit.

Sed et hoc nobis non esse tacendum uidetur, quod sepe memoratus Arculfus de hac eadem rotunda ecclesia mihi diligentius interroganti retulit dicens: In anniuersaria diei Dominice Ascensionis solemnitate per omnes annos ualidissimi flaminis procella meridianis horis, post peracta in eadem basilica sacrosancta missarum solemnia, forti impetu irruere in tantum solet, ut nullus hominum stare uel etiam sedere in illa ecclesia et uicinis eis locis quoquo possit modo, sed omnes tandiu in terra prostratis uultibus superstrati iacent, donec illa terribilis procella pertranseat. Huius terrifici flatus causa facit ut illa pars domus habere camaram non possit supra locum impressorum Domini uestigiorum,  que intra supradicte rote medium foramen aperte monstrantur, ad celum semper patefacta appareat. Nam quascunque materias desuper ad camaram componendam si quando humane manus ars edificare conabatur, supra memorati diuinitus emissa uenti ualiditas destruebat. De hac itaque formidabili procella sanctus Arculfus taliter nobis enarrauit, qui eadem hora qua in die Dominice ascensionis ille ualidissimus irruit flatus, et ipse presens in eadem ecclesia Oliueti interfuit montis. Cuius uidelicet rotunde ecclesie figura, uili quamuis pictura sic depicta, declaratur; eree necnon in eius medietate collocate rote formula hac descriptiuncula demonstratur subiecta .  [Figure: [Pictura] 11Kb]  Sed et hoc etiam sancti relatione Arculfi didicimus, quod in eadem rotunda ecclesia ad consuetum uIII supra memoratarum noctu intrinsecus refulgentium lucernarum prope innumerabiles in nocte festiua Dominice ascensionis alie adiici solent lampades: quarum terribili et admirabili coruscatione per uitreas fenestrarum ualuas, abundanter effusa mons Oliueti non solum illuminari, sed etiam ardere totus uidetur, totaque ciuitas illustrari in humiliore et uicino sita loco.



CAPUT XXIII. De sepulcro Lazari et ecclesia super illud constructa, et de monasterio eidem adherente.

 Arculfus, sanctorum supra memoratorum frequentator locorum, quemdam Bethanie campulum magna Oliuarum silua circumdatum uisitauit: ubi grande inest monasterium, et grandis basilica super illam edificata speluncam, de qua Dominus quatriduanum mortuum suscitauit Lazarum.



CAPUT XXIu. De ecclesia ad dexteram Bethanie partem constructa.

De alia celebriore ecclesia ad australem Bethanie partem, et in eo montis Oliueti loco fundata in quo Dominus ad discipulos habuisse sermonem dicitur, breuiter scribendum arbitramur. Hinc non negligenter inquirendum est qualem sermonem, et  quo tempore, uel ad quas speciales personas discipulorum Dominus sit locutus. Que tria, si trium Euangelia scriptorum aperire uoluerimus, Matthei, Marci, Luce, nobis manifeste clarebunt, qui de sermonis qualitate concinnanter [Al., concinentes] loquuntur, de loco ipsius conuentionis nemo dubitare  poterit, et de sermonis forma [Corb., styma] qui Matthei Euangelium legit, ubi de Domino ipse commemorat euangelista dicens: Sedente autem eo super montem Oliueti, accesserunt ad eum discipuli secreto, dicentes: Dic nobis quando hec erunt? et quod signum aduentus tui et consummationis seculi?  De personis interrogantium hic Mattheus tacuit, sed Marcus non tacet, qui ita scribens dicit: Interrogabant eum separatim Petrus, et Iacobus, et Ioannes, et Andreas . Quibus interrogantibus respondens qualitatem habiti sermonis iuxta tres superius commemoratos euangelistas ostendit ita dicendo: uidete ne quis uos seducat. Multi enim uenient in nomine meo dicentes, quia ego sum  Christus , et cetera sequentia de nouissimis temporibus et seculi consummatione, que Mattheus prolixo sermone prosequitur usque ad eum locum, quo et tempore [Al., tempus] huius manifeste idem euangelista ex uerbis Domini protracti sermonis ostendit ita dicens: Et factum est cum consummasset iehsu sermones hos omnes, dixit discipulis suis: Scitis quia post biduum Pascha fiet, et Filius hominis tradetur ut crucifigatur , et cetera. Aperte ergo ostenditur Dominum in die quarte ferie, biduo restante usque ad primam azymorum diem qui dicitur Pascha, supra commemoratum sermonem prolixum ad interrogantes fuisse locutum quatuor supradictos apostolos. In loco itaque habiti illius sermonis superius memorati,  ob recordationem fundata ecclesia in magna habetur honorificentia. Huc usque de locis sanctis Hierosolymitane ciuitatis et montis Sion montisque Oliueti et uallis Iosaphat interiacentis iuxta sancti Arculfi eorumdem frequentatoris locorum certam narrationem sufficiat descripsisse.



LIBER SECUNDUS.



CAPUT PRIMUM. De Bethlehem ciuitatis situ.


In huius nostri secundi libelli exordio de situ Bethlehem ciuitatis, in qua noster Saluator ex uirgine sancta nasci dignatus est, pauca breuiter craxanda sunt aliqua. Que ciuitas, non tam situ grandis, sicuti nobis Arculfus retulit qui eam frequentauit, quam fama predicabilis per uniuersarum gentium ecclesias diffamata, in dorso [Supple montis] sita est angusto, undique ex omni parte uallibus circumdato, quod utique terre dorsum ab occidentali plaga in orientalem partem quasi mille passibus porrigitur. In cuius campestri planitie superiore humilis sine turribus murus in circuitu per eiusdem monticuli extremitatis supercilium constructus, ualliculis hinc et  inde circumiacentibus supereminet: mediaque intercapidine intra muros per longiorem tramitem habitacula ciuium sternuntur.



CAPUT II. De loco natiuitatis Domini.

In eiusdem uero ciuitatis orientali et extremo angulo quasi quedam naturalis dimidia inest spelunca, cuius interior ultima pars presepe Domini nominatur, in quo natum puerum reclinauit Mater: alius uero supradicto contiguus presepio intreuntibus propior, locus proprie natiuitatis Dominice traditur fuisse. Illa ergo Bethlehemitica spelunca presepis Dominici tota intrinsecus ob ipsius Saluatoris honorificentiam marmore adornata est pretioso: cui utique semiantro super lapideum cenaculum sancte  Marie ecclesia supra ipsum locum, ubi Dominus natus specialius traditur, grandi structura fabricata fundata est.



CAPUT III. De illa petra extra muros sita, super quam aqua prime lauationis eius post natiuitatem effusa est.

De illa petra extra murum posita, super quam aqua prime post natiuitatem Dominici ablutionis corpusculi, de muri summitate inclinato, in quo fuit effusa uasculo, breuiter commemorandum estimo. Que sacri lauacri aqua de muro effusa in petra inferius iacente, quasi quamdam natura cauatam inuenit fossam: que eadem undula in primo Dominico repleta natalitio, ex eadem die ad nostra usque tempora per multos seculorum circuitus purissima plena monstratur  lympha sine ulla defectione uel diminutione, nostro Saluatore hoc miraculum a die natiuitatis sue peragente, de quo Propheta canit: Qui eduxit aquam de petra . Et apostolus Paulus: Petra autem erat Christus , qui de durissima contra naturam petra in deserto sitienti populo consolatoriam produxit undam. Idem ipse est Dei uirtus  et Dei sapientia, qui et de Bethlehemitica illa petra aquam eduxit, eiusque lacunam plenam semper lymphis conseruat. Quam noster Arculfus propriis obtutibus inspexit, et in ea faciem lauit.



CAPUT Iu. De illa ecclesia in qua illud Dauidicum conspicitur monumentum [a 1Kb] .

Arculfus de sepulcro Dauid regis a me interrogatus hoc nobis responsum dedit, inquiens: Sepulcrum Dauid regis in terra humati ego ipse non negligenter inquirens frequentabam, quod in parte media pauimenti ecclesie sine aliquo habetur superposito ornamento, humilem lapideam habens pyramidem lampademque semper superpositam. Hec ergo ecclesia extra ciuitatis muros in ualle contigua est fundata,  que Bethlehemitico in parte aquilonali monticulo coheret.



CAPUT u. De alia ecclesia in cuius interiori parte sancti Hieronymi sepulcrum habetur.

De sepulcro quoque sancti Hieronymi simili sollicitudine nobis inquirentibus Arculfus sic ait: Sepulcrum sancti Hieronymi de quo inquiritis, ego conspexi, quod in alia habetur ecclesia, que extra eamdem ciuitatulam in ualle est fabricata, que in meridiano latere sita supra memorati dorso monticelli est contermina Bethlehemitici. Quod uidelicet Hieronymi sepulcrum, simili opere ut Dauidicum monumentum compositum, nullum ornatum habet.



CAPUT uI. De monumentis illorum trium pastorum quos nascente Domino celestis circumfulsit claritudo.


De monumentis illorum pastorum quos nocte Dominice natiuitatis celestis circumfulsit claritudo, Arculfus nobis breuem contulit relatiunculam, inquiens: Trium illorum in ecclesia pastorum tria frequentaui monumenta iuxta lapidem [Corb., turrem] grandem humatorum, que mille circiter passibus contra orientalem distant Bethlehem. Quos in eodem loco nascente Domino, hoc est prope turrem gregis, angelice lucis claritas circumdedit: in quo eadem ecclesia est fundata eorumdem pastorum continens sepulcra.



CAPUT uII. De sepulcro Rachel.

 Rachel in Ephrata, hoc est in regione Bethlehem, etiam liber Geneseos sepultam narrat; sed et locorum liber in eadem regione iuxta uiam humatam refert Rachel. De qua uia Arculfus mihi percunctanti respondens ait: Est quedam uia regia, que ab Aelia contra meridianam plagam Chebron ducit; cui uie Bethlehem uicina sex millibus distans ab Hierosolyma,  ab orientali plaga adheret. Sepulcrum uero Rachel in eadem uie extremitate ab occidentali parte, hoc est in dextro latere habetur pergentibus Chebron coherens, uili operatione collocatum, et nullam habens adornationem, lapidea circumdatum pyramide. Ibidem et nominis eius titulus hodieque monstratur, quem Iacob maritus super illud erexit.



CAPUT uIII. De Chebron.

Chebron, que et Mambre, olim Philisthinorum metropolis et habitaculum gigantum fuerat, et in qua Dauid septem regnauit annis; nunc, sicut sanctus refert Arculfus, murorum non habet ambitum, et quedam solummodo dirute olim ciuitatis in reliquiis uestigia ostendit ruinarum, uicos tamen habet  quosdam uili opere constructos et uillas, alias intra et alias extra illas muralium reliquias destructionum, per campestrem collocatas planitiem: in quibus uidelicet uicis et uillis multitudo populi inhabitat.



CAPUT IX De ualle Mambre.

Ab orientali uero plaga eiusdem Chebron ager occurrit spelunce duplicis respiciens Mambre, quem emit Abraham ab Effron Hetheo in possessionem duplicis sepulcri.



CAPUT X. De sepulcris quatuor patriarcharum.

In huius ualle sanctus Arculfus locum sepulcrocrum Arbec uisitauit, hoc est quatuor patriarcharum, Abraham, et Isaac, et Iacob, et Adam primi  hominis; quorum plante, non sicut in aliis orbis regionibus ad orientem humatorum conuerti moris est, sed ad meridiem uerse et capita contra septentrionalem plagam conuersa. Horum locus sepulcrorum quadrato humili circumuenitur muro. [a 1Kb] Adam protoplastus cui peccanti continuo post perpetratum peccatum a Deo creatore dictum est: Terra es et in terram ibis, separatur a ceteris tribus haud longe ad borealem illius extremam quadrangulati lapidei ualli partem, non in saxeo in petra exciso sepulcro super terram, ut ceteri de semine eius honorati quiescunt; sed in terra humatus humo tectus, et ipse puluis in puluerem uersus, exspectans resurrectionem cum uniuerso semine suo pausat. Et sic  de tali sepulcro eius ad ipsum de se ipso prolata expletur diuina sententia. Et iuxta exemplum primi parentis sepulcri, ceteri tres patriarche et ipsi uili puluere tecti dormientes pausant: quorum quatuor sepulcra habent circumcisas et dolatas de singulis lapidibus superpositas, quasi ad formam alicuius basilice, paruas Memorias fabricatas, iuxta mensuram longitudinis et latitudinis uniuscuiusque sepulcri formatas. Abraham et Isaac et Iacob tria sepulcra uicina tribus superpositis duris conditis lapidibus, ad hanc de qua scripsimus figuram formatis, ut superius dictum est, proteguntur: Adam uero sepulcrum superposito quidem, sed obscurioris lapide  coloris et uilioris operis protegitur. Trium quoque feminarum uiliores et minores Memorias ibidem aspexit Arculfus, Sare uidelicet et Rebecce et Lie, humatarum in terra. Illorum itaque patriarcharum sepulcralis agellus a muro illius antiquissime Chebron in unius stadii spatio orientem uersus distare dignoscitur. Que utique Chebron, ut fertur, ante omnes non solum Palestine ciuitates condita fuerat, sed etiam uniuersas Aegyptiacas urbes in sua precessit conditione: que nunc misere monstratur destructa. Huc usque de sepulcris patriarcharum sufficiat craxasse.



CAPUT XI. De monte et quercu Mambre.

Mambre collis, mille passibus a monumentis supra  descriptis ad boream separatus distat, herbosus ualde et floridus, respiciens Chebron ab Africo sibi occurrentem. Idem itaque monticellus, Mambre nominatus, habet in cacumine campestrem planitiem; ubi ad aquilonalem eiusdem cacuminis partem lapidea magna fundata est ecclesia: in cuius dextrali parte inter duos grandis eiusdem basilice parietes  quercus Mambre exstat in terra radicata, que et quercus Abraham dicitur, eo quod sub ea quondam angelos hospitio receperit. Quam sanctus Hieronymus alibi narrat ab exordio mundi usque ad Constantini regis imperium permansisse; et fortassis ideo non dixit penitus defecisse, quia eadem etate, quamuis non tota illa, sicuti prius fuerat, grandissima quercus monstrabatur; tamen aliqua  pars eius permansit in suo stabilita loco; ex qua, ut refert Arculfus qui eam propriis conspexit oculis, adhuc quoddam truncatum [Grets., quidam truncus] remanet spurium radicatum in terra, ecclesie protectum tegmine, mensuram quasi duorum longitudinis uirorum habens: de quo uidelicet conso [Grets., corroso] spurio ex omni parte securibus circumciso, hastellarum ad diuersas orbis prouincias particule asportantur ob eiusdem quercus uenerationem et recordationem, sub qua  angelorum quondam conuentio ad Abraham patriarcham famosa et predicabilis fuerat condonata. In circuitu eiusdem ecclesie, que ibidem ob loci illius honorificentiam constructa habetur, pauca quedam religiosorum habitacula fabricata  monstrantur. Sed de his ista sufficiant dixisse, ad alia pergamus.



CAPUT XII. De illo pineto ex quo ligna in camelis ad ignis ministeria in Hierosolymis perficienda uehuntur.

Egredientibus de Chebron in campi latitudine sita ad aquilonalem plagam, haud procul a margine uie ad sinistram, occurrit pinosus non grandis mons, tribus millibus a Chebron distans: a cuius pineto pinea ad Hierosolymam usque in camelis uehuntur ligna ad focos nutriendos. In camelis, inquam, nam in omni Iudea, ut Arculfus refert, plaustra uel etiam currus raro reperiri possunt.



CAPUT XIII. De Iericho.


Iericho urbis, quam Iosue Iordane transmisso subuertit, rege illius interfecto, sanctus noster Arculfus conspexit locum, pro qua Oza de Bethel ex tribu Ephraim aliam exstruxit, quam noster Saluator sua presentia uisitare dignatus est. Que eodem tempore, quo Hierusalem Romani obsedebant, propter ciuium perfidiam capta et destructa est, pro qua tertia condita est, que post multa temporum interualla et ipsa subuersa est: cuius nunc quedam  ruinarum uestigia monstrantur. Mirum dictu! sola domus Rahab post tres in eodem loco destructas ciuitates remansit, que duos exploratores quos Iesu-ben-Nun [Id est Iosue filius Nun]  transmisit, in solario eiusdem domus sue lini stipula abscondit: cuius lapidei parietes sine culmine permanent. Locus uero totius urbis ab humana desertus habitatione, nullam domum habens commorationis, segetes et uineta recipit. Inter locum eiusdem destructe ciuitatis et Iordanem fluuium grandia insunt palmeta, in quorum medio campuli interpositi habentur, in quibus quorumdam Chananee stirpis homuncionum prope innumere sunt fabricate habitantium domus.



CAPUT XIu. De Galgalis.

Arculfus sepe memoratus quamdam grandem ecclesiam in Galgalis fundatam uidit, eo in loco constructam in quo filii Isrel, Iordane transgresso, castra  metati primam in terra Chanaan mansionem habuere.



CAPUT Xu. De duodecim lapidibus quos filii Isrel, transuadato Iordanis fluuio, siccato detulerunt profundo.

In qua uidelicet ecclesia idem sanctus Arculfus illos considerauit duodenos lapides, de quibus ad Iosue Dominus post transitum Iordanis locutus est, dicens: Elige duodecim uiros singulos per singulas tribus, et precipe eis ut tollant de medio Iordanis alueo, ubi sacerdotum steterunt pedes, duodecim durissimos lapides, quos ponetis in loco castrorum, ubi fixeritis hac nocte tentoria . Hos, inquam, Arculfus uiderat: e quibus senos in dextera ecclesie parte in pauimiento iacentes, et alios eiusdem numeri in aquilonali, omnes impolitos et uiles, conspexit:  quorum unumquemque  huius temporis duo iuuenes uiri fortes uix possunt de terra subleuare. Ex quibus unus, quo casu accidente nescitur, in duas confractus partes, iterum ferro condensatus, manu artificis coniunctus est. Galgal itaque, ubi supra memorata fundata est ecclesia, ad orientalem antique Iericho plagam cis Iordanem est in sorte tribus Iuda, in quinto milliario a Iericho: ubi et tabernaculum fixum multo tempore fuit, in cuius loco  est ecclesia supradicta constructa, in qua illi duodeni supra memorati habentur lapides, ab illius regionis mortalibus miro cultu et honorificentia habita honorificatur.



CAPUT XuI. De isto loco in quo Dominus a Ioanne baptizatur.


Ille sacrosanctus et honorabilis locus, in quo Dominus a Ioanne baptizatus est, semper aquis fluminis tegitur Iordanis: et, sicut Arculfus refert qui ad eumdem peruenerat locum, hucque et illuc per eumdem transnatauit fluuium, in eodem sacrosancto loco lignea crux summa infixa est, iuxta quam aqua usque ad collum longissimi uenit stantis uiri; aut alio in tempore nimie siccitatis aquis imminutis ad mamillas usque: inundatione uero facta maiore, illa tota crux aquarum adiectione protegitur. Locus itaque eiusdem crucis, in quo  Dominus baptizatus est, citra alueum fluminis habetur: a quo usque in alteram ripam in parte Arabie  homo fortis iactare lapidem potest funda impellente. Igitur a loco supra memorate crucis pons lapideus arcubus fultus ad aridam usque porrigitur, per quem ipsam adeuntes crucem, per cliuium homines descendunt, ad aridam reuersi ascendunt. In extremitate uero fluminis quedam habetur parua quadrata ecclesia, in eo  fundata loco ubi Dominica uestimenta hora illa custodita sunt qua baptizatus est Dominus. Hec quatuor lapideis suffulta cancris, stat super aquas inhabitabilis, quia sub ipsam hinc et inde subintrant aque. Hec desuper coctili protegitur creta: inferius uero, ut dictum est, cancris et arcubus sustentata. Hec talis ecclesia in locis inferioribus illius uallis exstat, per quam influit Iordanis fluuius. In superioribus uero  locis quoddam inest grande monachorum monasterium, quod supra descripte supereminet ecclesie in supercilio monticuli e regione constructum; ibidemque et ecclesia in honore sancti baptizatoris Ioannis fundata, eodem monasterii circumdatur muro, quadratis constructo lapidibus.



CAPUT XuII. De Iordanis colore.

Iordanici color fluminis, sicut nobis Arculfus intimauit, albidus in superficie quasi lac uidetur: cuius talis color mare salinarum intrantis longo tramite a colore maris Mortui per alueum eius facile discerni potest.



CAPUT XuIII. De mari Mortuo.

 Quod uidelicet Mortuum mare in magnis tempestatibus fluctuum collisione ad terras sal efficit per illius circuitum maris abundanter haberi: quod non solum undique uicinis, sed etiam longe positis nationibus ualde magnum profectum prebet, solis calore satis sufficienter siccatum. Aliter uero sal in quodam Siculo monte haberi solet. Nam illius montis lapides de terra euulsi uerum naturaliter salsissimum sal esse gustu comprobantur, quod proprie nominatur sal terre. Aliter ergo sal maris atque aliter sal terre uocitari solet. Unde et Dominus in Euangelio per similitudinem ad apostolos dixisse creditur: uos estis sal terre, etc.  De hoc itaque sale terre in Sicilie monte reperte  nobis sanctus intimauit Arculfus, qui illud per aliquot dies in Sicilia manens uisu et gustu atque tactu comprobauit esse uerum salsissimum sal. Idem nobis et de maris Mortui sale narrauit: quod similiter iisdem tribus supradictis sensibus a se comprobatum nuntiauit; qui etiam eiusdem superius memorati lacus maritimam frequentauit oram, cuius longitudo usque ad Zoaros Arabie stadiis quingentis octuaginta dirigitur, latitudo stadiis centum quinquaginta usque ad uiciniam Sodomorum.



CAPUT XIX. De fontibus Iordanis.

Arculfus noster et ad illum peruenit locum in prouincia Phenicis, ubi Iordanis ad Libani radices de duobus uicinis fontibus emergere uidetur, quorum  unum nomine Ior, et alter Dan uocitatur, qui simul mixti compositum Iordanis accipiunt nomen. Sed notandum non esse in Panio exordium Iordanis, sed in Traconitide terra CXX interiectis stadiis usque ad Cesaream Philippi, que nunc Panias a Panio monte tractum nomen accipiens uocitatur. Est ergo illius fontis nomen, qui est in Trachonitide, Fiala, plena aquarum semper, unde Iordanis subterraneis meatibus deriuatur, et in Panio diuisus, aquarum effusionibus ebullit: que  Ior et Dan nominari solent. Unde quoque emergentes et interiecto quodam interuallo in unum confluentes fluuium ceunt, qui exinde suum dirigens cursum, CXX stadia sine ulla interfusione usque ad urbem, cui nomen est Iulias, progreditur. Postea lacum qui Genezar  dicitur, medio transit fluento: quibus ex locis plurima circumuagatus deserta, Asfaleo suscipitur lacu, atque in eum conditur. Itaque duos lacus uictor egressus, in tertio heret.



CAPUT XX. De mari Galilee.


Noster sepe memoratus sanctus Arculfus mare Galilee, quod et lacus Cinereth et mare Tiberiadis nominatur, ex maiore circumiuit parte, cui magne finitime adherent silue. Lacus ipsi [Corb., latus ipsius] ueluti quoddam mare amplissimis in longitudinem CXL stadiis extenditur, latitudine XL diffunditur: cuius aque dulces et ad potandum sunt habiles, siquidem nec palustris uliginis crassum aliquid aut turbidum recipit, quia arenoso undique littore circumuenitur, unde et purior haustus eius ac melior est ad usum. Genera quoque piscium gustu et specie nusquam in alio loco prestantiora reperiri possunt. Hec breuia de Iordanis exordio et lacu Cinereth,  partim de tertio Iudaice captiuitatis libro, partim de sancti Arculfi experientia excerpta retulimus, qui, ut ipse indubitanter refert, ab eo loco quo de faucibus maris Galilee Iordanis egreditur, usque ad eum locum ubi in mare Mortuum intrat, uIII dierum iter habuit: quod scilicet idem mare salsissimum et de montis Oliueti specula sepius  sanctus prospexit Arculfus.



CAPUT XXI. De puteo Samarie.

Arculfus sacerdos sanctus regionem Samarie peragrans, ad eiusdem prouincie peruenit ciuitatem que Hebraice dicitur Sichem, Greca uero et Latina consuetudine Sicima nominatur: que, quamlibet uitiose, Sichar uocitari solet. Itaque prope hanc eamdem  ciuitatem, quamdam extra murum uidit constructam ecclesiam, que quadrifida in quatuor mundi cardines formata extenditur, quasi in similitudinem crucis, cuius figura inferius describitur. [Figure: [Figura] 6Kb]  In cuius medietate fons Iacob, qui et puteus dici solet, ad eius quatuor respiciens partes, intrinsecus medius habetur, super quem Saluator, itineris labore fatigatus, cuiusdam diei hora sedebat sexta, et ad eumdem puteum illa Samaritana mulier eodem meridiano tempore aquam haurire uenit. De quo uidelicet puteo eadem mulier inter cetera ad Dominum respondens dixit: Domine, neque in quo haurias habes, et puteus altus est . Arculfus itaque qui de eiusdem putei bibit aqua, et de illius altitudine enarrat dicens: Ille quem aspexi puteus altitudinis habet bis uicenas orias, hoc est XL cubitos. Oria ergo siue cubitus est utriusque manus a latere extensio utroque. Sichem ergo, que et Sicima, quondam sacerdotalis ciuitas et fugitiuorum, habetur  in tribu Manasse et in monte Ephraim, ubi et ossa Ioseph sunt humata.



CAPUT XXII. De quodam solitudinis fonticulo.

Arculfus sepe memoratus quemdam in deserto lucidum fonticulum aspexit, de quo  sanctus Ioannes bibebat baptizator, lapideo protectum tecto, calce perlito.



CAPUT XXIII. De locustis et melle siluestri.

De eodem namque Ioanne euangeliste scribunt: Esca autem eius erant locuste et mel siluestre. Idem noster Arculfus in illa solitudine, ubi Ioannes habitabat, quoddam locustarum uidit minimum genus,  quarum corpuscula in modum digiti manus, exilia et breuia sunt; et quia earum breuis est uolatus similis leuium saltibus ranarum, facile in herbis capiuntur, et cocte per oleum, pauperem prebent uictum. De melle uero siluestri hanc ab Arculfo experientiam didicimus, ita dicente: In eodem deserto quasdam uideram arbores, quarum folia lata et rotunda sunt lactei coloris et saporis mellei, quorum utique foliorum natura fragilis ualde est; et qui ea in escam sumere cupiunt, primum manibus confricant, deinde comedunt, et hoc est siluestre mel, in siluis sic repertum.



CAPUT XXIu. De illo loco in quo Dominus quinque panes et duos benedixit pisces.

 Ad quem locum noster sepe memoratus peruenit Arculfus: cuius herbosus et planus campus ex qua die in eo Saluator u millia quinque panibus et duobus piscibus saturauit, nunquam aratus est. In quo nulla cernuntur edificia: quasdam solummodo columnas paucas Arculfus aspexit lapideas, super marginem illius fonticuli iacentes, de quo illi eadem biberunt  die qua Dominus esurientes eos tali refectione recreauit. Qui uidelicet locus citra mare Galilee est; respiciens ciuitatem Tiberiadem ab australi plaga sibi occurentem.



CAPUT XXu. De Capharnaum.

Qui ab Hiersolymis descendentes Capharnaum  adire cupiunt, ut Arculfus refert, per Tiberialem uia uadunt recta: deinde secus lacum Cinereth, quod est et mare Tiberiadis et mare Galilee, locumque superius memorate benedictionis peruium habent: a quo per marginem eiusdem supra commemorati stagni non longo circuitu Capharnaum perueniunt maritimam, in finibus Zabulon et Nephthalim; que, ut Arculfus refert, qui eam de monte uicino prospexit, murum non habens, angusto inter montem et stagnum coarctata spatio, per illam maritimam oram longo tramite protenditur, montem ab aquilonali plaga, lacum uero ab australi habens, ab occasu in ortum extensa dirigitur.



CAPUT XXuI. De Nazareth et ecclesia eius.


Ciuitas Nazareth, ut Arculfus, qui in ea hospitatus est, narrat, et ipsa ut Capharnaum murorum ambitum non habet, supra montem posita; grandia tamen lapidea habet edificia, ibidemque due pergrandes habentur constructe ecclesie: una in medio ciuitatis loco super duos fundata cancros, ubi quondam illa fuerat edificata domus in qua noster nutritus est Saluator. Hec itaque eadem ecclesia duobus  tumulis et interpositis arcubus [Corb., arcibus] subfulta, habet inferius inter eosdem tumulos lucidissimum fontem collocatum, quem totus ciuium frequentat populus, de illo exhauriens aquam, et de latice eodem sursum in ecclesiam superedificatam aqua in uasculis per trocleas subregitur.  Altera uero ecclesia in eo fabricata habetur loco, ubi illa fuerat domus constructa in qua Gabriel archangelus ad beatam Mariam ingressus, ibidem eadem hora solam est locutus inuentam. Hanc de Nazareth experientiam a sancto didicimus Arculfo, qui in illa duabus hospitatus est noctibus et totidem diebus; et idcirco in ea diutius hospitari non poterat, quia ipsum cogebat locorum peritus Christi miles festinare, de Burgundia ortus, uitam ducens solitariam, Petrus nomine, qui post eumdem circuitum ad illum in quo prius commoratus reuersus est solitarium locum.



CAPUT XXuII. De monte Thabor.

 Mons Thabor in Galilea tribus millibus a lacu Chenereth distat, mira rotunditate ex omni parte collectus, a parte boreali respiciens supradictum stagnum; herbosus ualde et floridus. In cuius amena summitate ampla planities, silua pregrandi circumcincta habetur: cuius in medio campo monachorum inest grande monasterium, et plurime eorumdem cellule. Nam illius montis campestris uertex, non in angustum coarctatur cacumen, sed in latitudinem dilatatur stadiorum uiginti quatuor, altitudo autem eius triginta stadiis sublimatur.

In eadem quoque superiori platea, non parui edificii terne fundate sunt ecclesie celebres, iuxta illorum tabernaculorum numerum, de quibus in eodem sancto monte Petrus celesti letificatus uisione, et  ualde pauefactus, ad Dominum locutus, ait: Bonum est nos hic esse, faciamus hic tria tabernacula, tibi unum, et Moysi unum, et Elie unum . Itaque supra memorati monasterii, et trium ecclesiarum edificia cum cellulis monachorum, lapideo omnia circumueniuntur muro: ubi sanctus Arculfus una hospitatus est nocte in eiusdem sancti montis celsitudine. Nam Petrus Burgundio Christicola, in illis terris semitarum eius ductor, non ipsum sinebat in uno eodemque hospitio diutius immorari, festinationis intuitu.

Sed inter hec et hoc est notandum quod illius famosi montis nomen Grecis litteris sic oporteat scribi per et longum, ; Latinis uero litterulis cum aspiratione Thabor, producta ò littera. Huius  orthographia uocabuli in libris Grecitatis est inuenta.



CAPUT XXuIII. De Damasco.

Damascus ciuitas regalis magna, ut Arculfus refert, qui in illa per aliquot hospitatus est dies, in campo posita lato, amplo murorum est ambitu circumcincta, insuper et crebris turribus communita, plurima extra muros habens oliueta, quam et magna flumina quatuor interfluentia gaudenter letificant. In qua Sarracenorum rex adeptus est principatum, et regnat; et ibidem in honore S. Ioannis Baptiste grandis fundata est ecclesia. Quedam etiam Sarracenorum ecclesia incredulorum et ipsa in eadem ciuitate, quam ipsi frequentant, est fabricata.



CAPUT XXIX. De Tyro.


Plurimarum peragrator regionum noster Arculfus, etiam Tyrum Phenicis prouincie metropolim introiuit, que Hebraico et Syro sermone Soar appellatur, que nullum habuisse de terra introitum in Grecis et Latinis barbarisque historiis legitur. Sed postea a Nabuchodonosor rege Chaldeorum iactos esse aggeres nonnulli affirmant, et ab oppugnatore iaculis et arietibus locum fuisse preparatum, ac deinde insulam factam esse et campi planitiem. Hec pulchra et nobilis ualde erat, que non immerito Latine interpretatur angustia, nam eamdem terre dimensionem angusta habet insula et ciuitas. Hec in terra  Chanaam posita est, de qua mulier Chananea siue Tyrophenissa in Euangelio fuerat commemorata.

Notandum itaque est quod sancti Arculfi de situ Tyri relatio per omnia concordat cum his que superius de sancti Hieronymi commentariis excerpta detulimus. Similiter et ea que supra de montis Thabor situ et forma iuxta sancti Arculfi narrationem descripsimus, nullo discrepant modo ab his que de situ eiusdem montis et mira rotunditate sanctus Hieronymus narrat: a quo uidelicet Thabor monte usque ad Damascum iter septem [Al., octo] dierum Arculfus habuit.



CAPUT XXX. De Alexandria et Nilo flumine, et crocodilis eius.

Grandis illa ciuitas, que quondam metropolis  Aegypti fuerat, Hebraice olim No uocitabatur: urbs ualde populosa, que ab Alexandro rege Macedonum eiusdem conditore famoso, Alexandria noto per uniuersas gentes nominatur uocabulo, et magnitudinem urbis et nomen accipiens ab eodem reedificatore. De cuius situ etiam Arculfus enarrans, ab his que prius lectione didicimus, nullo discrepat modo. Qui ab Hierosolymis descendens, et ab Ioppe nauigare incipiens, XL  dierum iter usque ad Alexandriam habuit, de qua breuiter Naum prophete sermo habetur, ita dicentis: Aqua in circuitu eius. Cuius diuitie, mare; aque, muri eius. Ab australi namque parte ostiis Nili fluminis cingitur, ab aquilonali uero plaga, lacu Mareotico. Sic itaque descriptus aperte situs monstratur eius, quod super Nilum et mare posita,  hinc et inde aquis ambiatur; que quasi claustrum inter Aegyptum et mare Magnum interiacet, ciuitas importuosa et ab externo difficilis accessu. Cuius portus ceteris difficilior, quasi ad formam humani corporis in capite ipso et statione capacior, in faucibus uero angustior, qua meatus maris ac nauium suscipit, quibus quedam spirandi subsidia portui subministrantur. Ubi quis angustias atque ora portus euaserit, tanquam reliqua corporis forma, ita diffusio maris longe lateque extenditur. In eiusdem dextera parte portus parua insula. habetur, in qua maxima turris est, quam in commune Greci ac Latini ex ipsius rei usu Pharum uocitauerunt, eo quod longe a nauigantibus uideatur, ut priusquam in portum appropinquent nocturno tempore, terram finitimam  sibi et propinquam esse flammarum incendio cognoscant, ne tenebris decepti in scopulos incidant, aut ne uestibuli limitem nequeant comprehendere. Sunt itaque illic ministratores, per quos subiectis facibus ceterisque lignorum struibus adoletur ignis, quasi terre et prenuntius et index, portensium faucium demonstrans ingredienti angustias, undarum sinus et uestibuli anfractus: ne tenuis carina perstringat cautes, et in ipso ingressu inter opertos fluctibus scopulos offendat. Itaque directum cursum paulisper inflecti oportet, ne cecis illisa saxis ibi incurrat nauis periculum. Angustior enim aditus in portu est, qui a dextera parte laterali arctatur; a leua uero latus est portus. Circa insulam ergo instructe  ingentis magnitudinis moles deiiciuntur, ne assiduo assurgentis impetu maris, insule collisa cedant fundamenta, atque uentorum iniuria soluantur. Unde procul dubio fit ut in aduerso inter scrupeas rupes molesque disruptas canalis ille medius semper sit inquietus atque exasperans, toto transitu periculosus fiat nauis ingressus. Amplitudo autem portus stadiorum triginta patet dimensione. Et quamuis maxima tempestas sit, intus tutissimus est portus conuersatione, qui a supra memoratis angustiis atque obiectu insule a se maris repellit undas: quam [Forte, quoniam] per easdem portuensis littoris angustias totius portus distensus sinus submouetur a tempestatibus, placidatur a frigoribus, per quas ingressus exasperatur. Nec immerito uel tutamen, uel magnitudo  huius portus est eiusmodi: cum in eum que ad usum totius orbis proficiant, conuectari necessarium sit. Nam et populi innumerabiles eorumdem locorum ad usum sui totius urbis [Fort., orbis] expetunt commercia, et frugum regio est ferax, ceterorumque terre munerum uel negotiatorum abundans, totum frumento alit atque instruit necessariis mercibus orbem terrarum. Cui scilicet tali regioni, que procul dubio pluuiarum indigua est, Nili irrigua spontaneos imbres ministrant; ubi utrumque arua temperat, hoc est celi ubertas et terre fecunditas; et ubi opimentum nautis et agricolis solum commodum habetur. Hi nauigant, illi serunt; isti circumuehunt nauigiis, illi excolunt terram sine aratro serentes, uiantes sine carpento. Distinctam fluentis cernas regionem, et  quasi quibusdam excelsa menibus nauigiorum totis domicilia terris, que Nili fluminis riparum marginibus ex utraque coherent parte. Nauigabilis enim est usque ad urbem  Elephantorum: ulterius nauem procedere cataracte, hoc est fluminales aquarum colles, non sinunt, non defectu gurgitis, sed totius fluminis precipitis et quadam ruina currentium aquarum. Sancti igitur Arculfi relatio de Alexandrie situ et Nili non discrepare comprobatur ab his que in aliorum libris scripta ex lectione cognouimus: de quibus quedam breui textu excerpta in hac presenti descriptione interposita inseruimus, hoc est de illius importuositate urbis uel portuensi difficultate, de insula et turre in ea constructa, de Alexandria inter [uatic., uel] mare uel ostia fluminis  Nili terminata positione, et de ceteris. Que procul dubio causa facit ut eiusdem ciuitatis locus, qui ita ex duabus coarctatus partibus strangulatur, longo ualde et angusto tramitis spatio ab occasu in ortum protenditur. Quod etiam Arculfi narratio demonstrat, quia, ut ipse refert, hora diei tertia cepit  intrare in ciuitatem mense Octobri, per longitudinem deambulans urbis; et uix ante uespertinum tempus ad extremitatem longitudinis eius peruenire poterat. Hec longo murorum ambitu crebris insuper turribus communitorum, per marginem fluminis et oram curui maris ambitur compositorum. Item de parte Aegypti aduentantibus, et urbem intrantibus Alexandrinam, ab aquilonali propinquo latere occurrit grandis structure ecclesia, in qua Marcus euangelista in terra humatus iacet, cuius sepulcrum ante altare in orientali eiusdem quadrangule loco ecclesie Memoria superposita marmoreis lapidibus constructa monstratur.

[a 1Kb] Hec itaque de Alexandria, que priusquam ab Alexandro Magno in maius aucta edificaretur, No   uocitabatur. Cui  ostium Nili fluminis coherens, quod Conopeium nominatur, Asiam cum Aegypto et Libyam disterminat. Ob cuius itaque Nili fluminis inundationem Aegyptii excelsos aggeres circa ripas eius construunt: qui si custodum negligentia uel nimia aquarum eruptione rupti fuerint, subiacentes campos nequaquam rigant, sed opprimunt et populantur. Ob quam causam plurimi qui plana Aegypti incolunt, ut sanctus refert Arculfus, qui eumdem fluuium in Aegypto means sepe transmeauit, in domibus, transuersis trabibus suffultis, aquas supra inhabitant.

Crocodili, ut Arculfus refert sacerdos, in Nilo fluuio aquatice commorantur quadrupedes bestie, non grandes, ualde edaces, et in tantum ualide, ut etiam  una ex eis, si forte equum uel asinum uel bouem iuxta ripam fluminis herbam carpentem inuenire poterit, subita irruptione emergens inuadat, et uel etiam animantis unum pedem mordens, et sub aquas trahens, penitus totum deuoret animal.



LIBER TERTIUS.



CAPUT PRIMUM. De Constantinopolitana ciuitate.


Arculfus sepe memoratus, Alexandria reuersus,  per aliquot dies in Creta hospitatus insula, et ab ea nauigans Constantinopolim appetiuit, in qua per aliquot demoratus est menses. Que procul dubio Romani est metropolis imperii, undique mari circumdata, excepta aquilonali parte illius, quod mare LX millibus passuum a mari Magno erumpens, ad murum usque ciuitatis extenditur: a muro uero Constantinopoleos usque ad ostia Danubii fluminis XL [Grets., LX] millibus hoc idem protenditur mare. Hec itaque imperatoria ciuitas non paruo murorum ambitu per XII millia passuum circumcincta, angulos iuxta situm maris habens per maritimam  constructos oram, et ad Tyri similitudinem crebris insuper turribus communitos muros, domus intra ciuitatis menia habet numerosas:  ex quibus plurime mire magnitudinis lapidee instar Rome habitaculorum consurgunt.



CAPUT II. De conditione eiusdem ciuitatis.


De cuius conditione hanc traditionem ciues a maioribus promulgatam enarrant, dicentes: Imperator Constantinus infinita hominum multitudine congregata, et undique infinitis sumptibus pene nuditate omnium ciuitatum collectis, urbem sui participem nominis in Asie parte, hoc est in Cilicia, interiecto mari, quod in illis finibus inter Asiam et Europam disterminat, edificare cepit. Quadam uero nocte cum innumerabiles operatorum exercitus per immensam castrorum longitudinem in papilionibus dormirent, omnia ferramentorum genera, quibus diuersorum operum artifices uti consueuerant, subito quomodo sint sublata, nescitur. De quorum sub tanea  et improuisa sublatione cum primo mane ad imperatorem Constantinum plurimi operatores mestitia molestati querimoniam detulissent, rex consequenter inquirit dicens: Si alias res de castris subtractas audistis? Nullas, inquiunt, exceptis omnium operum ferramentis. Tum deinde rex precepit inquiens ad eos: Ite citius, et circumeuntes ultra citraque per maritimas regionum oras conterminarum lustrate, et si in aliquo agrorum loco forte uestra repereritis ferramenta, ibidem interim ea custodite, et illa huc non reportetis, sed ad me aliquos ex uobis reuerti facite, ut pro certo scire possim de ferramentorum repertione. Quibus auditis, operarii obsequuntur sermonibus a rege descriptis uel dictis: et exeuntes, sicuti fuerant iussi, lustratis hinc et inde  ponto, uicinis agrorum terminis; et ecce in Europe parte ultra mare ferramentorum congeriem reperiunt, et inter duo maria in unum congregatam. Loco reperto ad regem ex eis aliqui ueniunt remissi, et inuenta nuntiant ferramenta in tali loco. Quo comperto, rex continuo tubicines per castrorum circuitum tubis iubet canere et exercitum mouere castra dicens: Commigremus hinc ad edificandam ciuitatem in loco nobis diuinitus designato; simulque preparatis cum uniuerso exercitu nauibus, ad locum repertorum ferramentorum transfretauit, quem uidelicet locum in tali eorum translatione cognouit sibi a Deo preparatum designari. In quo et ipse continuo ciuitatem condidit, que composito nomine ex proprio eius uocabulo et appellatiua ciuitatis Greca  nominatione Constantinopolis uocitatur, ut conditoris uocamen in priore ineat compositionis parte. Hec de situ et conditione illius regie urbis descripta sufficiant.



CAPUT III. De illa ecclesia in qua crux Domini habetur.

Ceterum de celeberrima eiusdem ciuitatis rotunda mire magnitudinis lapidea ecclesia silere non debemus, que, ut sanctus Arculfus refert, qui eam non breui frequentauit tempore, ab imo fundamentorum in tribus consurgens parietibus, triplex supra illos altius sublimata, rotundissima et nimis pulchra simplici consummatur culminata camera. Hec arcubus  suffulta grandibus, inter singulos supra memoratos parietes latum habet spatium uel ad inhabitandum, uel ad exorandum Deum aptum et commodum. Interioris domus aquilonali in parte pergrande et ualde pulchrum monstratur armarium, in quo capsa habetur lignea, que similiter ligneo superclauditur operculo, in quo salutare habetur reconditum crucis lignum, in quo noster Saluator pro humani generis salute suspensus passus est. Que uidelicet predicabilis capsa, ut sanctus refert Arculfus, in tribus continuis diebus post expletum annum super aureum altare cum tali eleuatur pretioso thesauro. Quod utique altarium in eadem habetur rotunda ecclesia, duos longitudinis habens cubitos et unum latitudinis.  In ternis, inquam, tantummodo anniuersariis sibi succedentibus diebus dominica crux super altare eleuata ponitur, hoc est in Cena Domini, qua die imperator et exercitus militum ecclesiam intrantes, et ad illud accedentes altare, aperta illa sacrosancta capsella, salutarem osculantur crucem. Primus ante omnes imperator orbis illam inclinato osculatur uultu: deinde iuxta conditionum uel etatum ordinem unus post unum accedens, honorabile osculatur patibulum. Proinde crastino die, hoc est sexta feria ante Pascha, regine, matrone, et omnes populi mulieres, supra memorato ordine accedunt, cum omni ueneratione osculantes. Tertia die, hoc est sabbato paschali, episcopus et uniuersus post eum clerus cum timore et tremore et omni honorificentia accedunt ordinatim, uictoriale osculantes lignum in sua positum  capsa: finitisque sanctis et letificis talibus sacrosancte crucis osculationibus, illa uenerabilis capsa superclauditur, et ad suum cum tam honorifico thesauro reportatur armarium. Sed et hoc non negligenter intuendum quod non duo, sed tria ibidem instar crucis habeantur breuia ligna, hoc est transuersum lignum, et longum, incisum et in duas equas diuisum partes; e quibus tripartitis honorificabilibus lignis, quando illa aperitur capsa, miri odoris fragrantia ac si omnium florum inibi collectorum mirabili plena suauitate exoritur, satians et letificans omnes in propatulo intra illius ecclesie parietes interiores positos, qui eodem temporis spatio intrantes stant. Nam de nodis eorumdem trinalium lignorum liquor quidam odorifer, quasi in similitudinem  olei expressus, talem facit uniuersos intrantes ex diuersis gentibus aggregatos supra memoratam sentire suauissimi odoris fragrantiam. Cuius uidelicet liquoris si etiam paruula quedam stillula super egrotantes imponatur, qualicunque languore uel morbo molestati, plenam recuperant sanitatem. Sed de his ista sufficiant descripsisse.



CAPUT Iu. De sancto Georgio martyre.

Arculfus homo sanctus, qui nobis hec omnia de dominica cruce narrauit, quam ipse propriis conspexit oculis et osculatus est, aliam nobis de alio confessore, Georgio nomine, relationem contulit,  quam in Constantinopoli urbe a quibusdam expertis didicit ciuibus, qui hoc modo narrare soliti eidem dicebant.

In Diospoli ciuitate, cuiusdam confessoris Georgii in quadam domu statua marmorea in columna, contra quam alligatus persecutionis tempore flagellatus est, formula depicta est; qui tamen post flagellationem solutus e uinculis, multis uixit annis. Quadam uero die, cum quidam duri cordis et incredulus homuncio in equo sedens eamdem intrasset domum, eamdem uidens marmoream columnam, ab his qui ibidem inerant interrogabat dicens: Cuius est imago in marmorea columna formata? Quibus respondentibus et dicentibus: Georgii confessoris hec figura est,  qui ad hanc uinculatus et castigatus est columnam. Quo audito ille stolidissimus homunculus, ualde iratus contra insensibilem rem, sancti confessoris formulam, instigante diabolo, lancea percussit. Que uidelicet eiusdem aduersarii lancea, quasi per globum niuis mollem mirum in modum facile penetrans, lapideam illam perforauit columnam exteriori parte eius: cuius ferrum interius inherens retentum est, nec unquam quoquo modo retrahi potuit. Hastile autem ad sancti collisum confessoris marmoream imagunculam exterius confractum est. Illius quoque miselli homuncionis equus quo sedebat, eodem momento sub eo in pauimento domus cecidit mortuus. Ipse autem simul misellus in terram cadens, manus in illam marmoream misit columnam, eiusque digiti,  quasi in palme [a 1Kb] uel luto intrantes, in eamdem impressi columnam inheserunt. Quod uidens miser, qui retrahere duarum digitos manuum ad se non poterat, et in marmorea sancti confessoris inherentes formula colligatos et insertos, nomen Dei eterni et eiusdem confessoris agens penitentiam inuocat, et ut ab eodem absolueretur uinculo illacrymatus precatur. Quam eius lacrymosam penitudinem misericors Dominus suscipiens, qui non uult peccatoris mortem, sed ut conuertatur et uiuat; non solum ab illo presenti marmoreo uisibili absoluit uinculo, sed etiam a peccatorum inuisibilibus alligamentis fide saluatum subueniens misericorditer liberauit. Hinc itaque manifeste ostenditur quante et qualis honorificentie fuerit apud Deum Georgius suus inter tormenta  confessor, cuius thoracleam [Grets., thoracidam] in re natura impenetrabili penetrabilem potententia fecit, lanceaque aduersarii eque naturaliter impenetrabilem mirabiliter effecit penetrabilem, digitosque eiusdem homunculi infirmos in eadem natura impenetrabiles potenter penetrabiles fecit, quos in marmore uinculatos primo et ipse durus retrahere non potuit: sed eodem momento ualde perterritus et exinde mitigatus, penitens Deo donante retraxit. Mirum dictu! usque in hodiernum diem eadem bis quinorum eius uestigia digitorum apparent usque ad radices, in marmorea insertorum columna: in quorum loco sanctus Arculfus suos denos proprios inseruit digitos, similiter ad radices usque intrantes. Eiusdem quoque homunculi sanguis equi, cuius coxa  in pauimento mortui cadentis in duas confracta est partes, nullo modo ablui aut deleri potuit, sed indelebilis in pauimento domus usque ad nostra permanet tempora idem equinus cruor.

Aliam quoque de eodem Georgio confessore certam relationem nobis sanctus Arculfus intimauit, quam ab expertis quibusdam satis idoneis narratoribus in supra memorata Constantinopolitana urbe indubitanter didicit, qui hoc modo de illo sancto confessore pronuntiare soliti erant, dicentes. Quidam homunculus secularis Diospolim ciuitatem in equo sedens ingressus eo in tempore quo  ad expeditionem faciendam multa populorum millia undique conueniebant collecta, illam accedens intrauit in domum in qua supra memorata marmorea exstat columna in se sancti confessoris Georgii habens depictam imaginem, ad quam quasi ad presentem Georgium loqui cepit dicens: Me tibi Georgio confessori et meum commendo equum, et ut per orationem uirtutum tuarum ab uniuersis bellorum atque morborum, aquarumque periculis liberati, ambo hanc usque urbem post expeditionis tempus incolumes reuersi perueniamus; et si tibi ita Deus misericors nostram reuersionem donauerit prosperare secundum optionem nostre paruitatis, ego hunc meum, quem ualde amo, equum, ipsum tibi pro munere donandum offeram in conspectu  tue assignaturus formule. Qui sermunculis ocius terminatis domum egressus, inter exercitus multitudinem cum ceteris contubernalibus commeans idem homuncio, in expeditionis comitatu emigrat, qui prius multa et diuersa bellica pericula interque misella plurimorum millia homunculorum, que constrata disperierant, ipse in eodem suo sedens dilecto equo ab omnibus infestis casibus iuxta supra memoratam talem exemptus commendationem, Christicole Georgio, Deo condonante, ad Diospolim prospere reuertitur, illamque domum in qua eiusdem sancti confessoris habebatur imago, secum deferens aurum in equi pretium sui, gaudenter intrat, sanctumque Georgium ac si presentem alloquitur, dicens: Sancte confessor, Deo eterno grates refero, qui me per  tue celsitudinis firmitudinem orationis sospitem reduxit. Propterea hos tibi uiginti solidos auri affero, equi pretium mei, quem tibi primule commendatum mihi usque in hodiernum conseruasti diem. Hec dicens, supra descriptum auri pondus ante pedes sancti formule confessoris deponit, plus equum amans quam aurum: et egressus foras ingeniculatione expleta, tale iumentum supra sedens, ad emigrandum instigat quidem, sed nullo modo moueri potuit. Quod ille homunculus uidens, descendit de equo, reuersusque domum intrat, aliosque decem affert solidos, inquiens: Sancte confessor, mansuetus quidem mihi equiti tutor in expeditione inter pericula fuisti; sed tamen, ut uideo, durus et auarus es in commercio equi. Hec dicens X super  XX solidos adiiciens, ad sanctum dicit confessorem: Et hos tibi addo solidos, ut mihi placabilis fias, et meum ad ambulandum resoluas equum. Hoc dicto egressus iterum ascendens equum, ad meandum incitat: qui quasi infixus in eodem stabat loco, nec etiam unum poterat mouere pedem. Quid plura? post equum ascensum descensumque per quatuor singulas uices, intrans domum, decem secum solidos afferens, et ad immobilem reuersus equum; iterum in domum regressus huc atque illuc currebat: et tandiu illum nulla instigatione remouere poterat, usquequo numerus solidorum  LX adimpleretur congregatorum. Tum deinde supra commemoratum repetens sermonem de sancti confessoris mansueta humanitate et tuta in expeditione custodia, et de eius quasi duritia uel etiam in commerciis auaritia, commemoransque talia uerba, ut fertur, per quaternales singulas uices, in domum reuersus repetebat; ad ultimum hoc modo sanctum alloquitur Georgium dicens: Sancte confessor, nunc tuam pro certo cognosco uoluntatem. Hoc itaque iuxta id quod desideras, totum auri pondus, uidelicet LX solidos tibi munus offero, ipsum quoque meum equum, quem tibi prius promiseram post expeditionem condonandum, nunc tibi licet inuisibilibus alligamentis uinculatum condono, sed mox, ut credo, resoluendum per tuam Deo honorificentiam.  Hoc terminato sermone, egressus domum, eodem hore momento absolutum reperit, ipsumque secum deducens in domum, sancto donatum assignauit confessori in conspectu imaginis ipsius; indeque letabundus Christum magnificans discessit. Hinc manifeste colligitur quod omne quodcunque Domino consecratur, siue homo erit, siue animal, iuxta id quod in Leuitico scriptum est libro  nullo modo redimi possit aut motari; nam si quis motauerit, et quod motatum est et pro quo motatum, sanctificabitur a Domino, et non redimetur.



CAPUT u. De imagine S. Marie.

 Arculfus sepe memoratus et de sancte Marie Matris Domini thoracida [Grets., thoraciola] certam nobis relationem, quam in Constantinopolitana urbe ab expertis quibusdam testibus didicit, indubitanter enarrauit inquiens. In eadem metropolitana ciuitate imago beate Marie in breui tabula figurata lignea in pariete cuiusdam domus suspensa pendebat: de qua cum quidam stolidus et duricors homo percunctaretur cuius esset propria, a quodam respondente didicit quod esset sancte Marie semper uirginis figura faciei, Quod audiens ille Iudeus incredulus, diabolo instigante, eamdem de pariete ualde iratus tulit imaginem, et ad uicinam cucurrit domum, ubi humana stercora per longarum foramina tabularum egesta supra sedentium uentribus  egeri solent; ibidemque ob Christi ex Maria nati dehonorationem, imaginem Matris eius per foramen super humanum stercus inferius iacens proiecit, et ipse supersedens per idem foramen aluum purgans, proprii stercus uentris super thoracidam beate Marie paulo ante inibi depositam dimittens, stolidissime agens effudit, et post turpissimam illam  uentris purgationem ille infelicissimus discessit homo. Quid uero postea gessit, aut quomodo uixit, uel qualem uite terminum habuit, incompertum habetur. Igitur post illius discessum maligni, alius de Christianorum plebe superuenit, felix homo, zelotypus dominicarum rerum, sciens quod factum fuerat, imaginem sancte Marie requisiuit, et inter humana stercora absconditam inueniens subleuauit, et diligenter abstergens et lauans aquis emundauit mundissimis, secumque in domo honorifice collocatam habuit. Mirum dictu! ex eadem beate Marie imaginis tabula uerum ebulliens distillat semper oleum, quod Arculfus, ut referre solet, propriis conspexit oculis. Hoc mirabile oleum honorem protestatur Marie matris Domini Iesu, de quo Pater  ait: In oleo sancto meo liniui eum . Item Psalmigraphus ad ipsum Filium Dei loquitur dicens: Unxit te Deus, Deus tuus, oleo letitie pre participibus tuis . Hec itaque que superius de Constantinopoleos situ et conditione, nec non et de illa rotunda ecclesia in qua salutare lignum reconditum habetur, et cetera ab ore sancti sacerdotis Arculfi intente didicimus, qui in eadem primaria Romani imperii ciuitate a paschali solemnitate usque ad dominicum permansit natalitium, postea exinde Romam appetens enauigauit.



CAPUT uI. De monte uulcanio qui semper intonat.

Quedam insula in mari Magno habetur ad orientalem  plagam, XII millibus a Sicilia distans, in qua uulcanus mons quasi tonitruum totis diebus et noctibus in tantum intonat, ut Sicilie terra longius posite horrifico tremore submoueri putetur. Sed maius sexta feria et sabbato intonare uidetur; qui omni tempore noctibus flammare monstratur, diebus uero fumare. Hec mihi Arculfus scribenti de eodem dictauit monte qui propriis illum oculorum aspexit obtutibus, nocte ignitosum, die uero fumosum. Eius quoque tonitrualem sonitum propriis aurium audiuit auditibus, in Sicilia per aliquot hospitatus dies [a 1Kb] .

Obsecro itaque eos quicunque breues legerint libellos, ut pro eodem sancto sacerdote Arculfo diuinam precentur clementiam, qui hec de sanctis experimenta locis eorum frequentator libentissime  nobis dictauit. Que et ergo quamlibet inter laboriosas et prope insustentabiles tota die undique conglobatas ecclesiasticas sollicitudines constitutus, uili quamuis sermone describens declaraui. Horum ergo lectorem admoneo experimentorum, ut pro me misello peccatore eorumdem craxatore [scriptore] Christum iudicem seculorum exorare non negligat.





CANONES ADAMNANI.

*


 I.

Marina animalia ad littora delata, quorum mortes nescimus, sumenda sunt sana fide, nisi putrida.


II.

Pecora de rupe cadentia, si sanguis eorum effusus sit, recipienda; sin uero, sed fracta sunt ossa eorum et sanguis foras non fluxit, refutanda sunt.


III.

Ut morticina sunt in aquis exstincta, quorum sanguis intrinsecus latet, a bestiis capta animalia et semiuiua bestialibus hominibus sumenda sunt.


Iu.

Animal semiuiuum subita morte preparatum abscissa aure uel alia parte, morticinum est.


 u.

Carnes suille si morticinum comedent, crassa  uel pinguis ut morticinum quo pinguescunt sues refundende sunt. Cum uero decreuerint, et ad pristinam maciem reuerse sunt.


uI.

Si uero una uice uel III morticinum manducauerint, post huius excessum de uentre eorum sana fide sumende sunt.


uII.

Sues carnem uel sanguinem hominis gustantes incliti  sunt semper. In lege enim animal cornupetum, si hominem occiderit, inlicitum est.


uIII.

Equus ac pecus si percusserit hominem in agro ciuitatis sue, dimidium uncie reddet pro eo homini  cuius sanguis effusus est. Si percusserit homo animal in agro suo, non redditur pro eo.




ANNO SAECULI uIII INCERTO.
CRISCONIUS AFRICANUS EPISCOPUS.





NOTITIA HISTORICA IN CRISCONIUM.


 Cresconius siue Crisconius, episcopus Africanus circa an. 570, scripsit Breuiarium Canonum ad episcopum Liberinum per titulos CCC (in codice Helmstadiensi [ digestum ex canonibus apostolorum, et Nicenis, Ancyranis, Neocesariensibus, Gangrensibus, Antiochenis, Laodicensibus, Chalcedonensibus, Sardicensibus, Carthaginiensibus, nec non ex decretis presulum Romanorum, que primus Canonibus sociauit ecclesiasticis primique ex illis Siricii, tum Innocentii, Zosimi, Celestini, Leonis et Gelasii. Editum primum est hoc Breuiarium a Petro Pitheo ex codice ms. ecclesie Trecensis, siue Tricassine, una cum Fulgentii Ferrandi, laudati Cresconio, concinnata circa annum 450 breuiatione Canonum, Parisiis 1588, 8o, deinde ad calcem Codicis canonum  Ecclesie Romane, ibid. 1609, 8o. Inde cum Dyonisii Exigui  editionem, cum notis et Fulgentii Ferrandi breuiatione, Augustoriti Pictonum, 1630, 4o, in qua indiculus breuiationi antiquus cum notis annectitur: et post editionem Petri Francisci Chifletii S. I. Diuione 1649, 4o emendatius recusum est  hoc Cresconii Breuiarium in tomo I Bibliothece Canonice Guil. uelli et Henr. Iustelli, pag. 458, Paris. 1661, fol., ubi etiam duplices indices harmonici in Ferrandum et Cresconium exstant, et in appendice preterea, pag. 34, 112, eiusdem Cresconii Concordia Canonum, Canones ipsos et decreta eodem ordine per titulos trecentos descripta exhibens ex codice ms. Bibl. Claromontane S. I. Recusum deinde Breuiarium quoque in Bibliotheca Patrum edit. Lugd. tomo IX, ex Chifletii  editione: et ex Pithei editione cum codice Canonum Ecclesie Romane et Petri Pithei Miscellaneis ecclesiasticis, pag. 316, Paris. 1687, fol. In codice ms. Patrum Oratorii Romani. Bibl ualliscellane  Mabilonius pag. 69, Itinerarii Italici testatur hanc se reperisse notam: Iste Cresconius bella et uictorias quas Ioannes Des. patricius apud Africam  de Saracenis gessit, hexametris uersibus descripsit sub libris . . . Hi libri nusquam hodie exstant. uide Pagium ad an. 696, num. 5, et ad an. 527, num. 14. Gesnerus in appendice Biblioth.; Cresconius  Afer peta, quam alii Crescentium nominant, Iustiniani imperatoris bella in Africa gesta carmine descripsit, item Concordiam Canonum. Certe hec Concordia non est carmine descripta a Cresconio. At Cresconium hunc uix dubitem eumdem esse cum Flauio Cresconio Corippo, de quo uide, si lubet, que mox dicturus sum. [1Kb]





IUSTELLUS LECTORI.

 Ferrandus diaconus a Sigeberto inter ecclesiasticos scriptores relatus, libello Regularum ad Reginum comitem meminit Fulgentii Ruspensis episcopi ut nuper uita functi: quod utrumque circa Anastasii imp. tempora uixisse arguit. Et fortassis eiusdem Ferrandi non immerito alicui uideatur narratio illa de uita Ruspensis Fulgentii, que inter sanctorum historias edita est. Sed et hic canonum indiculus, quem ex insignis Ecclesie Tricassinorum nostrorum codice nunc primum edimus, omnium, quantum quidem opinamur, eius instituti antiquissimum: cui saltem debebit Gratianus  restitutionem loci sui, hactenus uel in Romana illa recognitione grauiter laborantis, quem ex uno Ferrando tandem aliquando ita sanandum didicimus: Sed, sicut in breuiatione Canonum Fulgentii Carthaginensis Ecclesie diaconi inuenitur, in Septimunicensi concilio et in Macrianensi statutum est, ut ad eligendum episcopum sufficiat matricis arbitrium. Subiunximus et ex Crisconii repetitione Breuiarii Canonici ad Liberinum,  uel, ut quedam exemplaria nostra habuerunt, Liberium pontificem Capitula, illud hic admonuisse contenti, illa eadem, usque ad Gelasii tempora, usum uideri Crisconium. Et uero ipsa illa collectio est que corpus Canonum dicitur, non a Gratiano tantum , sed et a summis pontificibus Nicolao I et Leone Iu, cuius etiam antiqua exemplaria apud nos plura exstant, que ab Hadriano papa ad Carolum Magnum imp. et regem nostrum missa fuisse, prefixa uersuum politicorum acrostichis  testatur. Continet autem is codex eosdem omnino conciliorum canones, quos Grecorum collectio anno 640 a Ioan. Tilio u. C. hic edita ex antiquissimo Ecclesie S. Hilarii Pictauiensis codice, qui etiam Africe synodos complectitur, pontificum Romanorum adiectas epistolas a Siricio ad Gregorium iuniorem Latinus codex habet. Grecos suorum Decretalibus eum locum apud se seruasse Photii et Theodori Balsamonis Constantinopolitanorum patriarcharum Nomocanones indicant. Ceterum que in nostro corpore Canonum exstat interpretatio, plane diuersa est ab illa Dionysii Scythe monachi  ad Stephanum Salonitanum episcopum, cuius ille hortatu prisce, ut ait, translationis confusione offensi nouam faciendam suscepit, excepit, exceptis tamen qui apostolorum dicuntur, canonibus L, nam tot ab Ecclesia Rom. synodali Stephani decreto receptos Anastasius in prefatione Nicene II, ad Hadrianum auctor est. Eos hoc numero antique, quas uidere nobis contigit, collectiones etiam Gallicane  ex Dionysii interpretatione retinent, ut non immerito uulgaris ea translatio dici possit. Reliquorum uero Grecorum canonum interpretatio uaria diuersaque occurrit; ut non facile pronunties que tum Latinarum Ecclesiarum communis habenda sit, quanquam eam que in illo corpore Canonum exstat, apud nos quidem in usu magis fuisse uerisimile est. Sed hec ampliorem tractationem desiderant, cui dabit Deus, cum uolet, locum tempusque. Interim beneficio hoc nostro fruere ac uale.





BREuIATIO CANONUM FULGENTII FERRANDI ECCLESIAE CARTHAGINENSIS DIACONI. .

97. Ut presbyter qui immolauit idolis, et postea pro fide conflixit, honore quidem non priuetur, tamen nec sacrificet, nec sermonem faciat .

98. Ut presbyter si uxorem duxerit, deponatur: si autem fornicatus fuerit, etiam penitentiam agere compellatur. Concil. Nouacesar., tit. 1.

99. Ut presbyter uel diaconus qui, deserta Ecclesia sua, ad aliam transierit, si post euocationem episcopi sui reuersus non fuerit, deponatur. Concil. Antioch., tit. 3.

100. Ut presbyter uel diaconus, si a proprio episcopo exauctoratus sancti ministerii quippiam presumpserit, spem restitutionis non habeat. Concil. Antioch., tit. 4.

101. Ut presbyter uel diaconus qui se ab ecclesia sequestrauerit, in domo sua altare erexerit, deponatur.  Concil. Antioch., tit. 5. Concil. Carthag., tit. 7.

102. Ut liceat siue presbyteris, siue diaconibus, si iniuste excommunicati fuerint, finitimos episcopos interpellare. Concil. Sardic., tit. 18.

103. Ut presbyteri alterius regionis presentibus presbyteris non sacrificent. Concil. Nouacesar., tit. 12.

104. Ut diaconi septem esse debeant. Concil. Nouacesar., tit 13.

105. Ut diaconi iudicio populi non eligantur. Concilio Laodic., tit. 13.

106. Ut diaconi ante presbyterum non communicent. Concilio Nicen., tit. 14.

107. Ut diaconus presente presbytero non sedeat nisi iussus. Concil. Laodic., tit. 19.

 108. Ut subdiaconus panem non eroget, nec calicem benedicat. Concil. Laod., tit 24.

109. Ut diaconus uel quilibet clericus ad agapem uocatus, partem non tollat. Concil. Laodic., tit. 26.

110. Ut diaconus aut clericus magus et incantator non sit; neque phylacteria faciat. Concil. Laod., tit. 34.

111. Ut diaconus uel etiam laicus sine formata alicubi non proficiscantur. Concil. Laodic., tit. 39.

112. Ut diaconi uel quilibet clerici preter iussionem episcopi ad peregrina non proficiscantur. Concil. Laodic., tit. 40 [Trec., t. 11; Corb., t. 20; emendandus uterque].

113. Ut diaconi uel clerici spectaculis que in nuptiis exhibentur, non intersint. Concil. Laod.,  tit. 52.

114. Ut diaconi uel quilibet clerici aut etiam laici Christiani ex symbolis conuiuium non celebrent. Concil. Laod., tit. 53.

115. Ut diaconi uel quicunque in sacerdotali ministerio constituti usuras et lucra, id est sescupla non exigant. Concil. Laodic., tit. 5.

116. Ut diaconi qui immolauerunt, et postea reluctati sunt in honore quidem suo permaneant, sed ab omni altaris ministerio repellantur .

117. Ut diaconus qui in corporale pecccatum incidit, ab ordine ministerii abstineatur. Concil. Nouacesar., tit. 9.

118. Ut diaconi uel presbyteri si a ministerio remoti  fuerint, non eis manus uel tanquam penitentibus, uel tanquam fidelibus laicis imponantur. Concil. Carthag., tit. 12.

119. Ut diaconi non ordinentur qui procuratores, et actores, et tutores, et curatores pupillorum fuerunt, nisi post deposita uniuersa et reddita ratiocinia. Concil. Carthag., tit. 8.

120. Ut diaconis solis liceat ad altare ingredi et communicare. Concil. Laod., tit. 18.

121. Ut ante uiginti quinque annos nec clerici ordinentur, nec uirgines consecrentur. Concil. Carthag., tit. 9.

122. Ut clerici cum mulieribus extraneis non habitent. Concil. Nicen., tit. 3. Concil. Carthag. sub  sancto Grato, tit. 3. Concil. uniuersal. Carthagin.

123. Ut nullus clericus feneret. Concil. Nicen., tit. 14. Concil. Carthag. sub sancto Grato, tit. 12 [Leg. 13].

124. Ut lectores orario non utantur, siue legant, siue psallant. Concil. Laodic., tit. 22.

125. Ut clericis non liceat administrationem aut procurationem domorum suscipere. Concil. Carthag. sub sancto Grato, tit. 5.

126. Ut clericus uel laicus non communicet in alia plebe. Concil. Carthag. sub sancto Grato, tit. 6.

127. Ut clerici, sine formata et conscientia episcopi, per alienas plebes non uagentur. Concil. Marazanensi.

128. Ut superbi clerici cerceantur. Concil. Carthag.  sub sancto Grato, tit. 10.

129. Ut lectores dum ad annos pubertatis uenerint, cogantur aut uxores ducere, aut continentiam profiteri. Concil. Carthag., tit. 27.

130. Ut mulierem clericus non ducat uxorem; et ut is qui laicus uiduam duxerit, non admittatur ad clerum. Concil. Zellens., ex epistola pape Sirici.

131. Ut non liceat preter canonicos psaltas qui pulpitum ascendunt et de codice legunt, alium quemlibet in ecclesia psallere .

132. Ut clerici uel continentes, ad uiduas uel uirgines, sine iussu, uel permissu episcopi uel presbyteri non accedant. Concil. Carthag., tit. 33.

133. Ut clerici apothecarii uel ratiocinatores non ordinentur. Concil. Carthaginensi sub sancto Grato,  tit. 8.

134. Ut clerici edendi uel bibendi causa tabernas non ingrediantur, nisi peregrinationis necessitas cegerit. Concil. Laodic., tit. 7; item 24 et 25. Concil. Carthag., tit. 35.

135. Ut clerici in aliena ciuitate non immorentur, nisi causas eorum iustas episcopus loci, uel presbyteri locorum peruiderint. Concil. Carthag., tit. 44.

136. Ut accusatus clericus intra annum causam suam agere debeat. Concil. Carthag., tit. 13.

137. Ut clericus non fiat, cuius uxor, cum adhuc esset laicus, adulterata est. et ut clericus uxorem adulteram deserat. Concil. Nouacesar., tit. 8.

138. Ut abiectum clericum alia Ecclesia non admittat. Concil. Zellen., ex epistola pape Sirici.

 139. Ut non liceat clericum a populo excommunicari, siue presente, siue absente episcopo. Concil. Septimunicensi.

140. Ut ministri non habeant licentiam in secretario ingredi. Concil. Laodic., tit. 21.

141. Ut ministri orario non utantur, nec relinquant ostia. Concil. Laodic., tit. 21; item 41.

142. Ut non exorcizent illi qui necdum ab episcopo sunt prouecti. Concil. Laodic., tit. 25.

143. Ut bis in anno per singulas prouincias concilia fiant. Concil. Nicen., tit. 5. Concil. Antioch., tit. 20. Concil. Carthag., tit. 3.

144. Ut concilium uniuersale non fiat nisi causa communis, id est totius Africe cegerit: ut synodus  plenaria tunc dicatur, cum episcopus metropolitanus adfuerit. Concil. Antioch., tit. 16.

145. Ut hi qui se absciderunt, de clero eximantur. Concil. Nicen., tit. 1.

146. Que sint penitentie tempora iis qui preuaricauerunt decernanda. Concil. Niceno, tit. 9. Concil. Anquiritano, tit. 3; item, 4, 5, 6, 7, 8 et 9.

147. Ut sponsate puelle, si ab aliis rapte fuerint, sponso priori reddantur. Concil. Anquirit., tit. 11.

148. Quemadmodum hi qui irrationabiliter uixerint, suscipi debeant. Concil. Anquirit., tit. 16.

149. Ut hi qui sicut muta animalia uixerunt inter energumenos orent. Concil. Anquirit., tit. 17.

150. Ut quicunque uirginitatem profitentes, propositum uiolant, digamorum constitutum impleant  gradum. Concil. Anquirit., tit. 19.

151. Ut qui adulterium commiserit, septem annos penitentiam agat. Concil. Anquirit., tit. 20.

152. Ut mulieres fornicantes, que paruulos suos necant, aut aborsu [Forte deest excutiunt], decem annis penitentiam agant. Concil. Anquirit., tit. 21.

153. Ut qui uoluntarie homicidium fecerint, in nouissimo uite reconcilientur. Concil. Anquirit., tit. 22.

154. Ut qui casu homicidium fecerit, quinque annis penitentiam agat. Concil. Anquirit., tit. 23.

155. Ut qui ariolantur uel in domo sua huius artis alios introducunt, quinque annis penitentiam agant. Concil. Anquirit., tit. 24.

156. Ut mulier que duobus fratribus nupserit, in  extremis suis reconcilietur. Concil. Nouaces., tit. 2.

157. Ut quicunque concupiscentiam non consummat, per diuinam iudicetur gratiam liberatus. Concil. Nouaces., tit. 4

158. Ut catechumeni peccantes, nisi se correxerint, abiiciantur. Concil. Nouaces., tit. 5.

159. Ut qui manducantem carnes ex fide condemnandum crediderit, anathema sit. Concil. Gangrensi, tit. 2.

160. Ut qui domum Dei contemptibilem duxerit, anathema sit. Concil. Gangr., tit. 5.

161. Ut qui nuptias condemnat, anathema sit. Concil. Gangr. tit. 9 et 10.

162. Ut si qua mulier uirilem habitum assumpserit, anathema sit. Concil. Gangr. tit. 13.

 163. Ut hi qui uxores aut uiros dimittunt, alteri non nubant, sed aut continentes maneant, aut sibi reconcilientur. Concil. Carthag., tit. 7.

164. Ut si qua mulier, quasi religionis causa uirum dimiserit, anathema sit. Concil. Gangr., tit. 14.

165. Ut quicunque continentie causa die Dominico ieiunauerit, anathema sit. Concil. Grang., tit. 18.

166. Ut quicunque sanus corpore ieiunia communia dissoluerit, anathema sit. Concil. Gangr., tit. 2 [Forte leg. t. 19].

167. Ut quicunque martyrum memorias contempserit, anathema sit. Concil. Gangr., tit. 21.

168. Ut quicunque non communicantes, nec orationem facientes Scripturas tantum diuinas in ecclesis  audire uoluerint, abiiciantur. Concil. Antioch., tit. 2.

169. Ut quicunque post diuersa peccata penitentiam fideliter gesserit, ad communionem reuocetur. Concil. Laodic., tit 2.

170. Ut scenicis atque histrionibus reconciliatio non negetur. Concil. Carthag., tit. 42.

171. Ut ad falsas memorias martyrum nullus accedat. Concil. Carth. tit. 17.

172. Ut hi qui nominantur Cathari, accedentes ad Ecclesiam, si ordinati sunt, sic maneant in clero. Concil. Nicen., tit. 7.

173. Ut Pauliani baptizentur [Id est rebaptizentur]. Conc. Nic., tit. 15.

174. Ut uenientes a Nouatianis uel Montensibus, per manus impositionem suscipiantur. Concil. Zellensi.,  ex epistola pape Sirici.

175. Ut non liceat hereticum rebaptizari, baptizatum in nomine Patris, et Filii, et Spiritus sancti. Concil. Carthag. sub sancto Grato, tit. 1. Item Carthaginensi, tit. 48.

176. Ut heretici in heresi permanentes domum Dei non ingrediantur. Concil. Laod., tit. 6.

177. Ut Nouatiani uel etiam Quartadecimani non recipiantur, nisi prius heresim suam condemnauerint, ita ut symbolum fidei doceantur, et chrismate ungantur. Conc. Laodic., tit. 7.

178. Ut quicunque conuertuntur ab heresi, qui dicuntur secundum Phrygas, baptizentur. Concil. Laodic., tit. 8.

179. Ut non liceat in hereticorum cemeteria ad  orationem faciendam catholicis introire. Concil. Laodic., tit. 9.

180. Ut nullus ad Ecclesiam pertinens filios suos hereticorum nuptiis societ. Concil. Laodicen., tit 30.

181. Ut Christiani non iudaizent, nec in Sabbato uacent. Concil. Laodic., tit. 28.

182. Ut nullus cum hereticis connubia misceat. Concil. Laodic., tit 30.

183. Ut nullus cum hereticis aut schismaticis oret aut ad falsos martyres eat. Concil. Laod., tit. 32. Concil. Carth., tit. 2.

184. Ut nullus ad angelos congregationem faciat. Concilio Laod., tit 33.

185. Ut nullus a Iudeis uel hereticis feriatica accipiat. Concil. Laod., tit. 35.

 186. Ut nullus a Iudeis azyma accipiat. Concil. Laodic., tit. 36.

187. Ut nullus cum paganis festa celebret. Concil. Laod., tit. 37.

188. Ut nullus Christianus ballare uel cantare in nuptiis audeat. Conc. Laod., tit. 41.

189. Ut Donatistarum clerici in suis honoribus suscipiantur. Concil. Carthag., tit. 2.

190. Ut quecunque Ecclesie Donatistarum catholice facte sunt, ad eam cathedram pertineant ad quam catholica que iam ibi fuerat pertinebat. Concil. Carthag., tit. 10.

191. Ut quicunque episcopus ex Donatistis conuersus fuerit, plebes que utrasque Ecclesias habent cum  episcopo catholico equaliter diuidant. Concil. Carthag., tit. 11.

192. Ut hereticorum benedictiones nullus accipiat. Concil. Laodic., tit. 31.

193. Ut qui paruuli apud Donatistas baptizantur, ab ordinatione non prohibeantur, si conuersi fuerint. Concil. Carthag., tit. 1.

194. Ut qui aliquibus sceleribus irretitus est, uocem accusandi non habeat. Concil. Carth. sub sancto Genethlio, tit. 6 [Trec., tit. 4] Hoc et in concilio Thenitano statutum est.

195. Ut excommunicatis, siue clericis, siue laicis, accusare non liceat. Concil. Carth., tit. 2.

196. Ut omnes serui, uel proprii liberti, uel omnes quos ad accusanda publica crimina leges publice non  admittunt, histriones etiam, heretici, pagani et Iudei, ad accusationem non admittantur. Concil. Carth., tit. 3.

197. Ut qui unum crimen non probauerit, ad aliud non admittatur. Concil. Carthag., tit. 4.

198. Ut accusator, si in loco ubi est ille qui accusatur, uiolentiam timuerit, locum sibi proximum eligat. Concil. Hipponiregiensi, tit. 5.

199. Ut baptizandi symbolum fidei discant. Concil. Laod., tit. 44.

200. Ut qui in egritudine baptizantur, sani facti symbolum doceantur. Concil. Laod., tit. 45.

201. Ut qui baptizati post baptismum chrismate ungantur. Concil. Laodic., tit. 46.

202. Ut egrotantibus, quando ipsi loqui non possunt,  si pro eis alii testimonium dixerint, baptismum non negetur, Concil. Carthag., tit. 41.

203. Ut quando de infantibus ignoratur utrum baptizati sint, sine ulla dubitatione baptizentur. Concil. Carthag., tit. 7.

204. Ut pregnantes mulieres baptizentur quando uoluerint. Concil. Nouaces. tit. 6.

205. Ut Christiani cum mulieribus lauacra non habeant. Concil. Laod., tit. 29.

206. Ut post duas hebdomadas Quadragesime, ad baptismum nullus suscipiatur. Concil. Laodic., tit. 42.

207. Ut in Quadragesima, sabbato tantum et Dominico offeratur. Concil. Laod., tit. 47.

208. Ut in quadragesima, quinta feria ultime hebdomade,  ieiunium non dissoluatur. Concil. Laod., tit. 48.

209. Ut in Quadragesima natalitia martyrum non celebrentur. Conc. Laodic., tit. 49.

210. Ut in quadragesima nuptie non celebrentur. Concil. Laod., tit. 50.

211. Ut nullus peregrinus sine formata episcopi accipiatur. Concil. Antioch., tit. 7.

212. Ut die quinte ferie septimane sancte Pasche secundo offeratur. Concil. Septimunicensi.

213. Ut in sacrificio absque pane et uino nullus offerat. Conc. Carthag., tit. 32.

214. Ut diebus Quinquagesime genua non flectantur. Concil. Sardic., tit. 1.

 215. Ut ante Pentecosten nullus audeat ieiunare. Concil Septimunicensi.

216. Ut non liceat in Dominicis agapem facere, uel in ecclesiis, aut intus accubitus sternere. Concil. Laod., tit. 27.

217. Ut custodiatur fides patrum trecentorum decem et octo. Conc. Constantinop., tit. 2 [Lege tit. 1].

218. Ut conciliorum statuta priscorum ab omnibus obseruentur. Conc. Zellens.

219. Ut nullus in precibus nisi ad Patrem dirigat orationem, et ut prius eas cum instructioribus tractet. Concil. Carthag., tit. 31. Item Concil. Carthag., tit. 7.

220. Ut una sit in sacramentis per omne Byzacium disciplina. Concil. Maradianensi.

 221. Ut mulieres que apud Grecos presbytere appellantur, apud nos autem uidue seniores, uniuire, et matricule, in Ecclesia tanquam ordinatas constitui non liceat. Concil. Laod., tit. 11.

222. Ut mulieres ad altare non ingrediantur. Concil. Laod., tit. 43.

223. Ut sancte oblationes ad uices eulogiarum non dirigantur. Concil. Laod., tit. 14.

 224. Ut sabbatis Euangelia legantur. Concil. Laodic., tit. 16.

225. Ut de diuersis uersibus et sensibus libri unum canticum non connectatur. Concil. Laodic., tit. 17.

226. Ut etiam per solemnissimos Paschales dies sacramentum catechumenis non detur nisi solitum salis. Concil. Carthag., tit. 11.

227. Ut corporibus defunctorum Eucaristia non detur. Concil. Carthag., tit. 12.

228. Ut preter scripturas Canonicas nichil in ecclesia legatur. Concil. Laodic., tit. 57. Concil. Carthag., tit. 45.

229. Ut liceat passiones martyrum legere in natalibus eorum. Concil. Carthag., tit. 46.

230. Ut soli Ecclesie Carthaginis liceat alienum  clericum ordinare. Concil. Carth., tit. 54.

231. Ut omnes Ecclesie ab Ecclesia Carthaginis diem Pasche audiant tempore concilii. Concil. Carthag., tit. 5.

232. Ut nullus ordinetur nisi probatus uel episcoporum examine, uel populi testimonio. Concil. Carthag., tit. 29.





CRISCONII EPISCOPI AFRICANI BREuIARIUM CANONICUM. HIC HABETUR CONCORDIA CANONUM CONCILIORUM INFRA SCRIPTORUM, ET PRAESULUM ROMANORUM, ID EST CANONUM, APOSTOLORUM, NICAENORUM, ANCYRANORUM, NOuAECAESARIENSIUM [al. NEOCAES.] GANGRENSIUM, ANTIOCHENSIUM, LAODICENSIUM, CHALCEDONENSIUM, SARDICENSIUM, CARTHAGINENSIUM; ITEM PRAESULUM SIRICII, INNOCENTII, ZOSIMI, CAELESTINI, LEONIS ET GELASII. *



[a 1Kb] INCIPIT PRAEFATIO.

 Domino uere sancto semperque beato pontifici Liberino, Crisconius Christi famulorum exiguus. uestri sacerdotii incomparabile decus, quo fidei puritate ac uite probitate admodum resplendetis, uos non desinit premonere, utilitatibus dominici gregis, cuius gubernacula suscepistis, et sollicitius militare, et solertissime prouidere. Ad cuius uestri expletionem officii, industriam nichilominus uestrorum exquiritis subiectorum: quos ita necesse est ut spiritalis alimonia panis eum ipsum dominicum gregem largiflue nutriatis. Unde peruidens mundanis ac diuinis legibus humane uite regimen consistere, et iuris quidem precepta exorbitantium gressus frenis arctioribus cercere, ecclesiasticas uero sanctiones recte uiuendi terminum piis ac fidelibus animis prefixisse:  illis floralibus subrelictis, precipis ut cuncta canonica constituta, que ab ipsis exordiis militie Christiane tam SS. apostoli, quam apostolici uiri per  successiones temporum protulere uobis colligamus in unum, eorumque concordiam facientes, ac titulorum prenotationem interponentes, ea lucidius declaremus. Quod opus, pro tante rei magnitudine, nostras excedere uires procul dubio intueris, a quo me cum excusare sepissime uoluissem, paterna auctoritate institisti, subsidium nobis diuinum fidentissime pollicens profuturum. Quo mihi suffugio intercluso, item proposui, hoc Canonum Breuiatum a uiro reuerentissimo Ferrando Carthaginis Ecclesie diacono iam fuisse digestum, et debere eum nostre eruditioni sufficere, ne aliud exquirendo, eius prudentie deprehendamur in aliquo derogare. Cui nostre excusationi penitus submouende itidem obiecisti, non ad illius sapientissimi uiri reprehensionem hoc te exquirere  uelle, sed nostram potius scientiolam industriosius capere et elimare. Quibus peractis, iam precauens Christo in uobis loquenti quamlibet excusationem  obtendere, celesti auxilio premunitus, obsequi malui imperatis, uestrisque uotis, Deo fauente, libentissime subseruire, illa maxime inuitatus ex parte quod antefatus uenerabilis uir ad conuersationem memorie eorum hoc effecisse noscitur Breuiatum, qui illa ipsa iam bene cognita perceperant, quo per eum cum uoluerint que cupiunt recordentur: indoctorum uero, quorum est maxima multitudo, in eodem opere studium probatur, ut ita dixerim, sequestrasse, dum eos ad inquisitionem earum rerum premisit que nec ab omnibus reperiuntur nec reperte sine fastidio perleguntur. Nulli siquidem dubium est quam molestissime perferat lector, dum auidius cuiusque rei cognitionem exspectat, et ad librum premittitur quem aut forte non legit, aut ubi  reperiat non nouit. Quamobrem, antefati uiri laude prelata, necessarium duxi profectui subseruiens paruulorum, iuxta uestrum imperium, cuncta ecclesiastica, ut dictum est, constituta, que ad nostram notitiam peruenerunt, in hoc opere sub titulorum serie prenotare, et ea condiscere ualentibus et uolentibus  dubitationis ambagem auferre, ut eorum plena instructio non ex difficultate scriptoris, sed ex desidia iam dependeat lectoris. Quod opus hec etiam Deo prestante utilitas consequetur, ut dum unumquodque canonicum decreti, de quo questio fuerit pro tempore agitata, equissimus iudex coram perspexerit multimode esse digestum, probabili examinatione condiscat utrum ex seueritate an ex lenitate suum animum debeat moderari. Quam ei instructionem illa maxime consideratio exhibebit, si plurium et maxime auctoratorum ipse qui maluerit constitutis fuerit premonitus. Unde, queso ut in hac ipsa Canonici Breuiarii repetitione, sicut eximius noster ille protestatus est doctor, ignoscant scientes, ne offendantur nescientes. Satius est enim offerre habenti,  quam non habentem differre. uestram quin etiam deprecor sanctitatem, ut si in quo forsan peruideris tuo desiderio minime satisfactum, deuotionem potius approbes, et genuine inscientie ueniam dones. Ora pro me, meique semper memento, pontifex Deo digne.



NCIPIT LIBER CANONUM.


 [a 1Kb] Qui episcopus ordinandus est, ante examinetur,  si natura prudens est, si docibilis, si moribus temperatus, si uita castus, si sobrius, si semper suis negotiis uacans, si hominibus affabilis, si litteratus, si in lege Domini instructus, si in Scripturarum sensibus cautus, si in dogmatibus ecclesiasticis exercitatus, et ante omnia si fidei documenta uerbis simplicibus asserat. Item Patrem et Filium et Spiritum sanctum unum Deum esse confirmans, totamque in Deitate Trinitatem cessentialem et consubstantialem et omnipotentem predicans, si singulam unamquamque in Trinitate personam plenum Deum, et totas tres personas unum Deum; si Incarnationem diuinam non in Patre, neque in Spiritu sancto factam, sed in Filio tantum, ut qui erat in diuinitate Dei Patris Filius, ipse fieret in nomine hominis matris  filius, Deus uerus ex patre, et homo uerus ex matre, carnem ex matris uisceribus habens, et animam humanam rationabilem: simul in eo ambe nature: item homo, et Deus, unus Filius, unus Christus, unus Dominus Creator omnium que sunt, et auctor, et Dominus, et rector cum Patre et Spiritu sancto: qui passus sit ueram carnis passionem, mortuus uera corporis morte. Item carnis sue resurrectionem, et ueram anime resumptionem, in qua ueniet iudicare uiuos et mortuos. Querendum etiam ab eo, si Noui et ueteris Testamentorum, item legis et prophetarum et apostolorum unum eumdemque credat auctorem et Deum: si diabolus non per conditionem, sed per arbitrium factus sit malus. Querendum etiam ab eo, si credat huius  quam gestamus, et non alterius carnis resurrectionem,  si credat iudicium futurum, et recepturos singulos pro his que in hac carne gesserunt uel penam uel gloriam. Si nuptias non improbat, si secunda matrimonia non damnat, si carnis perceptionem non culpat; si penitentibus reconciliatis communicet, si in baptismo omnia peccata idem tam illud originale, quam illa que uoluntarie admissa sunt dimittantur; si extra Ecclesiam catholicam nullus saluetur. Cum, his omnibus examinatus, inuentus fuerit plene instructus, tunc consessu clericorum et laicorum, et conuentu totius prouincie episcoporum, maximeque metropolitani uel auctoritate uel presentia, ordinetur episcopus; suscepto in nomine Christi episcopatu, non sue delectationi, nec suis motibus, sed Patrum diffinitionibus acquiescat.



I. De ordinatione episcopi.


In canonibus Apostolorum titulo primo. Episcopus a duobus aut tribus episcopis ordinetur.

Concil. Niceno titul. 4, De his qui ad episcopatum in prouinciis prouehuntur. Episcopum conuenit maxime quidem ab omnibus qui sunt in prouincia episcopis ordinari: si autem hoc difficile fuerit, aut propter instantem necessitatem, aut propter itineris longitudinem, a tribus tamen omnimodis in idipsum conuenientibus, et absentibus quoque pari modo decernentibus et per Scripturam consentientibus, tunc ordinatio celebretur. Firmitas autem eorum que geruntur per unamquamque prouinciam metropolitano tribuatur episcopo.

 Concil. Antiocheno tit. 19, De episcopalibus in prouinciis ordinationibus. Episcopus preter synodum et presentiam metropolitani nullatenus ordinetur. Hoc autem modis omnibus coram posito, melius quidem est ut omnes simul adsint eiusdem prouincie sacerdotes, quos metropolitanus episcopus aduocare debebit; et si quidem omnes occurrerint, optime: quod si hoc difficile fuerit, saltem plures adesse omnimodo conuenit, aut certe scriptis eiusdem sententie comprobari, et ita sub plurimorum uel presentia, uel decreto, ordinatio celebretur. Quod si secus contra definita factum fuerit, nullas ordinatio uires habeat: si uero iuxta definitam regulam fiat, et nonnulli pro contentione propria contradicant, obtineat sententia plurimorum.

 Concil. Laodic. tit. 12, De episcopalibus ordinationibus. Ut episcopi iudicio metropolitanorum et eorum episcoporum qui circumcirca sunt prouehantur ad ecclesiasticam potestatem: hi uidelicet qui plurimo tempore probantur tam uerbo fidei quam recte conuersationis exemplo.

Concil. Carthag. tit. 13. Aurelius episcopus dixit: Quid ad hec dicit sanctitas uestra? Ab uniuersis episcopis dictum est, a nobis ueterum statuta debere seruari. Sicuti et inconsulto primate cuiuslibet prouincie tam facile non presumant multi congregati episcopi episcopum ordinare: nisi si necessitas fuerit, tres episcopi in quocunque loco sint eius precepto ordinare debebunt episcopum; et si quis  contra suam professionem uel subscriptionem uenerit in aliquo, ipse se honore priuabit.

Item [a 1Kb] Concil. Carthag., tit. 16. Honoratus et Urbanus episcopi dixerunt: Et illud nobis mandatum est, ut quia proxime fratres nostri Numidie duo episcopi ordinare presumpserunt pontificem, non nisi a duodecim censeatis celebrari episcoporum ordinationes.

Aurelius episcopus dixit: Forma antiqua seruabitur, ut non minus quam tres sufficiant, qui fuerint destinati ad episcopum ordinandum. Propterea, quia in Tripoli forte, et in Arzuge interiacere uidentur barbare gentes: nam in Tripoli, ut asseritur,  episcopi sunt quinque tantummodo, et possunt forte de ipso numero uel duo necessitate aliqua occupari: difficile est enim, ut de quolibet numero omnes possint occurrere. Nunquid debet hoc ipsum impedimento esse ecclesiastice utilitati? nam et in hac ecclesia ad quam dignata est uestra sanctitas conuenire, crebro ac pene per diem Dominicam ordinandos habemus: nunquidnam frequenter potero duodecim, uel decem, uel non multominus aduocare episcopos; sed facile est mihi duos adiungere mee paruitati uicinos: quapropter cernit me caritas uestra hoc ipsum obseruari non posse.



Item de hoc ipso quod episcopi debeant adiici, si de ordinatione eius fuerit contradictum.


Concil. eodem, titulo 17. Sed et illud est statuendum, ut quando ad eligendum episcopum conuenerimus, si qua contradictio fuerit oborta, quia talia tractata sunt apud nos, non presumant ad purgandum eum qui ordinandus est tres, iam; sed postuletur ad numerum supradictorum si haberi possunt, unus, uel duo, et in eadem plebe cui ordinandus est, discutiantur primo persone contradicentium; postremo etiam illa que obiiciuntur, pertractentur; et cum purgatus fuerit, in conspectu publico ita demum ordinetur. Si hoc cum uestre sanctitatis animo concordat, roboretur uestre dignationis responsione. Ab uniuersis episcopis dictum est: Satis  placet.



II. De ordinatione presbyteri, diaconi et ceterorum.

In canonibus Apost., titul. 2. Presbyter ab uno episcopo ordinetur, et diaconus, et ceteri clerici.

Ex decretis pape Siricii, tit. 8. Didicimus etiam, licenter ac libere inexplorate uite homines, quibus etiam fuerint numerosa coniugia, ad prefatas dignitates prout cuicunque libuerit aspirare, quod non tantum illis qui ad hec immoderata ambitione perueniunt, quantum metropolitanis specialiter pontificibus imputamus, qui dum inhibitis ausibus conniuent, Dei nostri, quantum in se est, precepta contemnunt, et ut taceamus quod altius suspicamur, ubi illud est quod Deus noster data per Moysen lege  constituit dicens: Sacerdotes mei semel nubant; et alio loco: Sacerdotes uxorem uirginem accipiant, non uiduam, non repudiatam, non meretricem. Quod secutus Apostolus ex persecutore predicator, unius uxoris uirum, tam sacerdotem, quam diaconum fieri debere mandauit. Que omnia ita a uestrarum regionum despiciuntur episcopis, quasi in contrarium magis fuerint constituta. Et quia non est nobis de huiusmodi usurpationibus negligendum, ne nos indignantis Domini uox iusta corripiat, qui dicit: uidebas furem, et concurrebas cum eo, et ponebas cum adulteris portionem tuam: quid ab uniuersis Ecclesiis post hec sequendum sit, quid uitandum generali pronuntiatione decernimus.

Ex decretis pape Innocentii, tit. 32. Ita sane ut in  eos tempora a maioribus constituta seruentur, nec cito quilibet lector, cito acolytus, cito diaconus, cito sacerdos fiat; quia in minoribus officiis, si diu perdurauerint et uita eorum pariter et obsequia comprobantur, ut ad sacerdotium postea emensis stipendiorum meritis ueniant, nec precipiant quod uita probata meretur accipere. Quoniam ergo certa definitione monstratum est, qui debeant admitti, qui uero reprobari: ex his omnibus quos uidit dignatio tua non posse reprobari, eligere debebis, quos clericos facias. Si enim nullam gratiam hominibus aut beneficium prestare uelimus, tales inuenire possumus,  de quorum assumptione, nec incurrere, nec erubescere ualeamus.



Item de eorum conuersatione qui ab infantia Deo se uouerunt.

Ex decretis pape Siricii, tit. 9. Quicunque itaque se Ecclesie uouet obsequiis, a sua infantia ante pubertatis annos baptizari, et lectorum debet ministerio sociari: qui ab accessu adolescentie usque ad tricesimum etatis annum, si probabiliter uixerit, una tantum et ea quam uirginem communi per sacerdotem benedictione perceperit, uxore contentus; acolytus et subdiaconus esse debebit; postque ad diaconii gradum, si se ipse primitus continentia preeunte dignum probauerit accedat: ubi si intra quinque annos laudabiliter administrauerit, congrue  presbyterium consequatur: exinde post decennium episcopalem cathedram poterit adipisci; si tamen per hec tempora integritas uite ac fides eius fuerit approbata.

Item ex decretis pape Zosimi, tit. 3. Hec autem singulis gradibus obseruanda sunt tempora.

Si ab infantia ecclesiasticis ministeriis nomen dederit, et inter lectores usque ad uicesimum etatis annum continuata obseruatione perduret; si maior iam et grandeuus accesserit: qui tamen post baptismum statim se diuine militie desiderat mancipari, siue inter lectores, siue inter exorcistas quinquennium teneatur; exinde acolytus uel subdiaconus quatuor annos et sic ad benedictionem diaconatus  si meretur, accedat; in quo ordine quinque annis si inculpate se gesserit herere debebit: exinde suffragantibus stipendiis, per tot gradus datis proprie fidei documentis presbyterii sacerdotium poterit promereri.

De quo loco si eum exactior ad bonos mores uita perduxerit, summum pontificatum sperare debebit, hac tamen lege seruata, ut neque digamus, neque [a 1Kb] patiens ad hos gradus possit admitti; sane ut etiam defensores Ecclesie qui ex laicis fiunt supradicta obseruatione teneantur; si meruerint esse in ordine clericatus.



Item de grandeuis.

Ex decretis pape Siricii, titulo decimo. Qui uero iam etate grandeuus melioris propositi conuersatione  [b 1Kb] probatus ex laico ad sacram militiam peruenire festinat, desiderii sui fructum non aliter obtinebit, nisi eo quo baptizatur tempore, statim lectorum, aut exorcistarum numero societur: si tamen eum unam habuisse uel habere, et hanc uirginem accepisse constet uxorem. Qui dum initiatus fuerit, expleto biennio, per quinquennium aliud, acolytus et subdiaconus fiat, et sic ad diaconatum, si per hec tempora dignus iudicatus fuerit prouehatur. Exinde iam accessu temporum presbyterium uel episcopatum, si eum clerici, ac plebis euocarit electio, non immerito sortietur.

 Ex decret. pape Celestini, titul. 16. Ordinatos uero quosdam, fratres karissimi, episcopos, qui nullis ecclesiasticis ordinibus ad tante dignitatis fastigium fuerint instituti, contra Patrum decreta, huius usurpatione, qui se hoc recognoscit fecisse didicimus, cum ad episcopatum his gradibus quibus frequentissime cautum est, debeat perueniri, ut minoribus initiati officiis ad maiora firmentur; debet enim ante esse discipulus quisquis doctor esse desiderat, ut possit docere quod didicit. Omnis uite institutio hac ad id quo tendit se ratione confirmat. Qui minime litteris operam dederit, preceptor esse non potest litterarum. Qui non per singula stipendia creuerit, ad emeritum stipendii ordinem non potest peruenire: solum sacerdotium, inter ista rogo, uilius  est quod facilius tribuitur, cum difficilius impleatur?



III. De monachorum promotione.

Ex decretis pape Siricii, titul. 13. Monachos quoque, quos tamen morum grauitas, et uite ac fidei institutio sancta commendat, clericorum officiis adgregari, et optamus et uolumus: ita ut qui intra tricesimum annum etatis sunt in minoribus per gradus singulos crescente tempore promoueantur ordinibus, et sic ad diaconatus uel presbyterii insignia mature etatis consecratione perueniant, nec [c 1Kb] saltu ad episcopatus culmen ascendant, nisi in his eadem que singulis dignitatibus superius prefiximus tempora fuerint custodita.

Ex decretis pape Innocentii, titul. 17. De monachis  qui diu morantes in monasteriis, postea ad clericatus ordinem peruenerunt, non debere eos a priori proposito deuiare. Aut enim sicut in monasterio fuit, et quod diu seruauit in meliori gradu positus amittere non debet, aut si corruptus, postea baptizatus, et in monasterio sedens, et ad clericatus ordinem accedere uoluerit, uxorem omnino habere non poterit: quia nec benedici cum sponsa potest iam ante corruptus. Que forma seruatur in clericis; maxime cum uetus regula hoc habet ut quisquis corruptus baptizatus clericus esse uoluisset, sponderet se omnino uxorem non ducere.

Ex decretis pape Zosimi, titul. 1. Zosimus episcopus urbis Rome, Hesychio episcopo Salonitano. Exegit dilectio tua preceptum apostolice sedis, in  quo Patrum decreta consentiunt; et significas nonnullos ex monachorum cetu, quorum solitudo quauis frequentia maior est, sed et laicos ad sacerdotium festinare. Hoc autem specialiter et sub predecessoribus nostris et nuper a nobis interdictum constat litteris ad Gallias, Hispaniasque transmissis, in quibus regionibus familiaris est ista presumptio, quamuis nec Africa super hac admonitione nostra habeatur aliena, ne quis penitus contra Patrum precepta qui ecclesiasticis disciplinis imbutus per ordinem non fuisset, et temporis approbatione diuinis stipendiis cruditus, nequaquam ad summum Ecclesie  sacerdotium aspirare presumeret; et non solum in eo ambitio inefficax haberetur; uerum etiam in ordinatores eius, ut carerent eo ordine, quem sine ordine contra precepta Patrum crediderant presumendum. Et post paululum: Si enim officia secularia principalem locum non uestibulum actionis ingressis, sed per plurimos gradus examinatis, temporibus deferunt: quis ille tam arrogans, tam [a 1Kb] imprudens inuenitur, ut in celesti militia que penitus ponderanda est, et sicut aurum repetitis ignibus explorandum statim dux esse desiderat, cum tiro ante non fuerit, et prius uelit docere quam discere? Assuescat in Domini castris in lectorum primitus gradu diuini rudimenta seruitii, nec illi [b 1Kb] uillescit exorcistam, acolytum, subdiaconum, diaconum per ordinem  fieri; nec hoc saltu, sed statutis maiorum ordinatione temporibus. Iam uero ad presbyterii fastigium talis accedat, ut et nomen etas impleat, et meritum probitatis stipendia anteacta testentur. Iure inde summi Pontificis locum sperare debebit.

Ex decretis pape Gelasii, titul. 2 et 3 et 16. Priscis igitur pro sui reuerentia manentibus constitutis, que ubi nulla uel rerum, uel temporum perurget angustia, regulariter conuenit custodire eatenus Ecclesiis, que uel cunctis sunt priuate ministris, uel sufficientibus usque adeo dispoliate seruitiis, ut plebibus ad se pertinentibus diuina munera supplere non ualeant, tam instituendi quam promouendi clericalis [c 1Kb] obsequii sic spatia dispensanda concedimus. Et si quis etiam de religioso proposito, et disciplinis  monasterialibus eruditus ad clericale munus accedat; imprimis eius uita preteritis acta temporibus inquiratur: 1o Si nullo graui facinore probatur infectus; 2o Si secundam non habuit fortassis uxorem; 3o Nec a marito relictam sortitus ostenditur; 4o Si penitentiam publicam fortassis non gessit; 5o Nec ulla parte corporis uitiatus appareat; 6o Si seruili aut originarie non est conditioni obnoxius; 7o Si curie iam probatur nexibus absolutus; 8o Si assecutus est litteras, sine quibus uix fortassis [d 1Kb] ostiarium possit implere. Ut si his omnibus que sunt predicta fulcitur, continuo lector, uel notarius, aut certe defensor effectus, aut post tres menses existat acolytus. Maxime si huic etas etiam suffragatur, sexto mense subdiaconi nomen accipiat, ac si modeste conuersationis  honesteque uoluntatis existit nono mense diaconus, completo anno sit presbyter, cui tamen quod annorum fuerant interstitia collatura, sancti propositi sponte suscepta doceatur prestitisse deuotio.

Ex decretis eiusdem, titul. 3. Si uero de laicis quispiam ecclesiasticis est aggregandus officiis, tanto sollicitius in singulis que superius comprehensa sunt, huiusmodi decet examinare personam: [e 1Kb] quando inter mundanam religiosamque uitam constat esse discriminis,  quia utique conuenientia Ecclesie ministeria reparanda sunt, non inconuenientibus meritis [f 1Kb] generanda; tantoque magis quod sacris aptum possit esse seruitiis, in eorum querendum est institutis; quantum de tempore quo fuerant hec assequenda decerpitur, ut morum habere doceatur hoc probitas, quod prolixior consuetudo non contulit: ne per occasionem supplende penurie clericalis, uitia potius diuinis cultibus intulisse iudicemur, non legitime familie confutemur procurasse compendia: quorum promotionibus super anni metas, sex menses nichilominus subrogamus. Quoniam sicut dictum est, distare conuenit inter personam diuino cultui deditam, et de laicorum conuersione uenientem. Que tamen eatenus indulgenda credidimus, ut illis ecclesiis quibus  infestatione bellorum uel nulla penitus, uel exigua remanserunt ministeria, renouentur. Quatenus his Deo propitio restitutis in ecclesiasticis gradibus subrogandis, canonum paternorum uetus forma seruetur, nec contra eos ulla ratione preualeat, quod pro accedentis defectus remedio prouidetur; non aduersus scita maiorum noua lege proponitur ceteris Ecclesiis ab hac occasione cessantibus, quas non simili clade uastatas pristinam faciendis ordinationibus conuenit tenere sententiam, quo magis hac opportunitate [g 1Kb] commoti obseruantiam uenerandorum canonum propensius delegamus, singulorum graduum conscientias admonentes, ne in illicitos prorumpere moliantur excessus. Nec fas esse confidat quisquam pontificum bigamos aut coniugia sortientes  ab aliis derelicta, siue quoslibet post penitentiam, uel sine litteris, uel corpore uitiatos, uel conditionatos, aut curie publicarumque rerum nexibus implicatos, aut passim nulla temporis congruentis examinatione discussos diuinis seruituros applicare mysteriis; neque pro suo libito iura studeant aliena peruadere, absque sedis apostolice iusta dispositione mandante.

Item de hoc, titul. 16. Illitteratos quoque, et nonnulla parte corporis imminutos, sine ullo respectu ad ecclesiasticum didicimus uenire seruitium, quod simul antiqua traditio, et apostolice sedis uetus forma non recepit; quia nec litteris carens sacris esse potest aptus officiis, et uitiosum nichil Deo prorsus offerri legalia precepta sanxerunt. Itaque de  cetero modis omnibus hec uitentur, nec quisquam talis suscipiatur in clerum: si qui uero, uel temeritate propria, uel incuria presidentium tales ante suscepti sunt, [h 1Kb] in constitutis locis eatenus perseuerent, ut nichil unquam promotionis arripiant, satisque habeant hoc ipsum sibi pro nimia miseratione permissum.



Iu. Ut neophyti non ordinentur.

Concil. Niceno, tit. 2. Quoniam plura aut per necessitatem,  aut alias cogentibus hominibus aduersus ecclesiasticam facta sunt regulam, ut homines ex gentili uita nuper accedentes ad fidem, et instructos breui tempore, mox ad lauacrum spiritale producerent, simulque ut baptizati sunt ad episcopatum, uel presbyterium promouerent, optime placuit, nichil tale de reliquo fieri: nam et tempore opus est ei, qui catechizatur, et post baptisma probatione quam plurima; manifesta est enim apostolica scriptura, que dicit: Non neophytum ne in superbia elatus in iudicium incidat, et laqueum diaboli. Si uero processu temporis, aliquod delictum anime circa personam reperiatur huiusmodi, et a duobus, uel tribus testibus arguatur; a clero talis abstineat. Si quis autem preter hec fecerit, quasi contra magnum  concilium se efferens, ipse de clericatus honore periclitabitur.

Concil. Laodicensi, titul. 3. De his qui nuper sunt illuminati baptismate, quod eos in sacerdotali non conueniat ordine promoueri.

Concil. Sardicensi, titul. 13. Osius episcopus dixit: Et hoc necessarium arbitror, ut diligentissime tractetis: si forte aut diues, aut scholasticus de foro, aut ex administratione episcopus fuerit postulatus; ut non prius ordinetur, nisi et lectoris munere et officio diaconi, aut presbyteri fuerit perfunctus.

Ut per singulos gradus si dignus fuerit ascendat ad culmen episcopatus: potest enim per has promotiones que habebunt utique prolixum tempus, probari qua fide sit, qua modestia, qua grauitate, et uerecundia,  et si dignus fuerit probatus, diuino sacerdotio illustretur; quia conueniens non est, nec ratio, nec disciplina patitur, ut temere, et leuiter ordinetur aut episcopus, aut presbyter, aut diaconus, qui neophytus est, maxime cum et magister gentium Apostolus, nec hoc fieret denuntiasse, et prohibuisse uideatur; sed hi quorum per longum tempus examinata sit uita, et merita fuerint comprobata.

Ex decret. pape Leonis, tit. 33. In ciuitatibus, quarum rectores obierint, de substituendis episcopis hec forma seruetur, ut is qui ordinandus est, etiamsi bone uite testimonio fulciatur, non laicus, non neophytus, nec secunde coniugis sit maritus, aut qui unam quidem habeat uel habuerit, sed quam sibi uiduam copularit. Sacerdotum enim tam excellens  est electio, ut hec, que in aliis membris Ecclesie non uocantur ad culpam, in illis tamen habentur illicita.



u. Ut nichil aliud in sacrificium preter id quod Dominus statuit offeratur.

In Canonibus Apostolorum, titul. 3. Si quis episcopus, aut presbyter, preter ordinationem Domini, alia quedam in sacrificio offerat super altare, id est aut mel, aut lac, aut pro uino siceram, aut confecta quedam, aut uolatilia, aut animalia aliqua, aut legumina, contra constitutionem Domini faciens, congruo tempore deponatur.

 Concil. Carthaginensi, titul. 4. Ut in sacramentis corporis et sanguinis Domini nichil amplius offeratur, quam ipse Dominus tradidit, hoc est panem et uinum, aqua mistum: primitie uero seu mel, et lac, quod uno die solemnissimo in infantum mysterio solet offerri, quamuis in altari offerantur, suam tamen habeant propriam benedictionem, ut a sacramento Dominici corporis, et sanguinis distinguantur; nec amplius in primitiis offeratur quam de uuis, et frumentis.



uI. Que species ad altare non ad sacrificium, sed ad benedictionem simplicem debeant [a 1Kb] offerri.

In Canonibus Apostolorum, titul. 4. Offerri non liceat aliquid ad altare preter nouas spicas, et uuas, et oleum ad luminaria et thymiama, id est, incensum,  tempore quo sancta celebratur oblatio.



uII. Ut ea que in ecclesiis offerri non possunt, ad domos sacerdotum a fidelibus deferantur.

Ubi supra, tit. 5. Reliqua poma omnia, primitie, ad domum episcopo et presbyteris dirigantur, nec offerantur in altari. Certum est autem quod episcopus et presbyteri diuidant et diaconis et reliquis clericis.



uIII. Ut episcopus aut presbyter uxorem suam quam debet caste regere, non relinquat.

In Canonibus Apostolorum, titul. 6. Episcopus aut presbyter uxorem propriam nequaquam sub obtentu religionis abiiciat. Si uero reiecerit, excommunicetur; sed si perseuerauerit, deiiciatur.



IX. Ut sacerdotes et ministri altaris secularibus curis abstineant.


Ubi supra, titul. 7. Episcopus, aut presbyter, aut diaconus, nequaquam seculares curas assumant; sin aliter, deiiciantur.



X. Quo tempore Pascha celebretur.

Ubi supra, tit. 8. Si quis episcopus, aut presbyter, aut diaconus sanctum Pasche diem ante uernale equinoctium cum Iudeis celebrauerit, abiiciatur.

Concilio Antiocheno, titul. 1. Omnes qui ausi fuerint dissoluere definitionem sancti et magni concilii, quod apud Niceam congregatum est sub presentia piissimi et uenerandi principis Constantini, de salutifera solemnitate sacratissime Pasche, excommunicandos et de Ecclesia pellendos esse censemus: si  tamen contentiosius aduersus ea que bene sunt decreta prestiterint et hec quidem de laicis dicta sint. Si quis autem eorum qui preesse noscuntur Ecclesie, aut episcopus, aut presbyter, aut diaconus, post hanc definitionem tentauerit ad subuersionem populorum, Ecclesiarumque perturbationem, seorsum colligere et cum Iudeis Pascha celebrare: sancta synodus hunc alienum iam hinc ab Ecclesia iudicauit; quod non solum sibi, sed et plurimis causa corruptionis et perturbationis exstiterit; nec solum tales a ministerio remouet; sed etiam illos qui post damnationem huiusmodi communicare tentauerint: damnatos  autem omni quoque extrinsecus honore priuari, quem sancta regula et sacerdotium Dei promeruit.



XI. Quod ministri altaris, oblatione celebrata, debeant communicare.

In Canonibus Apostolorum, tit. 9. Si quis episcopus, aut presbyter, aut diaconus, uel quilibet ex sacerdotali catalogo, facta oblatione, non communicauerit; aut causam dicat, ut si rationabilis fuerit, ueniam consequatur; aut si non dixerit, communione priuetur, tanquam qui populo causa lesionis exstiterit, dans suspicionem de eo qui sacrificauerit quod recte non obtulit.



XII. Quod fideles laici ingredientes ecclesiam communicare debeant.

 Ubi supra, tit. 10. Omnes fideles qui ingrediuntur Ecclesiam, et Scripturas audiunt, non autem perseuerant in oratione, nec sanctam communionem percipiunt, uelut inquietudines Ecclesie commouentes, conuenit communione priuari.

Concil. Antiocheno, tit. 2. Omnes qui ingrediuntur Ecclesiam Dei, et Scripturas sacras audiunt, nec communicant in oratione cum populo, sed pro quadam intemperie se a perceptione sancte communionis auertunt, ii de Ecclesia remoueantur quandiu per confessionem penitentie fructus ostendant, et precibus indulgentiam consequantur; cum excommunicatis autem non licere communicare; nec cum his qui per domos conueniunt, deuitantes orationes Ecclesie, simul orandum est; ab alia quoque Ecclesia  non suscipiendum qui in alia minime congregatur: si quis autem de episcopis, aut presbyteris, aut diaconis, seu quilibet ex clero, deprehensus fuerit cum excommunicatis orare, etiam iste priuetur communione, tanquam qui regulam confundat Ecclesie.



XIII. Quod cum excommunicatis non sit orandum.

In Canonibus Apost., titul. 11. Si quis cum excommunicato saltem in domo simul orauerit, iste communione priuetur.

Concil. Niceno, titul. 5. De his qui communione priuantur, seu ex clero, seu ex laicorum ordine, ab episcopis per unamquamque prouinciam, sententia regularis obtineat, ut hi qui abiiciuntur, ab aliis non recipiantur: requiratur autem ne pusillanimitate aut  contentione, uel alio quolibet episcopi uitio uideatur a congregatione seclusus.

Concil. Antioch., titul. 6. Si quis a proprio episcopo communione priuatus est, non ante suscipiatur ab aliis quam suo reconcilietur episcopo, aut certe ad synodum que congregatur occurrens, pro se satisfaciat, et persuadens concilio sententiam suscipiat alteram: hec autem definitio maneat circa laicos, et presbyteros, et diaconos, omnesque qui sub regula esse monstrantur.



XIu. Quod cum damnatis clericis non sit orandum.

In Canonibus Apostolorum, tit. 12. Si quis cum damnato clerico ueluti cum clerico simul orauerit, iste damnetur.

 Concil. Antiochensi, tit. 4. Si quis episcopus damnatus a synodo, uel presbyter aut diaconus a suo episcopo, ausi fuerint aliquid de ministerio sacro contingere, siue episcopus, iuxta precedentem consuetudinem, siue presbyter, aut diaconus, nullo modo liceat ei, nec in alia synodo restitutionis spem aut locum habere satisfactionis; sed et communicantes ei omnes abiici de Ecclesia, et maxime si posteaquam didicerint aduersus memoratos prolatam fuisse sententiam, eisdem communicare tentauerint.

Concil. Carthag., titul. 9. Augustinus episcopus legatus prouincie Numidie dixit: Hoc statuere dignemini, ut si qui forte merito facinorum suorum ab Ecclesia pulsi sunt, et siue ab aliquo episcopo uel presbytero fuerint in communionem suscepti, etiam  ipse pari cum eis crimine teneatur obnoxius, refugiente sui episcopi regulare iudicium. Ab uniuersis episcopis dictum est: Omnibus placet.



Xu. Ut nullus fidelium preter commendatitias suscipiatur epistolas.

In Canonibus Apostolorum, tit. 13. Si quis clericus aut laicus a communione suspensus, seu communicans, ad alteram properet ciuitatem, et suscipiatur preter commendatitias epistolas; et qui suscipiunt, et qui susceptus est communione priuentur. Excommunicato uero proteletur ipsa correptio, tanquam qui mentitus Ecclesiam Dei seduxerit.

Concil. Antioch., titul. 7 et 8. Nullus peregrinorum sine pacificis, id est, commendatitiis suscipiatur epistolis; presbyteri qui sunt in agris, canonicas epistolas  dare non possunt, ad solos tantum uicinos episcopos litteras destinabunt: chorepiscopi autem qui sunt irreprehensibiles dare possunt pacificas, id est, generales epistolas.



XuI. Ut ab episcopis aliena parochia non peruadatur.

In Canonibus Apostolorum, tit. 14. Episcopo non licere alienam parochiam, propria relicta, peruadere, licet cogatur a plurimis, nisi forte quis cum rationabili causa compellat, tanquam qui possit ibidem constitutis plus lucri conferre, et in causa religionis aliquid profecto prospicere; et hoc non a semetipso pertentet, sed multorum episcoporum iudicio et maxima supplicatione perficiat.

Concil. Antiocheno, tit. 21. Episcopus ab alia parochia  nequaquam migret ad aliam, nec sponte sua prorsus insiliens, nec ui coactus a populis, nec ab episcopis necessitate compulsus; maneat autem in Ecclesia quam primitus a Domino sortitus est, nec inde transmigret secundum pristinum de hac re terminum constitutum.

Concil. Calchedonensi, tit. 5. De his qui transmigrant de ciuitate in ciuitatem, episcopis aut clericis, placuit ut canones qui de hac re a sanctis Patribus statuti sunt habeant propriam firmitatem.



XuII. Ut clerici proprias ecclesias non relinquam.

In Canonibus Apostolorum, tit. 15. Si quis presbyter, aut diaconus, aut quilibet de numero clericorum, relinquens propriam parochiam, pergat ad  alienam, et omnino demigrans preter episcopi sui conscientiam in aliena parochia commoretur, hunc ulterius ministrare non patimur, precipue si uocatus ab episcopo redire contempserit in sua inquietudine perseuerans; uerumtamen tanquam laicus, ubique communicet.

Concil. Niceno, tit. 15. Propter multam perturbationem et seditiones que fiunt, placuit consuetudinem penitus amputari, que preter regulam in quibusdam partibus uidetur admissa. Ita ut de ciuitate ad ciuitatem, non episcopus, non presbyter, non diaconus transferatur; si quis autem post definitionem sancti et magni concilii tale aliquid agere tentauerit, et se huiuscemodi negotio manciparit, hoc factum prorsus irritum dicatur, et restituatur ecclesie  cui fuit episcopus, aut presbyter, aut diaconus ordinatus.

Concilio Niceno, tit. 16. Quicunque temere ac periculose, neque timorem Dei pre oculis habentes, nec agnoscentes ecclesiasticam regulam, discedunt ab Ecclesia, episcopi, presbyteri, aut diaconi, uel quicunque sub regula prorsus existunt, ii nequaquam debent in aliam Ecclesiam recipi, sed omnem necessitatem conuenit illis imponi, ut ad suas Ecclesias reuertantur: quod si non fecerunt, oportet eos communione priuari. Si quis autem ad alium pertinentem audacter inuadere, et in sua Ecclesia ordinare tentauerit non consentiente episcopo a quo discessit is qui regule mancipatur, ordinatio huiuscemodi irrita comprobatur.

 Concil. Chalcedon., tit. 20. Clericos in Ecclesia ministrantes, sicut iam constituimus, in alterius ciuitatis Ecclesia statutos fieri non oportet, sed contentos esse in quibus ab initio ministrare meruerunt, exceptis illis qui, proprias amittentes prouincias, ex necessitate ad aliam Ecclesiam transierunt. Si quis autem episcopus post hanc definitionem susceperit clericum ad alium episcopum pertinentem, placuit et susceptum et suscipientem communione priuari, donec is qui migrauerat clericus ad propriam fuerit regressus Ecclesiam.

Concil. Antiocheno, tit. 3. Si quis presbyter, aut diaconus, et omnino quilibet ex clericis, parochiam propriam deserens ad aliam properauerit, dein omnino demigrans in alia parochia per multa tempora  nititur immorari ulterius, ibidem non ministret, maxime si uocanti suo episcopo, et regredi ad propriam parochiam commonenti obedire contempserit: quod si in hac indisciplinatione perdurat, a ministerio modis omnibus remoueatur, ita ut nequaquam locum restitutionis inueniat. Si uero pro hac causa damnatum alter episcopus suscipiat, hic etiam a communi cerceatur synodo, ueluti qui ecclesiastica constituta dissoluat.

Ex decret. pape Leonis, tit. 38. Si quis autem episcopus ciuitatis sue mediocritate despecta administrationem loci celebrioris ambierit, et ad maiorem se plebem quacunque ratione transtulerit, a cathedra quidem pellatur aliena, sed carebit et propria,  ut nec illis presideat, quos per auaritiam cupiuit, nec illis quos per superbiam spreuit. Suis igitur terminis quisque contentus sit, nec supra mensuram iuris sui affectet augeri.

Ex decretis pape Gelasii, tit. 23. Quisquis proprie desertor Ecclesie nullis existentibus causis ad aliam putauerit transeundum, temereque susceptus fuerit, et promotus, reuerendorum canonum, uel ipse, uel receptor eius atque prouector, constituta non fugiet, que de huiusmodi presumptoribus prefixere reseruanda.

Concil. Carthag., tit. 21. Epigonius episcopus dixit: In multis conciliis statutum est, etiam nunc hoc confirmandum est a uestra prudentia, beatissimi fratres, ut clericum alienum nullus sibi preripiat  episcopus preter eius arbitrium cuius fuerit clericus. Dico autem Iulianum qui ingratus est Dei beneficiis per meam paruitatem in se collatis, ita temerarium, et audacem exstitisse, ut eum qui a me baptizatus est, cum esset puer egentissimus mihi ab eodem commendatus, cumque multis annis a me aleretur, atque incresceret, hunc baptizatum esse in ecclesia mea per manum paruitatis mee constat; idem in diecesi Apaliensi lector esse ceperat, imo annis ferme duobus legerat, nescio quo contemptu humilitatis mee: idem Iulianus eum arripuit, quem dicit quasi proprium ciuem sui loci uazapitani me inconsulto usurpare: nam et diaconum illum ordinauit. Hoc si licet, pateat hec licentia a uobis, beatissimi fratres, si minus tam impudens cohibeatur,  ne se misceat communioni cuiusquam.

Numidius episcopus dixit: Si non postulata, neque consulta tua dignatione id uidetur fecisse Iulianus, iudicant omnes inique factum, atque indigne; quapropter nisi idem Iulianus correxerit errorem suum, et cum satisfactione eumdem clericum quem fuerat ausus ordinare reuocauerit tue plebi, contra statuta concilii faciens, contumacie sue, separatus a nobis, excipiet iudicium.

Epigonius episcopus dixit: Aetate pater, et ipsa promotione antiquissimus, uir laudabilis frater et collega noster uictor uult hanc petitionem generalem omnibus effici.

Concil. Carthag., tit. 22. Aurelius episcopus dixit: Sermonem meum admittite, fratres. Contingit nonnunquam,  ut postulentur ab ecclesiis que prepositis egent, uel presbyteris, uel episcopis, et tamen memor statutorum id sequor, ut conueniam episcopum eius, atque ei inculcem, quod eius clericus a qualibet ecclesia postuletur; sed forte in hodierno non reluctati sunt, et nequando contingat ut reluctentur, cum fuerint a me in hanc causam postulati, quem scitis multarum ecclesiarum et ordinandorum curam sustinere. Iustum est ergo ut quemlibet consacerdotum conueniamus cum duobus e consortio nostro, uel tribus testibus; sin uero indeuotus exstiterit, quid censet caritas uestra faciendum? ego enim cunctarum ecclesiarum dignatione Dei, ut scitis, fratres, sollicitudinem sustineo.

 Numidius episcopus dixit: Fuit semper hec licentia huic sedi, ut unde uellet, et de cuius nomine fuisset conuentus, pro desiderio cuiusque ecclesie ordinaret episcopum

Epigonius episcopus dixit: Bonitas sequestrat possibilitatem, minus enim presumis, frater, cum te bonum et clementem omnibus reddis, habes enim hoc in arbitrio. Satis est ut satisfiat persone uniuscuiusque episcopi in prima tantummodo conuentione: si autem quod licet huic sedi uindicandum sibi fuerit arbitratus, necesse habes tu omnes ecclesias suffulcire, unde tibi non potestatem damus, sed tuam assignamus, ut liceat uoluntati tue, etiam semper tenere quem uoles, ut prepositos plebibus uel ecclesiis constituas, qui postulati fuerint  et unde uoles.

Postumianus episcopus dixit: Deinde qui unum habuerit, nunquid debet illi unus presbyter auferii? Aurelius episcopus dixit: Sed episcopus unus esse potest per quem dignatione diuina presbyteri multi constitui possint, unus autem episcopus difficile inuenitur constituendus: quapropter si necessarium episcopatui quis habuerit presbyterum, et unum, ut dixisti, frater, habuerit, etiam ipsum ad promotionem dare debebit. Postumianus episcopus dixit: Ergo si habet alios abundantes clericos, debet inibi alia plebs subuenire.

Aurelius episcopus dixit: Sane quando tu ecclesie alteri subueneris, persuadebitur illi qui plures habet clericos, ut unum tibi ordinandum largiatur.



XuIII. Ut episcopus qui clericos alterius susceperit communione priuetur.


In canonibus Apostolorum, titul. 16. Episcopus apud quem [a 1Kb] demoratos clericos alterius esse constiterit, si contra eos decretam cessationem pro nichilo reputans, tanquam clericos forte susceperit, uelut magister inquietudinis, communione priuetur.

Concil. Sardicens., titul. 16. Osius episcopus dixit: Hoc quoque omnibus placet, ut siue diaconus, siue presbyter, siue quis clericorum, ab episcopo suo communione fuerit priuatus, et ad alterum perrexerit episcopum, et scierit ad quem confugit eum ab episcopo suo fuisse abiectum, non oportet ut ei communionem indulgeat; quod si fecerit, sciat  se conuocatis episcopis causas esse dicturum. Uniuersi dixerunt: Hoc statutum et pacem seruabit, et concordiam custodiet.

Concil. supradicto, tit. 17. Osius episcopus dixit: Quod me adhuc mouet retinere non debeo; si episcopus forte quis iracundus, quod esse non debet, et aspere commouetur aduersum presbyterum, siue diaconum suum, et exterminare eum de Ecclesia uoluerit, prouidendum est ne innocens damnetur, aut perdat communionem, et ideo habeat potestatem qui abiectus est ut episcopos finitimos interpellet, et causa eius audiatur, ac diligentius tractetur, quia non  oportet ei negare audientiam roganti; et ille episcopus qui eum iuste aut iniuste abiecit, patienter accipiat, ut negotium discutiatur, ut uel probetur sententia eius a plurimis, uel emendetur: tamen priusquam omnia diligenter, et fideliter examinentur, eum qui fuerit communione separatus ante cognitionem nullus debet presumere ut eum communione societ. Hi uero qui conueniunt ad audiendum, si uiderint clericorum esse studium, et superbiam, quia non decet ut episcopus iniuriam uel contumeliam patiatur; seuioribus eos uerbis castigent, ut obediant honesta precipienti episcopo, quia sicut ille clericis sincerum debet exhibere amorem caritatis, ita quoque uicissim ministri infucata debent episcopo suo exhibere obsequia.

 Ex decretis pape Innocentii, tit. 14. Ut de aliena ecclesia clericum ordinare nullus usurpet, nisi eius episcopi precibus exhortatus concedere uoluerit; hoc etiam synodus statuit Nicena, ut abiectum ab altero clericum, altera ecclesia non recipiat.

Ex decretis pape Leonis, tit. 39. Alienum clericum inuito episcopo ipsius nemo suscipiat, nemo sollicitet, nisi forte ex placito caritatis: id inter dantem accipientemque conueniat: nam grauis iniurie reus est, qui de fratris ecclesia id quod est utilius, aut pretiosius, audet uel abiicere, uel tenere: itaque si intra prouinciam res agitur, transfugam clericum ad ecclesiam suam metropolitanus compellet. Si autem longius recessit, tui precepti auctoritate reuocabitur, ut nec cupiditati, nec ambitioni,  occasio relinquatur.



XIX. Ut digami non admittantur ad clerum.

In Canonibus Apostolorum, tit. 17. Si quis post baptisma secundis fuerit nuptiis copulatus, aut concubinam habuerit, non potest esse episcopus, non presbyter, aut diaconus, aut prorsus ex numero eorum qui ministerio sacro deseruiunt.

Concil. Laodic., tit. 1. De his qui secundum ecclesiasticam regulam libere, ac legitime secundis nuptiis iuncti sunt, nec occulte nuptiarum copulam fecerunt, oportet ut paruo tempore transacto uacent orationibus, et ieiuniis, quibus etiam iuxta indulgentiam communionem reddi decreuimus.

Ex decret. pape Siricii, t.t. 11. Quisquis sane clericus  aut uiduam, aut certe secundam coniugem duxerit, omni ecclesiastice dignitatis priuilegio mox nudetur, laica tantum sibi communione concessa; quam ita demum poterit possidere, si nichil poste propter quod hanc perdat, admittat.

Ex decretis pape Innocentii, tit. 11, 12 et 13. Ut uiduam clericus non ducat uxorem, quia scriptum est: Sacerdotes uxorem uirginem accipiant, non uiduam, non eiectam. Utique qui ad sacerdotium labore suo et uite probitate contendit, cauere debet ne hoc preiudicio impeditus peruenire non possit.

Ut is qui uiduam licet laicus duxit uxorem, siue  ante baptismum, siue post baptismum, non admittatur ad clerum, quia eodem uitio uidetur exclusus. In baptismo enim crimina dimittuntur, non accepte uxoris consortium relaxatur. Ne is qui secundam duxerit uxorem clericus fiat, quia scriptum est: Unius uxoris uirum, et alibi: Sacerdotes mei semel nubant; et iterum: Sacerdotes mei non nubant amplius; ac ne ab aliquibus existimetur ante baptismum, si forte quis accepit uxorem, et ea de seculo recedente alteram duxerit, in baptismo esse dimissum, satis errat a regula, quia in baptismo peccata dimittuntur, non acceptarum uxorum numerus aboletur, cum utique uxor ex legis precepto ducatur in tantum, ut et in paradiso, cum parentes humani generis coniungerentur, ab ipso sint Deo benedicti; et Salomon dicat:  A Deo preparabitur uiro uxor, quam formam etiam sacerdotes omnes seruare usus ipse demonstrat Ecclesie. Satis enim absurdum est aliquem credere uxorem ante baptismum acceptam, post baptismum non computari, cum benedictio, que per sacerdotes super nubentes imponitur, non materiam delinquendi dedisse, sed formam tenuisse legis a Deo antiquitus institute doceatur. Quod si non putatur uxor esse computanda, que ante baptismum ducta est; ergo nec filii qui ante baptismum geniti sunt pro filiis habentur.

Ex decretis pape Innocentii, tit. 29. De digamis autem nec consuli debuit, cum manifesta sit lectio Apostoli, unius uxoris uirum ad sacerdotium, siue ad clericatum admitti debere, et hanc ipsam tamen si  uirginem accepit: nam ea que habuerit ante uirum, licet defunctus, tamen si clerico postea fuerit copulata, clericus qui eam acceperit esse non poterit, quia in lege cautum est non uiduam, non abiectam habere posse coniugem sacerdotem.

Ex decretis pape Leonis, tit. 2. Qualis uero cum unicuique constiterit natalium honestas et morum esse debeat sacri altaris ministerio sociandus, et Apostolo nos docente, et diuina preceptione didicimus, et canonum regulis, a quibus plerosque fratrum declinasse, et penitus deuiasse reperimus. Nam constat ad sacerdotium peruenisse uiduarum maritos, quosdam etiam quibus fuerint numerosa coniugia, et ad omnem licentiam uita liberior, ad sacrum ordinem  passim patefactis aditibus fuisse permissos; contra illam beati Apostoli uocem, qua talibus exclamat dicens: Unius uxoris uirum; et contra illud antique legis preceptum quo dicitur et cauetur: Sacerdos uirginem uxorem accipiat, non uiduam, non repudiatam. Hos ergo, quicunque tales admissi sunt, ab ecclesiasticis officiis et sacerdotali nomine apostolice sedis auctoritate iubemus arceri; nec hoc enim sibi poterunt uindicare cuius capaces per hoc quod illis obstiterat non fuerunt. Huius discussionis curam nobis specialiter uindicantes, ut si qua forsitan de his commissa sunt, corrigantur, nec liceat ultra committi, et ne qua excusatio de ignoratione  nascatur: quanquam ignorare nunquam licuerit sacerdotem quid canonum regulis fuerit definitum.



XX. Quod si quis uiduam, uel eiectam, aut meretricem, acceperit, non admittitur in clerum.

In Canonibus Apostol., tit. 18. Si quis uiduam uel eiectam acceperit, aut meretricem, aut ancillam, uel aliquam de his que publicis spectaculis mancipantur, non potest esse episcopus, aut presbyter, aut diaconus, aut ex numero qui ministerio sacro deseruiunt.

Ex decretis pape Innocentii, tit. 30. De laicis uero religio tua consuluit quod canones ordinari prohibeant: certum est quidem hoc regulas ecclesiasticas continere, sed non ita definitum est, ut de omnibus sit laicis constitutum: neque enim clerici nasci et non fieri possunt, sed designata sunt genera de quibus  ad clericatum peruenire non possunt, id est, si quis fidelis militauerit, si quis fidelis causas egerit, hoc est, postulauerit, si quis fidelis administrauerit. De curialibus autem manifesta ratio est, quoniam etsi inueniantur huiusmodi uiri qui debeant clerici fieri, tamen quoniam sepius ad curiam repetuntur, cauendum ab his est propter tribulationem que sepe de his Ecclesie prouenit.

Cuius sup., tit. 51. Eos qui uiduas accepisse suggeruntur uxores, non solum clericos effectos agnoui, uerum etiam ad infulas summi sacerdotii peruenisse, quod contra legis esse precepta nullus ignorat. Nam cum Moyses legislator clamitet: Sacerdos uxorem uirginem accipiat, ac, ne in hoc preceptum aliquid putaretur ambiguum, addidit: Non uiduam, neque  abiectam, contra quod preceptum diuina auctoritate subnixum nulla defensio mandati alterius opponitur, nisi consuetudo uestra, que  ex ignorantia, ut uerecundius dicam, non ex apostolica traditione et ratione integra [a 1Kb] constitutum est, nos autem omnesque per Orientem Occidentemque Ecclesias nouerit uestra dilectio hec penitus non admittere, nec ad ultimum ecclesiastici ordinis locum tales assumere, et, si reperti fuerint, submoueri.



XXI. Ut qui duas sorores habuerit non admittatur ad clerum.

In Canonibus Apostolorum, tit. 19. Qui duas in coniugio sorores acceperit, uel filiam fratris, clericus esse non poterit.



XXII. Clericum fideiussorem esse non oportere.

 In Canonibus Apostolorum, tit. 20. Clericus fideiussionibus inseruiens abiiciatur.



XXIII. Quod hi qui non sponte eunuchizati sunt, suscipiantur ad clerum.

In Canon. Apost., tit. 21. Eunuchus si per insidias hominum factus est, uel si in persecutione eius sunt amputata uiril a, uel si ita natus est, et est dignus, efficiatur episcopus.

Concil. Niceno, tit. 1. Si quis a medicis per languorem desectus est, aut a barbaris abscissus, hic in clero permaneat. Si quis autem se sanum abscidit, hunc et in clero constitutum abstineri conueniet,  et deinceps nullum debere talium promoueri, sicut autem hoc claret quod de his qui rem hanc affectant, uel audent semetipsos abscidere dictum sit, sic eos quos aut barbari aut domini castrauerunt, inueniuntur autem alias dignissimi, tales ad clerum suscepit regula.



XXIu. Ut is qui se eunuchizauit clericus non fiat.

In Canonibus Apostolorum, tit. 22. Si quis abscidit semetipsum, id est, si quis amputauerit sibi uirilia, non fiat clericus, quia suus homicida est, et Dei conditionis inimicus.



XXu. Ut clericus qui se eunuchizauit abiiciatur a clero.

Eorumdem tit. 23. Si quis, cum clericus fuerit absciderit  semetipsum, omnino damnetur, quia [a 1Kb] suis est homicida.

Ex decretis pape Gelasii, tit. 17. De his autem qui semetipsos absciderunt paterni canones euidenter sequenda posuerunt, quorum tenorem sufficiet indidisse; dicunt enim talia perpetrantes mox ut agniti fuerint, ex munere clericali debere secludi; quod modis omnibus custodire nos conuenit, quia fas esse nulli suppeditat, preter illa quidquam que memorabilis decreuit forma censere.



XXuI. Ut laicus qui se eunuchizauit tribus annis communione priuetur.

In Canonibus Apostolorum, tit. 24. Laicus semetipsum abscindens annis tribus communione priuetur, quia sue uite insidiator exstitit.



XXuII. Ut episcopus, presbyter, diaconus, si pro criminibus damnati fuerint, minime communione priuentur. Similiter et reliqui Ecclesie ministri.


In Canonibus Apostolorum, tit. 25. Episcopus, aut presbyter, aut diaconus, qui in fornicatione, aut periurio, aut furto, captus est, deponatur, non tamen communione priuetur; dicit enim Scriptura: Non uindicabit Dominus bis in idipsum.

Ibid., tit. 26. Similiter et reliqui clerici huic conditioni subiaceant.

Ex decret. pape Syricii ad Himmerium episcopum Taraconensem, tit. 7. Plurimos enim sacerdotes Christi atque leuitas, post longa consecrationis sue tempora, tam de coniugibus propriis, quam etiam de turpi coitu sobolem didicimus procreasse, et crimen  suum hac prescriptione defendere, quia in ueteri Testamento sacerdotibus ac ministris generandi facultas legitur attributa. Dicat nunc mihi quisquis ille est sectator libidinum preceptorque uitiorum, si estimat, si in lege Moysi passim sacris ordinibus a Deo nostro laxata sunt frena luxurie, cur eos quibus committebantur sancta sanctorum premonet dicens: Sancti estote, quia et ego sanctus sum Dominus Deus uester? Cur etiam procul a suis domibus anno uicis sue in templo habitare iussi sunt sacerdotes: hac uidelicet ratione, ne uel cum uxoribus possent carnale exercere commercium, ut  conscientie integritate fulgentes acceptabile Deo munus offerrent, quibus expleto deseruitionis sue tempore, uxoris unius solius successionis causa usus fuerat relaxatus, quia non ex alia nisi ex tribu Leui, quisquam ad Dei ministerium fuerat preceptus admitti: unde et Dominus iehsu cum nos suo illustraret aduentu in Euangelio protestatur quia legem uenerit adimplere, non soluere: et ideo Ecclesiam, cuius sponsus est forma castitatis, uoluit splendoribus radiare, ut in die iudicii, cum rursum aduenerit, sine macula et ruga eam possit, sicut per Apostolum suum instituit, reperire: quarum sanctionum omnes sacerdotes atque Leuite insolubili lege constringimur, ut a die ordinationis nostre sobrietati, ac pudicitie, et corda nostra mancipemus,  et corpora, dummodo per omnia Deo nostro in his que quotidie offerimus sacrificiis placeamus: qui autem in carne sunt, dicente electionis uase, Deo placere non possunt; uos autem iam non estis in carne, sed in spiritu; si tamen Spiritus Dei habitat in uobis, et ubi poterit nisi in corporibus  sanctis Dei Spiritus habitare; et quia aliquanti de quibus loquimur, ut tua sanctitas retulit, ignoratione lapsos esse se deflent, his hac conditione misericordiam dicimus non negandam, ut sine ullo honoris augmento in hoc quod detenti sunt quandiu uixerint officio perseuerent, si tamen post hec continentes se studuerint exhibere. Ii uero qui illiciti priuilegii excusatione nituntur, ut sibi asserunt ueteri hoc lege concessum, nouerint se ab omni  ecclesiastico honore quo indigne usi sunt apostolice sedis auctoritate deiectos; nec unquam posse ueneranda attrectare mysteria, a quibus seipsi dum obscenis cupiditatibus inhiant priuauerunt. Et quia exempla presentia caueri nos premonent in futurum, quilibet episcopus, presbyter atque diaconus , si deinceps fuerit talis inuentus, iam nunc sibi omnem per nos indulgentie aditum intelligat obseratum, quia ferro necesse est excidantur uulnera que fomentorum non senserint medicinam.

Ex decretis pape Innocentii uictricio episcopo Rothomagensi, tit. 21. Proposuisti quid de his obseruari debeat, quos in diaconii ministerio, aut in officio presbyterii, positos incontinentes esse, aut fuisse,  generati filii prodiderunt. De his et diuinarum legum est disciplina, et beate recordationis uiri Syricii episcopi monita euidentia commemorant, ut incontinentes in officiis talibus positi omni honore ecclesiastico priuarentur, nec admittantur ad tale mysterium, quod sola continentia oportet impleri. Est enim uetus admodum sacre legis auctoritas, iam inde ab initio custodita, quod in templo anno uicissitudinis sue habitare precepti sunt sacerdotes, ut seruientes sacris oblationibus puros, et ab omni labe purgatos sibi uindicent diuina mysteria, neque eos ad sacrificium fas sit admitti, qui exercent uel  cum uxore carnale consortium, quia scriptum est: Sancti estote, quia et ego sanctus sum Dominus Deus uester. Quibus utique propter sobolis successionem propterea uxoris usus fuerat relaxatus, quia ex alia tribu ad sacerdotium nullus fuerat preceptus accedere. Quanto magis ii sacerdotes, uel Leuite, pudicitiam ex die ordinationis sue seruare debent, quibus uel sacerdotium, uel ministerium sine successione est, nec preterit dies qua uel a sacrificiis diuinis, uel a baptismatis officio uacent? Nam si Paulus ad Corinthios scribit dicens: Abstinete uos ad tempus ut uacetis orationi, et hoc utique laicis precepit, multo magis sacerdotes, quibus orandi et sacrificandi iuge officium est, semper debebunt ab huiusmodi consortio abstinere. Qui si contaminatus  fuerit carnali concupiscentia, quo pudore uel sacrificare usurpabit, aut qua conscientia, quoue merito, exaudiri se credit, cum dictum sit: Omnia munda mundis, coinquinatis autem et infidelibus nichil mundum. Sed fortasse hoc licere credit, quia scriptum est: Unius uxoris uirum, non permanentem in concupiscentia generandi hoc dixit, sed propter continentiam futuram. Neque enim integros corpore non admisit, qui ait: uellem autem omnes esse sicut et ego, et apertius declarat dicens: Qui autem in carne sunt Deo placere non possunt; et habentem filios, non generantem dixit. Sed ea plane dispar et diuisa sententia est: nam si ad aliquos forma illa ecclesiastice uite pariter, et discipline, que ab episcopo Syricio ad prouincias commeauit, non probabitur  peruenisse; his ignorantibus uenia remittetur. Ita ut de cetero penitus incipiant abstinere, et ita gradus suos in quibus inuenti fuerint, sic retentent, ut eis non liceat ad potiora conscendere. Quibus in beneficio esse debet, quod hunc ipsum locum quem retinent non amittant. Si quis autem scit se formam uiuendi missam a Syricio comperisse, neque statim cupiditates libidinis abiecisse, et illi sunt modis omnibus submouendi, qui post admonitionem cognitam preponendam arbitrati sunt uoluptatem.

Ex decretis pape Innocentii, tit. 33. Qui zelo fidei ac discipline ductus non patitur Ecclesiam pollui ab indignis presbyterum filios asserit procreasse. Quod non licere exponerem, nisi nossem uestram prudentiam legis totius habere notitiam Et ideo, fratres  karissimi, libelli qui subiectus est tenore perspecto, eos qui talia perpetrasse dicuntur, iubebitis in medio collocari, discussisque obiectionibus que ipsis presbyteris impinguntur, si conuinci potuerint, a sacerdotali remoueantur officio, quia qui sancti non sunt sancta tentare non possunt, atque alieni efficiantur a ministerio, quod uiuendo illicite polluerunt. Miramur autem hec eorum dissimulare episcopos, aut conniuere, aut nescire esse illicita iudicentur.

Ex decret. pape Leonis, tit. 16. Alienum est a consuetudine ecclesiastica ut qui in presbyterali  honore, aut diaconii, fuerint gradu consecrati ii pro crimine aliquo suo per manus impositionem remedium accipiant penitendi; quod sine dubio ex apostolica traditione descendit, secundum quod scriptum est: Sacerdos si peccauerit, quis orabit pro illo? Unde huiusmodi lapsis ad promerendam misericordiam Dei est exspectanda secessio, ubi illis satisfactio, si fuerit digna, sit etiam fructuosa.

Ex decret. pape Gelasii, tit. 18. Comperimus etiam horrendis quibusdam criminibus implicatos, tota discretione submota, non solum de factis atrocibus necessariam penitudinem non habere, sed nec aliqua correctione penitus succedente ad diuinum ministerium honoremque contendere: nonnullos autem in ipsis ordinibus constitutos grauibus  delinquentes facinoribus non repelli, cum et Apostolus clamet nemini cito manus imponendas, neque communicandum peccatis alienis, et maiorum ueneranda constituta pronuntient, huiusmodi etiam si forte subrepserint, tam qui ante peccauerunt, detectos oportere depelli, quam sacre professionis oblitos preuaricatoresque sancti propositi procul dubio submouendos.

Concil. Carthag., tit. 27. Item confirmatum est ut si quando presbyteri uel diaconi in aliqua grauiori culpa conuicti fuerint, qualiter eos a ministerio necesse sit remoueri: non eis manus tanquam penitentibus, uel tanquam fidelibus laicis, imponantur, neque permittendum ut rebaptizati ad clericatus gradum promoueantur.



XXuIII. Qui clerici debeant coniugibus copulari.


In Canonibus Apostolorum, tit. 27. Innuptis autem qui ad clerum prouecti sunt precipimus, ut, si uoluerint uxores accipiant, sed lectores, cantoresque tantummodo.

Concil. Carthag., tit. 16. Item placuit ut episcopi, presbyteri et diaconi non sint conductores, aut procuratores, neque ullo turpi negotio et inhonesto uictu querant implicari, quia respicere debent scriptum esse: Nullus militans Deo implicat se negotiis secularibus. Placuit ut lectores, cum ad annos pubertatis uenerint, cogantur aut uxores ducere, aut continentiam profiteri. Item placuit ut clericus si commutauerit pecuniam, eamdem accipiat,  si speciem, eamdem speciem quantam dederit accipiat; et ut ante XXu annos etatis nec diaconi ordinentur; et ut lectores populum non salutent.



XXIX. Quod episcopus, presbyter et diaconus, peccantes fideles uerberare non debeant.

In Canonibus Apostolorum, tit. 28. Episcopum, aut presbyterum, aut diaconum percutientem fideles delinquentes, aut infideles inique agentes, et per huiusmodi uolentem timeri, deiici ab officio suo precipimus, quia nusquam nos hoc Dominus docuit; e contrario uero ipse cum percuteretur non repercutiebat, [a 1Kb] cum pateretur, non comminabatur.



XXX. Quod officium pristinum damnati pro criminibus usurpare non debeant.


In Canonibus Apostolorum, tit. 29. Si quis episcopus, aut presbyter, aut diaconus, depositus iuste super certis criminibus, ausus fuerit attrectare ministerium dudum sibi commissum, hic ab Ecclesia penitus abscindatur.



Item quod clericis damnatis non liceat communicare.

Concil. Carthag. uniuersali, tit. 29. Item placuit uniuerso concilio, ut qui excommunicatus fuerit pro suo neglectu, siue episcopus, siue quilibet clericus, et tempore excommunicationis sue ante audientiam communionem presumpserit, ipse in se damnationis iudicetur protulisse sententiam.

 Item uniuersalis [a 1Kb] Carthag., tit. 29. Et illud petendum, ut statuere dignentur ut si qui cuiuslibet honoris clericus iudicio episcoporum quocunque crimine fuerit damnatus, non liceat eum, siue ab ecclesiis quibus prefuit, siue a quolibet homine, defensari, interposita pena damni pecunie, atque honoris, quo nec etatem, nec sexum excusandum esse precipiant.



Item quod intra annum causam suam peragant.

Conc. Carthag., tit. 46. Rursus constitutum est ut quoties clericis conuictis et confessis in aliquo crimine, uel propter eorum quorum uerecundie parcitur, uel propter Ecclesie opprobrium, aut insolentem insultationem hereticorum atque gentilium,  si forte cause sue adesse uoluerint, et innocentiam suam asserere, intra annum excommunicationis hoc faciant: si uero intra annum causam suam purgare contempserint, nulla eorum uox postea penitus audiatur.



XXXI. Quod non debeant officia ecclesiastica pecuniis obtiner.

In Canonibus Apostolorum, tit. 30. Si quis episcopus, aut presbyter, aut diaconus, per pecunias obtinuerit [b 1Kb] dignitatem, deiiciatur, et ipse et ordinator eius, et a communione modis omnibus abscindatur, sicut Simon Magus a Petro.

Concil. Chalcedon., tit. 2. Si quis episcopus per pecuniam fecerit ordinationem, et sub pretio redegerit gratiam, que non potest uendi, ordinaueritque  per pecunias episcopum, aut presbyterum, aut diaconum, uel quemlibet ex his qui connumerantur in clero, aut promouerit per pecuniam dispensatorem, aut defensorem, uel quemquam qui subiectus est regule, pro suo turpissimi lucri commodo, is cui hoc attentanti probatum fuerit proprii gradus periculo subiacebit; et qui ordinatus est, nichil ex hac ordinatione, uel promotione que est per negotiationem facta, proficiat; sed sit alienus a dignitate, uel sollicitudine quam pecuniis quesiuit. Si quis uero mediator tam turpibus et nefandis  datis, uel acceptis exstiterit, si quidem clericus fuerit, proprio gradu decidat: si uero laicus, aut monachus, anathematizetur.

Ex decretis pape Gelasii, tit. 24. De monachis laicisque in prima copiosius preceptionis huius parte digesta sunt, que uel quatenus pro rerum temporumque necessitate concessa sunt, quemadmodum ubi nullius facti necessitas interesse probatur, non nisi uetus institutio debeat custodiri. Quos uero constiterit indignos meritis sacram mercatos esse pretio dignitatem, conuictos oportet arceri, non sine periculo facinus tale patrantes, quia dantem pariter accipientemque damnatio Simonis, quam sacra lectio testatur, inuoluit.



XXXII. Ut Ecclesia seculari potentia minime peruadatur.


In Canonibus Apostolorum, tit. 31. Si quis episcopus secularibus potestatibus usus Ecclesiam per ipsas obtineat, deponatur, et segregentur omnes qui illi communicant.



XXXIII. De presbyteris qui, contemptis episcopis suis, seorsum conuentus congregare tentauerint

In Canonibus Apostolorum, tit. 32. Si quis presbyter contemnens episcopum suum seorsum [c 1Kb] conuentum collegerit, et altare aliud erexerit, nichil habens quod reprehendat episcopum in causa pietatis, et iustitie, deponatur, quasi principatus amator existens; est enim tyrannus, et ceteri clerici quicunque tali consentiunt deponantur; laici uero segregentur. Hec autem post unam, et secundam,  et tertiam, episcopi obsecrationem fieri conueniat.

Concil. Antiocheno, tit. 5. Si quis presbyter, aut diaconus, episcopum proprium contemnens, se ab Ecclesia sequestrauerit, et seorsum colligens altaro constituerit, et commonenti episcopo non acquieuerit, nec consentire, uel obedire uoluerit, semel et iterum conuocati, hic damnetur omnimodo, nec ultra remedium consequatur, quia suam recipere non potest dignitatem: quod si Ecclesiam conturbare, et sollicitare persistat, tanquam seditiosus per potestates exteras opprimatur.

Concil. Carthag., tit. 10 et 11. Alipius episcopus legatus prouincie Numidie dixit: Nec illud pretermittendum est, ut si quis forte presbyter ab episcopo suo correptus, tumore uel superbia inflatus,  putauerit separatim sacrificia Deo offerenda, uel aliud erigendum altare contra ecclesiasticam fidem disciplinamque crediderit, non exeat impunitus. ualentinus prime sedis prouincie Numidie dixit: Necessario discipline ecclesiastice fidei congrua sunt, que frater noster Alipius prosecutus est. Proinde quid uideatur uestre dilectioni dicite. Ab uniuersis episcopis dictum est: Si quis presbyter a preposito suo correptus fuerit, debet utique apud uicinos episcopos conqueri, ut ab ipsis eius causa possit audiri, ac per ipsos suo episcopo reconciliari; quod  nisi fecerit, seu superbia, quod absit, inflatus secernendum se ab episcopi sui communione du erit, ac separatim cum aliquibus schisma faciens sacrificium Deo obtulerit, anathema habeatur, et locum amittat; ac si querimoniam iustam aduersus episcopum non habuerit inquirendum erit.



XXXIu. Quod clerici damnati non debeant ab aliis recipi.

In Canonibus Apostolorum, tit. 33. Si quis presbyter aut diaconus ab episcopo suo segregetur, hunc non licere ab alio recipi, sed ab ipso qui eum sequestrauerat, nisi forte obierit episcopus ipse qui eum segregasse cognoscitur.

Concil. Sardicensi, tit. 18. Ianuarius episcopus dixit: Illud quoque statuat sanctitas uestra, ut nulli  episcopo liceat alterius episcopi ciuitatis ministrum ecclesiasticum sollicitare, et in suis parochiis ordinare. Uniuersi dixerunt: Placet, quia ex his contentionibus solet nasci discordia; et ideo prohibet omnium sententia, ne quis hoc facere audeat.

Concil. Sard., tit. 19. Osius episcopus dixit: Et hoc uniuersi constituimus, ut quicunque ex alia parochia uoluerit alienum ministrum sine consensu episcopi ipsius et uoluntate ordinare, non sit rata ordinatio eius: quicunque autem hoc usurpauerit, a fratribus et cepiscopis nostris et admoneri debet et corrigi.



XXXu. Ut nullus episcopus, presbyter, aut diaconus, sine commendatitiis suscipiatur epistolis.

In Canonibus Apostolorum, tit. 34. Nullus episcoporum,  peregrinorum, aut presbyterorum, aut diaconorum, sine commendatitiis suscipiatur epistolis. Et cum scripta detulerint, discutiantur attentius, et ita suscipiantur, si predicatores pietatis exstiterint minus, nec que sunt necessaria subministrentur eis, et ad communionem nullatenus admittantur, quia per subreptionem multa preueniunt.

Conc. Laodic., tit. 41. Quod non oporteat sacerdotem, uel clericum, sine litteris proficisci canonicis.

Concil. Chalcedon., tit. 11. Omnes pauperes et indigentes auxilio, cum proficiscuntur, sub probatione epistolis uel ecclesiasticis pacificis tantummodo commendari decreuimus; et non commendatitiis  litteris, propter quod commendatitias litteras [a 1Kb] honoratis tantummodo prestari personis conueniat.



XXXuI. De primatu episcoporum.

In Canonibus Apostolorum, tit. 35. Episcopos gentium singularum scire conueniat quis inter eos primus habetur, quem uelut caput existiment, et nichil amplius preter eius conscientiam gerant, quam illa sola singuli, que parochie proprie et uillis que sub ea sunt competunt; sed nec ille preter omnium conscientiam faciat aliquid; sic enim unanimitas erit, et glorificabitur Deus per Iesum Christum in Spiritu sancto.

 Concil. Antioch., tit. 9. Per singulas regiones episcopos conuenit nosse metropolitanum episcopum sollicitudinem totius prouincie gerere: propter quod et ad metropolim omnes undique, qui negotia uidentur habere, concurrant. Unde placuit eum, et honore precellere, et nichil amplius preter eum ceteros episcopos agere secundum antiquam a Patribus nostris regulam constitutam, nisi ea tantum que ad suam diecesim pertinent, possessionesque subiectas: unusquisque enim episcopus habeat sue parochie potestatem, ut regat iuxta reuerentiam singulis competentem, et prouidentiam gerat omnis possessionis, que sub eius est potestate; ita ut presbyteros et diaconos ordinet, et singula suo iudicio comprehendat: amplius autem nichil agere  tentet, preter antistitem metropolitanum, nec metropolitanus sine ceterorum gerat consilio sacerdotum.



De priuilegiis que quibusdam ciuitatibus competunt.

Concil. Niceno, tit. 6. Antiqua consuetudo seruetur per Aegyptum, Libyam, et Pentapolim, ita ut Alexandrinus episcopus horum omnium habeat potestatem, quia et urbis Romane episcopo parilis mos est: similiter autem et apud Antiochiam, ceterasque prouincias suis priuilegia seruentur ecclesiis. Illud autem generaliter clarum est, quod si quis preter sententiam metropolitani factus fuerit episcopus, hunc magna synodus definiuit episcopum esse non oportere; sin autem communi cunctorum decreto rationabili, et secundum regulam ecclesiasticam  comprobato, duo aut tres propter contentiones proprias contradicunt, obtineat sententia plurimorum.

Ex decretis pape Innocentii, tit. 9. Primum ut extra conscientiam metropolitani episcopi nullus audeat ordinare: integrum enim iudicium est, quod plurimorum sententiis confirmatur; nec unus episcopus ordinare presumat, ne furtiuum beneficium prestitum uideatur: hoc enim a synodo Nicena constitutum est, atque definitum.



XXXuII. Quod non liceat episcopo in aliena prouincia clericos ordinare.

In Canonibus Apostolorum, tit. 36. Episcopum non audere extra terminos proprios ordinationes facere in ciuitatibus, aut uillis, que illi nullo iure  subiecte sunt. Si uero conuictus fuerit hoc fecisse preter eorum conscientiam qui ciuitates ipsas et uillas detinent, et ipse deponatur, et qui ab illo sunt ordinati.

Concil. Antioch., tit. 13 et 22. Nullus episcopus ex alia prouincia audeat ad aliam transgredi, et ad promotionem ministerii aliquos in ecclesiis ordinare, licet consensum uideantur prebere nonnulli, nisi litteris tam metropolitani, quam ceterorum qui cum eo sunt episcoporum, rogatus adueniet, et sic ad actionem ordinationis accedat. Si uero nullo [b 1Kb] rogante inordinato more deproperet super aliquibus ordinationibus et ecclesiasticis negotiis ad eum  non pertinentibus componendis; irrita quidem que ab eo geruntur existant, ipse uero in ompositi motus sui et irrationabilis audacie subeat ultionem, ex hoc iam damnatus a sancto concilio.

Item Concil. suprascripti, tit. 22. Episcopus alienam ciuitatem que non est illi subiecta non adeat, nec ad possessionem accedat, que ad eum non pertinet, super ordinatione cuiusquam, nec constituat presbyteros aut diaconos alteri subiectos episcopo, nisi forte cum consilio et uoluntate regionis episcopi. Si quis autem tale aliquid facere tentauerit, irrita sit eius ordinatio, et ipse cerceatur a synodo: nam si ordinare non poterit, nullatenus iudicabit.



XXXuIII. De ordinatis nec receptis.

In Canonibus Apostolorum, tit. 37. Si quis episcopus  non susceperit officium et curam populi sibi commissam, hic communione priuetur, quoadusque consentiat obedientiam commodans. Similiter autem presbyter et diaconus. Si uero perrexit, nec receptus fuerit, non pro sua sententia, sed pro malitia populi, ipse quidem maneat episcopus, clerici uero ciuitatis communione priuentur, eo quod eruditores inobedientis populi non fuerunt.

Concil. Ancyr., tit. 17. Si qui episcopi ordinati sunt, nec recepti ab illa parochia in qua fuerunt denominati, uoluerintque alias occupare parochias, et uim presulibus earum inferre, seditiones aduersus eos excitando, hoc abiici placuit. Quod si uoluerint in presbyterii ordine ubi prius fuerant ut presbyteri  residere, non abiiciantur propria dignitate: si autem seditiones commouent, ibidem episcopis constitutis presbyterii quoque honor talibus auferatur, fiantque damnatione notabiles.

Concil. Antiochensi, tit. 18. Si quis episcopus ordinatus, ad parochiam minime cui est electus accesserit, non suo uitio, sed quod eum aut populus uitet, aut propter aliam causam, non tamen eius uitio perpetratam, hic et honoris sit et ministerii particeps, dummodo nichil molestus Ecclesie rebus existat ubi ministrare cognoscitur: quem etiam conseruare conueniet quidquid synodus perfecta prouincie quod uisum fuerit iudicando decreuerit.



XXXIX. Ut bis in anno concilia celebrentur.

In Canonibus Apostolorum, tit. 38. Bis in anno  episcoporum concilia celebrentur, ut inter se inuicem dogmata pietatis explorent, et emergentes ecclesiasticas contentiones amoueant: semel quidem quarta septimana Pentecostes; secundo uero duodecimo die mensis Hyperberethei, id est, iuxta Romanos [a 1Kb] tertio Idus Octobris.

Concil. Niceno, tit. 5. Bene placuit annis singulis per unamquamque prouinciam bis in anno concilia celebrari, ut communiter omnibus simul episcopis congregatis prouincie discutiantur huiusmodi questiones, et sic qui suo peccauerunt euidenter episcopo, excommunicati rationabiliter ab omnibus estimentur,  usquequo uel in communi, uel episcopo placeat humaniorem pro talibus ferre sententiam. Concilia uero celebrentur, unum quidem ante quadragesimam Pasche, ut omni dissensione sublata munus offeratur Deo [b 1Kb] purissime; secundum uero circa tempus autumni.

Concil. Antiocheno, tit. 20. Propter ecclesiasticas utilitates et absolutiones earum rerum que dubitationem controuersiamque recipiunt, optime placuit ut per singulas quasque prouincias bis in anno episcoporum concilia celebrentur, semel quidem post tertiam septimanam festi Paschalis, ita ut quarta septimana Pentecostes conueniat synodus, metropolitano prouinciales episcopos admonente, secunda uero synodus fiat Idibus Octobris,  id est, quinto decimo die mensis Octobris, quem Hyperberetheum Greci cognominant. In ipsis autem conciliis adsint presbyteri et diaconi, et omnes qui se lesos existimant, et [c 1Kb] synodo experiantur; nullis uero liceat apud se celebrare concilia, preter eos quibus [d 1Kb] metropolitana iura uidentur esse commissa.

Concil. Chalcedonens., tit. 19. Peruenit ad aures nostras quod in prouinciis statuta episcoporum concilia minime celebrentur, et ex hoc plurima negligantur ecclesiasticarum causarum, que correctione indigeant. Decreuit itaque sancta synodus, secundum canonem Patrum, bis in anno episcopos in idipsum, in unaquaque prouincia, conuenire, quo metropolitanus antistes probauerit, et corrigere singula,  si qua fortassis emerserint. Quicunque uero non aduenerint episcopi, resident autem in suis ciuitatibus, et hoc dum in sua incolumitate consistunt, omnique inexcusabili et necessaria occupatione probantur liberi, fraterno corripiantur affectu.

Ex decret. pape Leon., tit. 37. De conciliis autem episcopalibus non aliud indicimus, quam sancti Patres salubriter ordinauerunt, ut scilicet bini conuentus per annos singulos, habeantur, in quibus de omnibus querelis que inter diuersos Ecclesie ordines nasci assolent iudicetur, ac si forte inter ipsos qui presunt de maioribus, quod absit, peccatis causa nascitur, que prouinciali nequeat examine definiri, fraternitatem tuam de totius negotii qualitate metropolitanus curabit instruere,  ut si coram positis partibus, nec tuo res fuerit sopita iudicio, ad nostram cognitionem, quidquid illud est, transferatur. Item alibi, titul. 41.



Ut non amplius a statuto concilii tempore quam dies quindecim remorentur episcopi.

Et si inter eos de negotio fuerit oborta contentio, cuncta Romano pontifici sub gestorum insinuatione pandantur, ut ab eo quod Deo placuerit ordinetur.



XL. Ut curam rerum ecclesiasticarum tantum episcopus habeat.

In Canonibus Apostolorum, tit. 39. Omnium negotiorum  ecclesiasticorum curam episcopus habeat, et ea, uelut Deo contemplante, dispenset, nec ei liceat ex his aliquid omnino contingere, aut parentibus propriis que Dei sunt condonare: quod si pauperes sunt, tanquam pauperibus subministret, nec eorum occasione ecclesie negotia depredentur.

Concil. Antioch., tit. 24. Que sunt ecclesie sub omni sollicitudine, et conscientia bona et fide que in Deum est, qui cuncta considerat iudicatque, seruentur; que etiam dispensanda sunt iudicio, et potestate pontificis, cui commissus est populus, et anime que intra ecclesiam congregantur. Manifesta uero sint que pertinere uidentur ecclesie, cum notitia presbyterorum et diaconorum qui circa ipsam sunt, ita ut agnoscant, nec ignorent  que sunt ecclesie propria, nec eos aliquid lateat. Ut si contigerit episcopum migrare de seculo certis existentibus rebus que sunt ecclesie, nec ipse collapse depereant, nec que propria probantur episcopi sub occasione rerum peruadantur ecclesie. Iustum namque et acceptum est coram Deo et hominibus, ut sua episcopus quibus uoluerit derelinquat, et que ecclesie sunt eidem conseruentur ecclesie, ut nec ecclesia aliquid patiatur incommodi, nec episcopus sub occasione proscribatur ecclesie, et in causas incidant qui ad eum pertinent, et ipse post obitum maledictionibus ingrauetur.



XLI. De dignitate pontificis, et quod rerum suarum habeat potestatem.

 In Canonibus Apostolorum, tit. 40. Presbyteri uel diaconi preter episcopum nichil agere pertentent; nam Domini populus ipsi commissus est, et pro animabus eorum hic redditurus est rationem. Sint autem manifeste res proprie episcopi, si tamen habeat proprias, et manifeste dominice, ut potestatem habeat de propriis moriens episcopus, sicut uoluerit, et quibus uoluerit, derelinquere, nec sub occasione ecclesiasticarum rerum, que episcopi esse probantur intercidant; fortassis enim aut uxorem habet, aut filios, aut propinquos, aut seruos. Et iustum est hoc apud Deum et homines, ut nec ecclesia detrimentum patiatur ignoratione rerum pontificis, nec episcopus, uel eius propinqui, sub obtentu ecclesie proscribantur, et in causas incidant qui ad eum pertinent,  morsque eius iniuriis male fame subiaceat.



XLII. Quod episcopus ecclesiasticarum rerum, pro dispensatione pauperum, habeat potestatem.

In Canonibus Apostolorum, tit. 41. Precipimus ut in potestate sua episcopus ecclesie res habeat; si enim anime hominum pretiose illis sunt credite, multo magis oportet eum curam pecuniarum gerere; ita ut potestate eius indigentibus omnia dispensentur per presbyteros et diaconos, et cum timore omnique sollicitudine ministrentur. Ex his autem qui indiget ad suas necessitates, et ad peregrinorum fratrum usus ipse percipiat, ut nichil eis possit omnino  deesse: lex enim Dei precipit ut qui altari deseruiunt de altari pascantur, quia nec miles stipendiis propriis contra hostes arma sustulit.

Concil. Antioch., tit. 25. Episcopus ecclesiasticarum rerum habeat potestatem ad dispensandum erga omnes qui indigent cum summa reuerentia et timore Dei: participet autem et ipse quibus indiget, si tamen indiget, tam suis quam fratrum qui ab eo suscipiuntur necessariis usibus profuturis; ita ut in nullo, qualibet occasione, fraudentur, iuxta sanctum Apostolum sic dicentem: Habentes uictum et tegumentum, his contenti sumus. Quod si contentus istis minime fuerit, conuertat autem res ecclesie in suos usus domesticos, et eius commoda, uel agrorum fructus, non cum presbyterorum conscientia  diaconorumque, pertractet, sed horum potestatem domesticis suis, aut propinquis, aut fratribus filiisque, committat, ut per huiusmodi personas occulte cetere ledantur ecclesie, synodo prouincie penas iste persoluat. Si autem et aliter accusetur episcopus, aut presbyteri qui cum ipso sunt, quod ea que pertinent ad ecclesiam, uel ex agris, uel ex alia qualibet ecclesiastica facultate sibimet usurpent, ita ut ex hoc affligantur quidem pauperes, criminationi uero et blasphemiis tam sermo predicationis quam hi qui dispensant taliter exponantur, et hos oportet corrigi, sancta synodo id quod condecet approbante.



Ut quatuor tam de reditibus quam de oblationibus fidelium fiant portiones, et una sit episcopi, alia clericorum, tertia pauperum, quarta uero fabricarum ecclesiasticarum.


Ex decret. pape Gelas., tit. 27. Quatuor autem tam de reditu quam de oblatione fidelium, prout cuiuslibet ecclesie facultas admittit , conuenit fieri portiones, quarum sit una pontificis, altera clericorum, pauperum tertia, quarta fabricis applicanda [a 1Kb] . De quibus sicut sacerdotis intererit integram ministris ecclesie memoratam dependere quantitatem, sic clerus ultra delegatam sibi summam nichil insolenter nouerit expetendum. Ea uero que ecclesiasticis edificiis attributa sunt, huic operi ueraciter prerogata, locorum doceat instauratio manifesta sanctorum, quia nefas est si, sacris edibus destitutis, in lucrum suum  presul impendia his designata conuertat: ipsam nichilominus ascriptam pauperibus portionem, quamuis diuinis rationibus se dispensasse monstraturus esse uideatur, tamen iuxta quod scriptum est, ut uideant opera uestra bona, et glorificent Patrem uestrum, qui est in celis , oportet etiam presenti testificatione predicari, et bone fame preconiis non taceri.



XLIII. Quod episcopus, presbyter, et diaconus, aleator et ebriosus esse non debeat. Similiter et clerici et laici, si permanserint in alea, communione priuentur.

In Canonibus Apostolorum, tit. 42 et 43. Episcopus,  presbyter, aut diaconus, alee atque ebrietati deseruiens, aut desinat, aut certe damnetur. Subdiaconus, aut lector, aut cantor, similia faciens, aut desinat, aut communione priuetur: similiter etiam laicus.



XLIu. Quod episcopus, presbyter, aut diaconus, non debeat usuras accipere.

In Canonibus Apostolorum, tit. 44. Episcopus, aut presbyter, aut diaconus, usuras a debitoribus exigens, aut desinat, aut certe damnetur.

Concil. Niceno, tit. 17. Quoniam multi sub regula constituti auaritiam, et turpia lucra sectantur, oblitique diuine Scripture dicentis: Qui pecuniam suam non dedit ad usuram , mutuum dantes centesimas exigunt, iuste censuit sancta et magna synodus ut si quis inuentus fuerit post hanc  definitionem usuras accipiens, aut ex adinuentione aliqua, uel quolibet modo negotium transigens, aut hemiolia, id est, sescupla exigens, uel aliquid tale prorsus excogitans turpis lucri gratia, deiiciatur a clero, et alienus existat a regula.

Conc. Laodicensi, tit. 5. Quod non oporteat sacerdotes et clericos fenerantes usuras, uel que dicuntur sescupla, id est, summam capitis et dimidium summe percipere.

Ex decretis pape Leonis, tit. 3 et 4. Nec hoc quoque pretereundum esse duximus, quosdam lucri turpis cupiditate captos usurariam exercere pecuniam, et fenore uelle ditescere: quod non dicam in eos qui sunt in clericali officio constituti, sed et in laicos cadere, qui Christianos se dici cupiunt, condolemus,  quod uindicari acrius in eos qui fuerunt confutati, decernimus, ut omnis peccandi opportunitas adimatur. Illud etiam duximus premonendum, ut sicut non suo, ita non alieno nomine, aliquis clericorum exercere fenus attentet; indecens enim est crimen suum commodis alienis impendere. Fenus autem hoc solum aspicere et exercere debemus, ut quod hic misericorditer tribuimus, ab eo Domino qui multipliciter et in perpetuum mansura retribuet recipere ualeamus.

Ex decretis pape Gelasii, tit. 15. Consequens fuit ut illa quoque que de Piceni partibus nuper ad nos missa relatio nuntiauit, non pretereunda putaremus; id est plurimos clericorum negotiationibus inhonestis et lucris turpibus imminere, nullo pudore cernentes  euangelicam lectionem, quia ipse Dominus negotiatores e templo uerberatos flagellis asseritur expulisse. Nec Apostoli uerba recolentes, quibus ait: Nemo militans Deo obligat se negotiis secularibus . Psalmistam quoque Dauid surda dissimulantes aure cantantem: Quoniam non cognoui negotiationes, introibo in potentias Domini : proinde huiusmodi, aut ab indignis posthac questibus nouerint abstinendum, et ab omnibus quibuslibet negotiationis ingeniis cupiditateque cessandum, aut in quocunque gradu sint positi, mox a clericalibus officiis abstinere cogantur, quoniam domus Dei domus orationis, et esse debet et dici, ne officina negotiationis et spelunca potius sit latronum.



XLu. Quod non debeat episcopus, presbyter, presbyter, aut diaconus, cum hereticis orare.


In Canonibus Apostolorum, titul. 45. Episcopus, presbyter, et diaconus, qui cum hereticis orauerit, tantummodo communione priuetur. Si uero tanquam clericos hortatus eos fuerit agere, uel orare, damnetur.



XLuI. Quod non liceat catholicis ad hereticorum speluncas causa orationis accedere.

Concil. Laodicensi, tit. 9. Quod non permittantur ecclesiastici ad hereticorum cemeteria, uel ad ea que ab eis appellantur martyria, orationis causa, uel sanitatis, accedere, sed huiusmodi, si fideles fuerint, certo tempore communione priuari; penitentes autem et confitentes se deliquisse conuenit suscipi.



XLuII. Quod non oporteat catholicos cum hereticis nuptiarum federa copulare.


Concil. Laodicen., tit. 10 et 31. Quod non oporteat indifferenter ecclesiasticos federe nuptiarum hereticis suos filios filiasque coniungere.

Item quod non oporteat cum hereticis uniuersis nuptiarum federa celebrare, nec eis filios dare, uel filias, sed magis accipere, si tamen Christianos se fieri promittant.

Concil. Chalcedon., tit. 14. Quoniam in quibusdam prouinciis concessum est lectoribus et psalmistis uxores ducere, statuit sancta synodus non licere cuiquam ex his accipere secte alterius uxorem. Qui uero ex huiusmodi coniugio iam filios susceperunt, si quidem preuenti sunt, ut ex se genitos apud  hereticos baptizarent, offerre eos Ecclesie catholice communioni conuenit, non baptizatos autem non posse apud hereticos ulterius baptizari. Sed neque copulari debet nuptura heretico, Iudeo, uel pagano, nisi forte promittat ad orthodoxam fidem se personam orthodoxe copulandam transferre. Si quis autem hanc definitionem sancte synodi transgressus fuerit, correptioni canonice subiacebit.

Concil. Carthag., titul. 21. Item placuit ut filii clericorum gentilibus uel hereticis in matrimonio non iungantur.



XLuIII. Quod non oporteat ab hereticis eulogias accipere.

Concil. Laodicensi., tit. 32. Quod non oporteat  ab hereticis eulogias accipere, que sunt maledictiones potius quam benedictiones.



XLIX. Quod non debeant hereticorum baptismata comprobari.

In Canonibus Apostolorum, tit. 46. Episcopum aut presbyterum hereticorum suscipientem baptisma damnari precipimus. Que enim conuentio Christi ad Belial, uel que pars fideli cum infidele?



L. Quod Ecclesie baptismate baptizatus denuo baptizari non debeat, et non ita baptizatus debeat baptizari.

In Canonibus Apostolorum, tit. 47. Episcopus, aut presbyter, si eum qui secundum ueritatem habuerit baptismum denuo baptizauerit, aut pollutum  ab impiis, [a 1Kb] et non recte baptizatum, non baptizauerit, deponatur, tanquam deridens crucem et mortem Domini, nec sacerdotes a falsis sacerdotibus iure discernens.



LI. Quod in nomine Trinitatis debeat baptizari.

In Canonibus Apostolorum, tit. 49. Si quis episcopus, aut presbyter, iuxta preceptum Domini, non baptizauerit in nomine Patris, et Filii, et Spiritus sancti, sed in tribus sine initio principiis, aut in tribus filiis, aut in tribus paracletis, abiiciatur.



LII. Quod non debeat una mersio in baptismate, quasi in morte Domini, prouenire.

In Canonibus Apostolorum, tit. 50. Si quis episcopus, aut presbyter, non trinam mersionem unius  mysterii celebret, sed semel mergat in baptismate, quod dari uidetur in Domini morte, deponatur: non enim dixit nobis Dominus: In morte mea baptizate, sed: Euntes docete omnes gentes, baptizantes eos in nomine Patris, et Filii, et Spiritus sancti.



LIII. De Arianis non rebaptizandis.

Et decretis pape Siricii, titul. 1. Prima itaque pagine tue fronte signasti baptizatos ab impiis Arianis plurimos ad fidem catholicam festinare, et quosdam de fratribus nostris eosdem denuo baptizare uelle, quod non licet, cum hoc fieri et Apostolus uetet, et canones contradicant, et post cassatum Ariminense concilium missa ad prouincias  a uenerande memorie predecessore meo Liberio generalia decreta prohibeant; quos nos cum Nouatianis, aliisque hereticis, sicut est in synodo constitutum, per inuocationem solam septiformis Spiritus, episcopalis manus impositione catholicorum conuentui sociamus: quod etiam totus Oriens Occidensque custodit, a quo tramite uos quoque posthac minime conuenit deuiare, si non uultis a nostro collegio synodali sententia separari.

Ex decr. pape Innoc., tit. 47. Arianos preterea ceterasque eiusdem modi pestes, quia eorum laicos conuersos ad Dominum sub imagine penitentie, ac sancti Spiritus sanctificatione, per manus impositionem suscipimus, non uidetur clericos eorum cum sacerdotii, aut ministerii cuiuspiam, suscipere  dignitate, quoniam quibus solum baptisma ratum esse permittimus, quod utique in nomine Patris, et Filii, et Spiritus sancti perficitur, non sanctum Spiritum eos habere ex illo baptismate aliisque mysteriis arbitramur, quoniam cum a catholica fide eorum auctores desciscerent perfectionem Spiritus, quam acceperant, amiserunt, nec dare eius plenitudinem possunt, que maxime in ordinationibus operatur, quam per impietatis sue perfidiam potius quam fidem dixerim perdiderunt. Qui enim fieri potest ut eorum profanos sacerdotes dignos Christi honoribus arbitremur, quorum laicos imperfectos, ut dixi, ad sancti Spiritus percipiendam  gratiam, cum penitentie imagine recipiamus? Grauitas itaque tua hec ad notitiam cepiscoporum, uel per synodum, si potest, uel per harum recitationem faciat peruenire, ut que ipse tam necessario percontatus es, et nos elimate respondimus, communi omnium consensu studioque seruentur.



LIu. De his qui dicuntur Cathari, id est, mundi.

Concil. Niceno, tit. 8. De his qui se cognominant Catharos, id est, mundos, si aliquando uenerint ad Ecclesiam catholicam, placuit sancto et magno concilio ut, impositionem manus accipientes, sic in clero permaneant. Hec autem pre omnibus eos scriptis conuenit profiteri quod catholice et apostolice Ecclesie dogmata suscipiant et sequantur, id est, et bigamis se communicare, et his qui  in persecutione prolapsi sunt, erga quos et spatia constituta sunt, et tempora definita, ut ita Ecclesie catholice et apostolice placita sequantur in omnibus. Ubicunque uero, siue in ciuitatibus ipsi soli reperti fuerint ordinati, qui inueniuntur in clero, in eodem habitu perseuerent: ubi autem catholice Ecclesie episcopo, uel presbytero, constituto quidam ex illis adueniunt, certum est quod episcopus ecclesie habebit episcopi dignitatem. Is autem qui nominatur apud eos episcopus, honorem presbyterii possidebit, nisi forte placuerit episcopo nominis eum honore censeri. Si uero hoc ei minime placuerit, prouidebit ei, aut chorepiscopatus, aut presbyterii, locum, ut in clero prorsus  esse uideatur, nec in una ciuitate duo episcopi probentur existere.



Lu. De his qui a Paulo Samosateno ad Ecclesiam ueniunt.

Concil. Niceno, tit. 19. De Paulianistis ad Ecclesiam catholicam confugientibus definitio prolata est, ut baptizentur omnimodis. Si qui autem de his preterito tempore in clero fuerint, si quidem immaculati, et irreprehensibiles apparuerint, baptizati ordinentur ab episcopo Ecclesie catholice: quod si discussio incongruos inuenerit, abiici tales conueniet. Similiter autem et de diaconissis, et omnino de his qui sub regula uersantur, hec forma seruabitur. Meminimus autem de diaconissis que in eodem habitu esse probantur, quod non habeant  manus impositionem, et ideo modis omnibus eas inter laicos deputari.



LuI. De aliis hereticis qui ad Ecclesiam ueniunt.

Concil. Laodicensi, tit. 7. De his qui ab hereticis conuertuntur, id est, Nouatianis, aut Photinianis, aut Tessarescedecatitis, siue baptizati sint illi, seu catechumeni, non ante suscipiantur quam omnes hereses anathematizent, et precipue illam qua detinebantur; et tunc demum ii qui apud eos dicebantur fideles, nostre doceantur fidei symbolum, et uncti sancto chrismate, sic mysteriis communicent sacrosanctis.



LuII. De his qui ueniunt ab heresi Cataphrygarum


Concil. Laodicensi., tit. 8. De his qui conuertuntur ab heresi que dicitur Cataphrygarum, etsi in clero qui apud eos esse creditur fuerint, etsi maxime nominentur, hos sub omni diligentia ab episcopis Ecclesie uel presbyteris instrui et baptizari conueniet.



LuIII. De his qui ueniant a Nouatianis, et Montensibus.

Ex decretis pape Innocentii, tit. 15. Ut uenientes a Nouatianis, uel Montensibus, per manus tantum impositionem suscipiantur, quia quamuis ab hereticis, tamen in Christi nomine baptizati sunt, preter eos qui forte a nobis ad illos transeuntes: rebaptizati sunt; si resipiscentes, et ruinas suas cogitantes, redire maluerint, sub longa penitentie satisfactione admittendi  sunt.



LIX. De Bonosiacis hereticis, quod Iudeis sunt comparandi, et de suscipiendis clericis, quos idem Bonosus antequam damnaretur ordinauit.

Ex decretis pape Innocentii, tit. 49. Innocentius Laurentio episcopo Seniensi. Diu mirati sumus dilectionis tue litteris lectis hereticos Photini uenena sectantes in territorio dilectionis tue non solum esse, sed et publice sibi conuenticula, in aliquorum possessionibus preparere, cum de toto pene orbe nusquam tam multi quam ad uos delegerint habitare. Quorum doctrine nefarie auctor Marcus dudum de urbe pulsus temeritatis tante est ductus audacia, ut primum sibi inter eos  uindicet locum. Sed ne ulterius debacchandi habeant facultatem, et animas simplicium ac rusticorum secum in gehennam cui destinati sunt trahant, actum est aduersus eos a defensoribus Ecclesie nostre; quod eos possint expellere, ut qui Christum Deum ex Patris substantia ante secula negant genitum, ii cum Iudeis qui eius deitatem negauerunt, et nunc usque negant, participium habent damnationis. Tuum est, frater carissime, que precepta sunt non segnius agere, ne plebem tibi commissam dissimulatione perdas, et incipias Deo de perditis reddere rationem.

Ex decretis pape Innocenti, tit. 50. Item Innocentius Martiano episcopo Narsitano. Superiori tempore, si tamen recte recordor, memini, tam ad dilectionem tuam quam ad fratres et cepiscopos  nostros Rufum, Eusebium, et ceteros eiusdem modi litteras de clericis Narsensibus transmisisse, his uidelicet qui se ante damnationem Bonosi assererent ad eodem tam presbyteros quam diaconos ordinatos, ut si relicto atque damnato eius errore uellent Ecclesie copulari, libenter reciperentur, ne forte qui essent digni recuperande salutis in eodem deperirent. uerum nunc in Rauennati urbe mihi constituto, propter Romani populi necessitates creberrimas, Germanus qui se asserit esse presbyterum, atque Lupentius qui se diaconum dicit, multorum talium quasi legatione suscepta, prece fusa, dolores proprios exprimere gestiuerunt, asserentes siquidem ecclesias in dilectionis tue constitutas parochiis retinere,  sed tuam communionem non potuisse mereri, ea uidelicet ratione qua Rusticus quidam nomine iterata ordinatione presbyterium suscepisset. Et non leui impedimento fit, dum aut illi dolent huiusmodi hominem in ecclesia retineri, aut ille sic peccare debere in alios arbitretur, [F., quemadmodum] qui in se agnoscit esse peccatum. Et quamuis de eadem re plenius littere mee contineant, quas superius memoraui, tamen etiam nunc admonendam duximus fraternitatem tuam, ut si uere constat aliquos ante damnationem Bonosi ab eodem ordinatos, postea uoluisse, uel nunc uelle reuerti, eos recipiendos esse censemus, maxime cum memorati asserant se in tantum anteriori tempore ordinatos, ut sancte recordationis uirum Cornelium episcopum  Sirmiensis urbis, necnon et fratrem nostrum Nicetam, aliosque nonnullos fuisse presentes, cum honoribus, quos se habere commemorant, augerentur. Unde, frater carissime, si eorum assertio fidem recepit ueri, suscipiendos esse ambigere non debes, quos tandiu ecclesias sibi creditas passus es retinere.



LX. Quod non admittantur ad clerum ab hereticis ordinati.

Ex decretis pape Innocentii, titul. 53. uentum est ad tertiam questionem, que pro sui difficultate longiorem exigit disputationem, cum nos dicamus ab hereticis ordinatos uulneratum per illam manus impositionem habere caput. Ubi uulnus infixum est, medicina est adhibenda, qua possit recipere sanitatem:  que sanitas, post uulnus secuta, sine cicatrice esse non poterit: atque ubi penitentie remedium necessarium est, illic ordinationis honor locum habere non possit, nam si, ut legitur, quod tetigerit immundus immundum erit, quomodo ei tribuetur quod munditia ac puritas consueuit accipere? sed contra asseritur, eum qui honorem amisit, honorem dare non posse, nec illum aliquid accepisse, quia nichil in dante erat quod ille posset accipere, acquiescimus, et uerum est certe, quia quod non habuit dare non potuit. Damnationem utique quam habuit per prauam manus impositionem dedit, et qui particeps factus est damnationis, quomodo debeat honorem accipere, inuenire non possum. Sed dicitur uera ac iusta legitimi sacerdotis benedictio auferre  omne uitium quod a uitioso fuerat iniectum.

Ex decretis pape Innocentii, titul. 54. Ergo si ita est, applicentur ad ordinationem sacrilegi, adulteri, atque omnium criminum rei, quia per benedictionem ordinationis crimina, uel uitia, putant auferri. Nullus sit penitentie locus, quia id potest prestare ordinatio quod longa satisfactio prestare consueuit; sed nostre lex est Ecclesie uenientibus ab hereticis, qui tamen illic baptizati sunt, per manus impositionem laicam tantum tribuere communionem, nec ex his aliquem in clericatus honorem uel exiguum subrogare.

Ex de retis pape Innoc., tit. 55. At uero ii qui a Catholica ad heresim transierunt, quos non aliter  oportet, nisi per penitentiam suscipi, apud uos non solum penitentiam non agunt, uerum etiam honore cumulantur, sed Anysii quondam fratris nostri, aliorumque sacerdotum summa deliberatio hec fuit, ut quos Bonosus ordinauerat ne cum eodem remanerent, ac fieret non mediocre scandalum, ordinati reciperentur; uicimus, ut opinor, ambigua. Iam ergo quod pro remedio hac necessitate temporis statutum est, constat, primitus non fuisse, ac fuisse regulas ueteres quas ab apostolis aut apostolicis uiris traditas, Ecclesia Romana custodit, custodiendasque mandat his qui eam audire consueuerunt, sed necessitas temporis id fieri magnopere postulabat. Ergo quod necessitas pro remedio reperit, cessante necessitate debet utique cessare pariter quod urgebat, quia  alius est ordo legitimus, alia usurpatio, quam ad presens fieri tempus impellit. Sed canones apud Niceam constituti de Nouatianis fieri permiserunt: prius ille canon a Patribus institutus ponendus est, ut possimus aduertere, uel quid, uel qualiter ab eisdem sensum sit, uel preceptum. De his, inquit, qui nominant se ipsos Catharos, id est, mundos, et aliquando ueniunt ad catholicam Ecclesiam, placuit sancte magne synodo, ut accepta manus impositione sic maneant in clero. Possumus uero dicere de solis hoc Nouatianis esse preceptum, nec ad aliarum heresum clericos pertinere; nam si utique de omnibus ita definirent, addidissent a Nouatianis, aliisque hereticis reuertentes debere in suum ordinem recipi. Quod si ita esset, etiam illud maxime, quod de Paulianistis  dictum est, poterit confirmare, a quibus uenientes etiam baptizari precipiunt. Nunquidnam cum de Paulianistis iubent, omnes qui ab hereticis reuertuntur erunt hoc exemplo baptizandi? quod cum nullus audeat facere, de ipsis tantum esse preceptum ratio demonstrat. Denique baptizatos rite ab euangelista Philippo Petrus, et Ioannes sola manus impositione consummant, illos uero quos apostolus Paulus Ioannis baptismate baptizatos reperit, interrogauitque an Spiritum sanctum suscepissent, fatentibus se illud ne quidem nomen audisse, iussit eos baptizari. uidetis ergo rite baptizatos illo dono iterari non posse, et aliter sola aqua lotos baptizari, in nomine Patris, et Filii, et Spiritus sancti, necessarium peruideri. Ita et de Nouatianis tantum iussum  esse lucida manifestatione perlegitur, quod idcirco distinctum esse ipsis duabus heresibus ratio manifesta declarat, quia Paulianiste, in nomine Patris, et Filii, et Spiritus sancti, minime baptizant, nec apud istos de unitate potestatis diuine, hoc est, Patris, et Filii, et Spiritus sancti, questio aliquando commota est, et ideo de omnibus segregatis, hec sola lecta est, cui istud crederent concedendum, quia nichil in Patris, et Filii, et Spiritus sancti, sacramento peccarent. Si quis uero de Catholica ad heresim transiens, aut fidelis ad apostasiam reuertens et resipiscens redire uoluerit, nunquid eadem ratione poterit et clerum committi: quorum commissum non nisi longa penitentia poterit abolere; nec post penitentiam  clericum fieri ipsi canones sua auctoritate permittunt. Unde constat qui de Catholica ad Bonosum transierunt damnatum, atque se passi sunt uel cupierunt ab eodem ordinari, non oportuisse ordinationis ecclesiastice suscipere dignitatem, qui, commune omnium ecclesiarum iudicium deserentes, suam peculiariter in Bonoso uanitatem sequendam esse duxerunt. Sed multos constat uim passos, atque inuitos attractos, repugnantesque ab eodem ordinatos. Dicat mihi, uolo, quisquis hoc credit, si non post ordinationem Bonosi interfuit, cum conficeret sacramenta, si communioni eius non est participatus, si statim discedentibus de eius pessimo conciliabulo ad Ecclesiam rediit, iste talis potest habere colorem aliquem excusationis. Ceterum qui post annum aut mensem ad Ecclesiam redierunt,  intelligimus eos qui in Catholica nouerunt se propter uitia sua non posse suscipere ordinationem: idcirco ad illum perrexisse, quia passim sine ulla discussione ordinationes illicitas faciebat, credentes se posse per istam institutionem locum in catholica reperire, de quo ante desperauerant. Nunc illud quod superest interrogo, qui post mensem aut amplius rediit, cum se presbyterum a Bonoso confideret ordinatum, si non sacramenta confecit, si non populis distribuit, si non missas secundum consuetudinem compleuit, quid de his censeatis, queso, promatis apertius? Ad summam certe qui nichil a Bonoso acceperunt rei sunt usurpate dignitatis, qui conficiendorum sacramentorum sibi uindicauerunt aut non uindicauerunt auctoritatem, atque id se putauerunt  esse quod his nulla fuerat regulari ratione concessum.

Ex decretis pape Innocentii, titul. 56. Peruidet ergo dilectio uestra hactenus talia transisse, et aduertite quod ut dicitis necessitas imperauit, in pace iam ecclesias constitutas non posse presumere; sed, ut sepe accidit, quoties a populis aut a turba peccatur, quia in omnes propter multitudinem non potest uindicari, inultum soleat transire. Priora ergo dimittenda dico Dei iudicio, de reliquo maxima sollicitudine precauendum.

Eiusdem tit. 57. ueniam nunc ad maximum quasi quoddam thema Photinum, et quod mihi anxium est ac difficillimum, maiorum meorum reuoluam sententias. Fuerat de illo quoquo pacto, ut etiam ipsi  commeministis, aliquid utique grauius constitutum; uerum quoniam id per rumorem falsum, ut asseritis, subreptum huic sedi et elicitum per insidias demonstratis, quia res ad salutem rediit: ueniam nos hanc in tantum uobis annitentibus, post condemnationem, more apostolico subrogamus, tantisque uestris assertionibus, uobisque tam bonis, tam caris non dare consensum, omnibus duris rebus durius arbitramur. Pro uestra ergo approbatione, fratres karissimi, sententia ac postulatione episcopum Photinum habetote licitum ita constituere, ut deprecemini, et nostram in melius conuersam sententiam, labore uel testimonio uestro compotes uoti suscipite. Atque Eustathium a me sepissime comprobatum nolite exspectare,  ut diaconii gratia exspolietur: sollicitos enim uos pro salute libenter audio contra caput, etiam si faciendum est, non libenter admitto; cui manum porrigitis uobiscum porrigo, cui porrigo mecum porrigite; hec enim ad Corinthios apostolica est declarata benignitas, ut in uno spiritu ductam ac reductam sententiam boni semper indifferenter sequantur. Nam, fateor, hec me primum res bene habet erga Eustathium diaconum, quod nec contra fidem quidquam locutus sit, nec loquentem admiserit, nec ad mortem crimen aliquod commisisse, uel iactatum unquam, uel fictum [Forte add. de eo] recognouerim. Et qui in his saluus est, si quo pacto conuersationes amabiles non habet, habendus est ut minus pro tempore dilectus, non ut inimicus existimatus diabolo in perpetuum  mancipandus. Cognosco illum inter illas simultates ac turbines contra multorum studia, non dico qualia, diuersa sensisse, et cum hinc res calamitatesque ipse emendate sint, adhuc Dizoniani et Cyriaci subdiaconorum non potuisse apud uos emendationem reuiuiscere. Compescite, queso, ab illo predictisque, quorumcunque uidetis animos, ac non iustas emulationes, ut ipse apud nos integer, apud uos cum suis reparatus mereatur pacem, non fictam peruidens caritatem. Omnibus igitur uobis ac singulatim occurrat caritas, et uinculis que nullis modis a Christo soluuntur uobiscum pariter in perpetuum connexa letetur in Domino.



LXI. Quod omnis cuiuslibet ordinis clericus, qui Catholicam deserens heretice se communioni miscuerit, si ad Ecclesiam reuersus fuerit, in eo gradu quo fuerat sine promotione permaneat.


Ex decr. pape Leonis, tit. 14. Leo episcopus urbis Rome Ianuario episcopo Aquileiensi. Lectis fraternitatis tue litteris, uigorem fidei tue quem olim noueramus, agnouimus: congratulantes tibi quod ad custodiam gregis Christi pastoralem curam uigilanter exsequeris, ne lupi qui sub specie ouium subintrarunt bestiali seuitia simplices quosque dilacerent, et non solum ipsi nulla correptione proficiant, sed etiam ea que sunt sana corrumpant. Quod ne uiperea possit obtineri fallacia, dilectionem tuam duximus commonendam, insinuantes ad anime periculum pertinere, si quisquam de his qui a nobis in hereticorum atque schismaticorum sectam delapsus,  et se utcunque heretice communionis contagione macularit, resipiscens, in communione catholica, sine professione legitime satisfactionis habeatur. Saluberrimum enim et spiritalis medicine utilitate plenissimum est, ut siue presbyteri, siue diaconi, uel subdiaconi, aut cuiuslibet ordinationis clerici qui se correctos uideri uolunt, atque ad catholicam fidem, quam iam pridem amiserant, rursus redire ambiunt; prius errores suos, et ipsos auctores erroris damnati a se sine ambiguitate fateantur, ut sensibus prauis etiam peremptis nulla sperandi supersit occasio, nec ulla membrum talium possit societate uiolari, cum per omnia illis professio propria ceperit obuiare. Circa quos etiam illam canonum constitutionem  precipimus custodiri, ut in magno habeant beneficio, si, adempta sibi omni spe promotionis, in quo inueniuntur ordine stabilitate perpetua maneant, si tamen iterata tinctione non fuerint maculati. Non leuem apud Dominum noxam incurrit, qui de talibus ad sacros promouendos ordines iudicarit, quod si cum grandi examinatione promotio conceditur inculpatis, multo magis non debet licere suspectis. Proinde dilectio tua, cuius deuotione gaudemus, iungat curam suam dispositionibus nostris, et det operam ut circumspecte ac uelociter impleantur que ad totius Ecclesie incolumitatem laudabiliter suggesta sunt, et salubriter ordinata. Non autem dubitet dilectio tua, nos, si  neglecta fuerint que pro custodia canonum et pro fidei integritate  decernimus, uehementius commouendos, quia inferiorum ordinum culpe ad nullos magis referende sunt quam ad desides negligentesque rectores qui multam sepe nutriunt pestilentiam, dum necessariam dissimulant adhibere medicinam. Datum III Kalend. Ianuarii, Alipio et Ardabure consulibus.



LXII. De his quibus dubium est utrum baptismum perceperint, necesse est ut renascantur.

Ex decretis pape Leonis, tit. 28. Si nulla exstant indicia inter propinquos aut familiares, nulla inter clericos aut uicinos, quibus ii de quibus queritur baptizati fuisse doceantur, agendum est ut renascantur, ne manifeste pereant, in quibus quod non ostenditur gestum ratio non sinit ut uideatur iteratum. Qui autem possunt meminisse quod ad ecclesiam  ueniebant cum parentibus suis, possunt recordari an quod eorum parentibus dabatur acceperint. Sed si hoc etiam ab ipsa memoria alienum est, conferendum eis uidetur quod collatum esse nescitur, quia non temeritas interuenit presumptionis ubi est diligentia pietatis.

Concil. Carthag., tit. 39. Item placuit de infantibus, quoties non inueniuntur certissimi testes qui eos baptizatos esse sine dubitatione testentur, neque ipsi sunt per etatem de traditis sibi sacramentis idonei respondere, absque ullo scrupulo eos esse baptizandos, ne ista trepidatio eos faciat sacramentorum purgatione priuari: hinc enim legati Maurorum fratres nostri consuluerunt, quia multos tales a barbaris redimunt.



LXIII. Quod hi qui se baptizatos agnoscunt, sed in qua fide nesciunt, per manus impositionem suscipiendi sunt.


Ex decretis pape Leonis, tit. 29. Hi autem de quibus scripsisti, qui non se baptizatos nesciunt, sed cuius fidei fuerint qui eos baptizauerunt se nescire profitentur, quoniam quolibet modo formam baptismatis acceperunt, baptizandi non sunt, sed per manus impositionem uirtutem sancti Spiritus, quam ab hereticis accipere non potuerunt, catholicis copulandi sunt.



LXIu. De his qui non sponte, sed inuiti, ad iterationem baptismi compulsi sunt.

Ex decretis pape Leonis, tit. 47. Hi uero de quibus  similiter dilectio tua nos credidit consulendos, qui ad iterandum baptismum, uel metu coacti, uel errore traducti sunt, et nunc se contra catholice fidei sacramentum egisse recognoscunt, ea est custodienda moderatio, qua in societatem nostram, non nisi per penitentie remedium, et per impositionem episcopalis manus communionis recipiant unitatem. Tempora penitudinis, habita moderatione, tuo constituenda iudicio, prout conuersorum animos inspexeris esse deuotos, pariterque etiam habentes senilis etatis intuitum, et periculorum quorumque, aut egritudinum respicientes necessitates. In quibus, si quis ita grauiter urgeatur, ut dum adhuc penitet, de salute ipsius desperetur, oportet ei per sacerdotalem sollicitudinem communionis gratia subueniri.



LXu. Ut hi qui ab hereticis baptizati sunt, sola sancti Spiritus inuocatione firmentur.


Ex decretis pape Leonis, tit. 48. Nam hi qui baptismum acceperunt ab hereticis, cum baptizati antea non fuissent, sola sancti Spiritus inuocatione, per impositionem manuum confirmandi sunt, quia formam tantum baptismi sine sanctificationis uirtute sumpserunt. Et hanc regulam, ut scitis, seruandam in omnibus Ecclesiis predicamus, ut lauacrum semel initum nulla iteratione uioletur, dicente Apostolo: Unus Deus, una fides, unum baptisma, cuius ablutio nulla iteratione temeranda est, sed, ut diximus, sola sanctificatio Spiritus sancti inuocanda, ut quod ab hereticis nemo accipit, a catholicis sacerdotibus consequatur.



LXuI. De his qui in egritudine baptisma consequuntur.


Concil. Nouacesariensi, tit. 12. Si quis in egritudine fuerit baptizatus, ad honorem presbyterii non potest promoueri, quia non ex proposito fides eius, ex necessitate descendit: nisi forte propter sequens studium eius, et fidem, atque hominum raritatem, talis possit admitti.

Concil. Laodicens., tit. 47. Quod oporteat eos qui in egritudine percipiunt baptisma, postquam conualuerint, fidem perdiscere, et scire cuius muneris participes facti sunt.

Concil. Carthag., tit. 12. Ut egrotantes si pro se respondere non possunt, cum uoluntatis eorum testimonium  sui periculo proprio dixerint, baptizentur. Et ut scenicis atque histrionibus ceterisque huiusmodi personis reconciliatio non negetur.



LXuII. De Christianis qui sabbatizare, uel iuxta quemdam modum iudaizare noscuntur.

Concil. Laodicensi, tit. 29. Quod non oporteat Christianos iudaizare et otiari in Sabbato, sed operari eos in eodem die: preferentes autem in ueneratione Dominicum diem, si uacare uoluerint, ut Christiani, hoc faciant. Quod si reperti fuerint iudaizare, anathema sint a Christo.



LXuIII. De schismaticis.

Concil. Laodicensi, tit. 33. Quod non oporteat cum hereticis aut schismaticis pariter orare.



LXIX. De martyribus hereticorum.


Concil. Laodicensi, tit. 34. Quod omnes Christianos non oporteat deserere martyres Christi, et ire ad pseudomartyres, id est, hereticorum, et quos ipsos constat hereticos exstitisse; hi namque sunt alienati a Deo. Sint igitur anathema qui ad tales accesserint.

Concil. Carthag., tit. 50. Item placuit ut altaria que passim par agros et per uias, tanquam memorie martyrum constituuntur, in quibus nullum corpus, aut reliquie martyrum condite probantur, ab episcopis qui locis eisdem presunt, si fieri potest, euertantur: si autem hoc per tumultus populares non sinitur, tamen plebes admoneantur ne illa loca frequentent, ut qui recte sapiunt, nulla ibi superstitione  deuincti teneantur, et omnino nulla memoria martyrum probabiliter acceptetur, nisi ubi corpus aut alique reliquie sunt, aut origo alicuius habitationis, uel possessionis, uel passionis fidelissima origine traditur: nam que per somnia, et per manes, quasi reuelationes quorumlibet hominum, ubicunque constituuntur altaria, omnimodo reprobentur.



LXX. De his qui ab hereticis, uel Iudeis festiuitatis eorum dona suscipiunt.

Concil. Laodicensi, tit. 37. Quod non oporteat a Iudeis uel hereticis ea que mittuntur munera festiua suscipere, nec cum eis festa celebrare.



LXXI. De Christianis qui Iudeorum azyma comederunt.

 Concil Laodicensi, tit. 38. Quod non oporteat azyma a Iudeis accipere, et communicare impietatibus eorum.



LXXII. De Christianis celebrantibus festa gentilium.

Concil. Laodicensi, tit. 39. Quod non oporteat cum gentilibus festa celebrare, et communicare prauitatibus eorum qui sine Deo sunt.



LXXIII. De hereticis intrantibus in ecclesiam, uel basilicas martyrum.

Concil. Laodic., tit. 6. Quod heretici non permittendi sint ingredi in domum Dei, in heresi permanentes.



LXXIu. Captiuis cibos immolatitios per necessitatem comedentibus penitentia concedenda.

 Ex decretis pape Leonis, titul. 46. Hi autem Christiani qui inter eos a quibus fuerint captiuati immolatitiis cibis asseruntur esse polluti, consultationi caritatis tue hoc etiam respondendum esse credidimus, ut penitentie satisfactione purgentur, que non tam temporis longitudine quam cordis compunctione pensanda est. Et siue hoc terror extorserit, siue fames suaserit, non dubitetur abolendum, cum huiusmodi cibus pro metu aut indigentia, non pro religionis ueneratione sit sumptus.



LXXu. Qualiter debeant in Ecclesia suscipi penitentes.

Concil. Carthag., tit. 10. Ut penitentibus secundum differentiam peccatorum episcopi arbitrio penitentie tempora decernantur, et ut presbyter inconsulto  episcopo non reconciliet penitentem, nisi absentia episcopi necessitate cogente: cuiuscunque autem penitentis publicum et uulgatissimum crimen est, quod uniuersam Ecclesiam commouerit, ante absida manus ei imponatur.



LXXuI. De his qui ad ordinem presbyterii sine examinatione prouecti sunt.

Concil. Niceno, titul. 9. Si qui presbyteri sine examinatione sunt prouecti, uel cum discuterentur peccata sua confessi sunt, et homines contra canones commoti manus confessis imponere tentauerunt; tales regula non admittit, quia quod irreprehensibile est catholica defendit Ecclesia.



Quo tempore presbyterum conueniat ordinari.

Concil. Nouecesariensi, titul. 11. Presbyter ante  tricesimum etatis sue annum nullatenus ordinetur, licet ualde sit dignus; sed hoc tempus obseruet: nam Dominus noster tricesimo etatis sue anno baptizatus est, et sic cepit docere.



LXXuII. De his qui in persecutionibus negauerunt, et postmodum in clero promoti sunt.

Concil. Niceno, tit. 10. Quicunque de lapsis ad ordinem cleri promoti sunt, per ignorantiam, uel ordinantium dissimulationem, hoc ecclesiastice non preiudicat regule, cogniti namque deponantur.



LXXuIII. De laicis qui negauerunt, et de his qui abrenuntiauerunt, et iterum ad seculum sunt conuersi.

Concil. Niceno, tit. 11 et 12. De his qui preter necessitatem preuaricati sunt, aut preter ablationem  facultatum, aut preter periculum, uel aliquid huiusmodi quod factum est sub tyrannide Licinii, placuit synodo, quamuis humanitate probentur indigni, tamen eis beneuolentiam commodari. Quicunque ergo ueraciter penitudinem gerunt, tribus annis fideles inter audientes habeantur, et sex annis omni se contritione deiiciant, duobus autem annis sine oblatione populo in oratione communicent.

Quicunque uocati per gratiam, primum quidem impetum monstrauerunt deponentes militie cingulum, postmodum uero ad proprium uomitum sunt relapsi, ita ut quidam et pecunias tribuerent, et beneficiis militiam repeterent, ii decem annis post triennii tempus  in afflictione permaneant; sed in his omnibus propositum  et speciem penitentie conuenit explorare: quotquot enim metu, et lacrymis, atque penitentia, uel bonis operibus rebus ipsis conuersionem suam, non simulationem, demonstrant, ii definitum tempus auditionis implentes, tum demum fidelibus in oratione communicent, postmodum uero licebit episcopo de his aliquid humanius cogitare. Quicunque uero indifferenter tulerunt, et aditum intreundi ecclesiam sibi arbitrati sunt ad conuersionem posse sufficere, ii definitum tempus modis omnibus implebunt.



LXXIX. De his qui communionem tempore mortis exposcunt.

Concil. Niceno, titul. 13. De his qui ad exitum  ueniunt etiam nunc lex antiqua regularisque seruabitur, ita ut si quis egreditur de corpore, ultimo et necessario uiatico minime priuetur. Quod si desperatus, et consecutus communionem, oblationisque particeps factus iterum conualuerit, sit inter eos qui communionem orationis tantummodo consequuntur. Generaliter autem omni cuilibet in exitu posito, et poscenti sibi communionis gratiam tribui, episcopus probabiliter ex oblatione dare debebit.



LXXX. De catechumenis lapsis.

Concil. Niceno, tit. 14. De catechumenis sancto et magno concilio placuit ut tribus annis sint inter audientes tantummodo; post hec autem cum catechumenis orent.



LXXXI. De presbyteris qui immolauerunt tempore persecutionis.


Concil. Ancyrensi, tit. 1. Presbyteros immolantes, et iterum luctamen adeuntes, si hoc non per illusionem aliquam, sed ex ueritate fecerint, nec ante parantes, et affectantes atque suadentes ut estimentur quidem tormentis aptari, sed huius uisu tantum, et habitu subiici, hos placuit honorem quidem retinere proprie sedis, offerre uero, aut alloqui populum, aut omnino sacerdotalibus fungi officiis non licere.



LXXXII. De diaconis qui immolauerunt.

Concil. Ancyr., tit. 2. Diaconi similiter qui immolauerunt, honorem quidem habeant, cessent uero ab omni sacro ministerio, siue a pane, siue a calice offerendo, uel predicando. Quod si quidam episcoporum  conscii sunt laboris eorum, et humilitatis, et mansuetudinis, et uoluerint eis aliquid amplius tribuere, uel adimere, penes ipsos erit potestas.



LXXXIII. De his qui ex fuga comprehensi sunt, et per uim immolarunt.

Concil. Ancyrano, tit. 3. Qui fugientes comprehensi sunt, uel a domesticis traditi, uel ademptis facultatibus, sustinuere tormenta, aut in custodiam trusi proclamauerunt se Christianos esse, et eo usque astricti sunt, ut manus eorum comprehendentes uiolenter attraherent, et funestis sacrificiis admouerent, aut aliquid polluti cibi per necessitatem sumere cogerentur, confitentes iugiter se esse Christianos, et luctum rei que contigit incessabiliter  ostendentes omni deiectione, et habitu, et humilitate uite; hos uelut extra delictum constitutos a communionis gratia non uetari: si uero prohibiti sunt ab aliquibus propter ampliorem cautelam, uel propter quorumdam ignorantiam, statim recipiantur; hoc autem similiter, et de clericis, et de ceteris laicis obseruare conueniet. Perquisitum est autem et illud, si possunt etiam laici qui in has necessitatis angustias inciderunt, ad clericatus ordinem promoueri: placuit ergo et hos tanquam qui nichil peccauerint, si et precedens eorum uita probabilis sit, ad hoc officium prouehi.



LXXXIu. De his qui diuersis causis gentilitatis ritu aliquid peregerunt.

Concil. Ancyrano, tit. 4. De his qui sacrificare  coacti sunt, insuper et cenauerunt in idolio. Quicunque eorum cum ducerentur letiore habitu fuerunt, et uestimentis pretiosioribus usi sunt, et preparate cene indifferenter participes exstiterunt, placuit eos inter audientes uno anno constitui, succumbere tribus annis, in oratione uero communicare biennio, et tunc ad perfectionis gratiam peruenire. Quotquot autem ascenderunt templa ueste lugubri, et recumbentes per omne tempus fleuere discubitus, si compleuerunt penitentiam triennii temporis, sine oblatione suscipiantur. Si autem non manducauerunt, biennio subiecti penitentie, tertio anno sine oblatione communicent, ut perfectionem quadriennio consequantur. Penes episcopos autem erit potestas, modum conuersationis eorum probantes, uel  humanius erga eos agere, uel amplius tempus adiicere. Ante omnia uero precedens eorum uita et posterior inquiratur, et ita eis impertiatur humanitas.

Ex decretis pape Siricii, tit. 3. Adiectum est etiam quosdam Christianos ad apostasiam  transeuntes, et idolorum cultu ac sacrificiorum contaminatione profanatos, quos a Christi corpore et sanguine quo dudum redempti fuerant renascendo, iubemus abscindi; et si resipiscentes forte aliquando fuerint ad lamenta conuersi, his quandiu uiuunt agenda penitentia est, et in ultimo fine suo reconciliationis gratia tribuenda, quia, docente Domino, nolumus mortem peccatoris, sed tantum ut conuertatur et uiuat.



LXXXu. De his qui timore ritus gentilium peregerunt.


Concil. Ancyrano, tit. 5. De his qui minis tantum cessere penarum, aut priuatione facultatum territi, aut demigratione, sacrificauerunt, et hactenus penitudinis negligentes neque conuersi, nunc huius concilii tempore semet obtulerunt conuersionis sue consilia capientes, placuit usque ad magnum diem eos inter audientes suscipi, et post magnum diem triennium penitentiam agere, et postmodum duobus annis sine oblatione communicare; et tunc demum sex annis completis ad perfectionis gratiam peruenire: si uero quidam ante hanc synodum suscepti sunt ad penitentiam, ex illo tempore initium eis sexennii computetur: si quod autem periculum, uel  mortis exspectatio, aut ex infirmitate, aut ex alia occasione contigerit, his sub definitione statuta communio non negetur.



LXXXuI. De his qui in locis idolorum manducauerunt.

Concil. Ancyrano, tit. 6. De his qui festis diebus gentilium in remotis eorum locis conuiuia celebrarunt, cibosque proprios deferentes ibidem comederunt, placuit post penitentiam biennii eos suscipi; utrum uero cum oblatione, singuli episcoporum probantes uitam eorum, et singulos actus examinent.



LXXXuII. De his qui frequenter idolis immolauerunt.

Concil. Ancyr., tit. 7. Hi qui secundo et tertio sacrificauerint coacti, quatuor annis penitentie subiiciantur,  duobus autem aliis sine oblatione communicent et septimo anno perfecte recipiantur.

Ex decretis pape Leonis, tit. 30. Si conuiuio solo gentilium et escis immolatitiis usi sunt, possunt ieiuniis et manus impositione purgari, ut deinceps ab idolothytis abstinentes sacramentorum Christi possint esse participes. Si autem aut idola adorauerunt, aut homicidiis, uel fornicationibus contaminati sunt, ad communionem eos, nisi per penitentiam publicam non oportet admitti.



LXXXuIII. De his qui et aliis sacrificandi causas attulerunt.

Concil. Ancyr., tit. 8. Quotquot autem non solum ipsi deuiauerunt, sed etiam insurrexerunt et compulerunt fratres, et causas prebuerunt, ut cogerentur,  hi per triennium quidem locum inter audientes accipiant, per aliud uero sexennium penitentie subiiciantur acriori, et alio anno communionem sine oblatione percipiant, ut perfectionem expleto decennio consequantur. Inter hec autem et eorum uita pensanda est.



LXXXIX. De his qui cum essent catechumeni idolis immolauerunt.

Concil. Ancyr., tit. 11. Eos qui ante baptisma sacrificauerunt idolis, et postea baptisma consecuti sunt, placuit ad ordinem prouehi, eo quod probentur abluti.



XC. De his qui diuinationes expetunt.

Concil. Ancyr., tit. 23. Qui diuinationes expetunt  et morem gentilium subsequuntur, aut in domos suas huiuscemodi homines introducunt exquirendi aliquid arte malefica, aut expiandi causa, sub regula quinquennii iaceant secundum gradus penitentie definitos.



De his qui angelos colunt.

Concil. Laod., tit. 35. Quod non oporteat Christianos Ecclesiam Dei relinquere, et ire, atque angelos nominare, et congregationes facere, que interdicta noscuntur. Si quis igitur inuentus fuerit huic occulte idololatrie seruiens, sit anathema, quia derelinquit Dominum nostrum Iesum Christum Filium Dei, et se idololatrie tradidit.



Ut clericus magus et incantator non sit, neque phylacteria faciat.

 Concil. Laod., tit. 36. Quod non oporteat sacris officiis deditos, uel clericos, magos aut incantatores existere, aut phylacteria facere, que animarum suarum uincula comprobantur. Eos autem qui his utuntur ab Ecclesia pelli precipimus.



XCI. De his qui ad presbyterium uel diaconatum promouentur, et ante ordinationem peccatorum sibi sunt conscii.

Concil. Nouecesar., tit. 9. Presbyter, si preoccupatus corporali peccato prouehatur, et confessus fuerit de se quod ante ordinationem deliquerit, oblata non consecret; manens in reliquis officium propter studium bonum, nam peccata reliqua plerique dixerunt per manus impositionem posse dimitti.  Quod si de se non fuerit ipse confessus, et argui manifeste nequiuerit, potestatis sue iudicio relinquatur.

Concil. eod., tit. 10. Simili modo etiam diaconus, si eodem peccato succubuerit, ab ordine ministerii subtrahatur.



XCII. De diaconis qui tempore ordinationis de nuptiis attestati sunt.

Concil. Ancyr., tit. 9. Diaconi quicunque ordinantur in ipsa ordinatione protestati sunt et dixerunt uelle se coniugio copulari, quia sic manere non possunt, ii si postmodum uxores duxerint, in ministerio maneant, propterea quod eis episcopus licentiam dederit. Quicunque sane tacuerunt et susceperunt manus impositionem professi continentiam,  et postea nuptiis obligati sunt, a ministerio cessare debebunt.



XCIII. Ut presbyteri modum sibi debitum seruent.

Ex decretis pape Gelasii, tit. 6. Nec minus etiam presbyteros contra suum modum tendere prohibemus, nec episcopali fastigio debita sibimet audacter assumere: non conficiendi chrismatis, non consignationis pontificalis adhibende sibimet arripere facultatem; non presente quolibet antistite, nisi fortasse iubeantur, uel orationis, uel actionis sacre suppetere sibi presumant licentiam; neque sub eius aspectu, nisi iubeantur, aut sedere presumant, aut uenerabilia tractare mysteria; nec sibi meminerint ulla ratione concedi sine summo pontifice, subdiaconum  uel acolytum ius habere faciendi; nec prorsus addubitent, si quidquam ad episcopale ministerium specialiter pertinens suo motu putauerint exsequendum, continuo se presbyterii dignitate, et sacra communione priuari. Quod fieri necesse est, censeamus, si eorum presule differente huiusmodi fuerit preuaricatio comprobata, nec ipso eorum episcopo a culpa conniuentie et ultione uacaturo, si immoderata facientes dissimulauerit uindicare.

Concil. Carthag., tit. 6. Fortunatus episcopus dixit: In preteritis conciliis statutum meminimus esse ut chrisma, uel reconciliatio penitentium, nec non et puellarum consecratio, a presbyteris non fiant; si quis autem emerserit hoc faciens, quid de eo statuendum sit?

 Aurelius episcopus dixit: Audiuit dignatio uestra suggestionem fratris cepiscopi nostri Fortunati, quid ad hec dicitis. Ab uniuersis episcopis dictum est: Chrismatis confectio et puellarum consecratio a presbyteris non fiat, uel reconciliare quemquam in publica missa presbytero non licere; hoc omnibus placet.

Concil. Carthag., tit. 7. Aurelius episcopus dixit: Si quisquam in periculo fuerit constitutus, et se reconciliare diuinis altaribus petierit, si episcopus absens fuerit, debet utique presbyter consulere episcopum, et sic periclitantem eius precepto reconciliare: quam rem debemus salubri consilio roborare. Ab uniuersis episcopis dictum est: Placet  quod sanctitas uestra necessario nos instruere dignata est.



XCIu. De priuilegiis presbyterorum.

Conc. Niceno, tit. 18. Peruenit ad sanctum magnumque concilium quod in quibusdam locis et ciuitatibus presbyteris gratiam sacre communionis diaconi prebeant, quod nec regula, nec consuetudo tradidit, ut ab his qui potestatem non habent offerendi, illi qui offerunt corpus Christi accipiant. Nec non et illud innotuit quod quidam diaconi ante episcopos sacra oblata contingant. Hec igitur omnia resecentur, et in sua diaconi mensura permaneant, scientes quod episcoporum quidem ministri sint, inferiores autem presbyteris habeantur. Per ordinem ergo post presbyteros gratiam sacre communionis  accipiant, aut episcopo eis, aut presbytero, porrigente; sed nec sedere in medio presbyterorum diaconis liceat; quia si hoc fiat, preter regulam et ordinem probatur existere. Si quis etiam post has definitiones obedire noluerit, a ministerio cessare debebit.

Concil. Laodicensi, tit. 20. Quod non oporteat diaconum coram presbytero sedere, sed iussione presbyteri sedeat: similiter diaconis honor exhibeatur ab obsequentibus, id est, subdiaconis et omnibus clericis.

Ex decretis pape Gelasii, tit. 8. Quod non oporteat in presbyterio diaconum sedere, cum diuina celebrantur, uel ecclesiasticus habetur, quicunque tractatus, sacri corporis prerogationem sub conspectu  pontificis, seu presbyteri, nisi his absentibus, ius non habeant exercendi. Cum enim decreta uenerabilium sanctionum nos quoque magnopere custodire nitamur, ac sine eorum dispendio, etiam illa que pro alicuius utilitatis fortasse compendio uideantur, laxanda dicamus.



XCu. Ut diaconi mensuram propriam iuxta Patrum statuta custodiant.

Ex decr. pape Gelasii, tit. 7. Diaconos quoque propriam constituimus seruare mensuram, nec ultra tenorem paternis canonibus deputatum quidpiam tentare permittimus, nichil eorum suo ministerio penitus applicare, que primis ordinibus proprie decreuit antiquitas, absque episcopo, uel presbytero baptizare  non audeant, nisi predictis fortassis officiis longius constitutis necessitas extrema compellat, quod et laicis Christianis facere plerumque conceditur.



XCuI. De chorepiscopo, id est, uicario episcopi; que ad eius officium pertineant.

Concil. Ancyran, tit. 12. Chorepiscopis non licere presbyteros aut diaconos ordinare, sed nec presbyteris ciuitatis sine precepto episcopi uel litteris in unaquaque parochia.

Concil. Antioch., tit. 10. Qui in uicis uel possessionibus chorepiscopi nominantur, quamuis manus impositionem episcoporum perceperint, et ut episcopi consecrati sunt, tamen sancte synodo placuit  ut modum proprium recognoscant, et gubernent subiectas sibi ecclesias, earumque moderamine curaque contenti sint. Ordinent etiam lectores, et subdiaconos, atque exorcistas; quibus promotiones iste sufficiant. Nec presbyterum uero nec diaconum audeant ordinare preter ciuitatis episcopum, cui ipse cum possessione subiectus est. Si quis autem transgredi statuta tentauerit, depositus quo utebatur honore priuetur; chorepiscopum uero ciuitatis episcopus ordinet, cui ille subiectus est.



XCuII. De rebus ecclesiasticis eo tempore distractis quo ipse ecclesie uiduantur episcopis.

Concil. Ancyrano, tit. 14. De his que pertinent ad ecclesiam, quecunque, cum non esset episcopus, presbyteri uendiderunt, placuit, rescisso contractu,  ad iura ecclesiastica reuocari. In iudicio autem erit episcopi, si pretium debeat recipi, necne, quia plerumque rerum distractarum reditus ampliorem summam pro pretio dato reddiderit.

Concil. Carthag., tit. 26. Item placuit ut rem ecclesie nemo uendat: quod si reditus non habet, et aliqua nimia necessitas cogit, hanc insinuandam esse primati prouincie ipsius, ut cum statuto numero episcoporum utrum faciendum sit arbitretur. Quod si tanta urget necessitas ecclesie, ut non possit hunc consulere, saltem uicinos testes conuocet episcopos, curans ad concilium omnes referre sue ecclesie necessitates: quod si non fecerit, reus Deo et concilio, uenditor, honore amisso, teneatur.



XCuIII. De his qui esum carnium in clero constituti diffugiunt.


Concil. Ancyr., tit. 13. Hi qui in clero sunt presbyteri, et diaconi, et a carnibus abstinent, placuit eas quidem contingere, et ita si uoluerint continere. Quod si in tantum eas abominentur, ut nec olera que cum eis coquuntur existiment comedenda, tanquam non consentientes regule, ab ordine cessare debebunt.



XCIX. De his qui fornicantur irrationabiliter, id est, cum pecoribus aut cum masculis.

Concil. Ancyr., tit. 15. De his qui irrationabiliter uersati sunt, siue uersantur, quotquot ante uicesimum annum tale crimen commiserint, quindecim annis exactis in penitentia, communionem mereantur orationum, deinde quinquennio in hac communione  durantes, tunc demum oblationis sacramenta contingant; discutiatur autem et uita eorum, qualis tempore penitudinis exstiterit, et ita misericordiam consequantur. Quod si inexplebiliter his hesere criminibus, ad agendam penitentiam prolixius tempus insumant. Quotquot autem peracta uiginti annorum etate, et uxores habentes, hoc peccato prolapsi sunt, uiginti quinque annis penitudinem gerentes in communionem suscipiantur orationum; in qua quinquennio perdurantes, tunc demum oblationis sacramenta percipiant. Quod si qui, et uxores habentes, et transcendentes quinquagesimum annum etatis ita deliquerint, ad exitum uite communionis gratiam consequantur.

 Concil. Ancyr., tit. 16. Eos qui irrationabiliter uixerunt, et lepra inusti criminis alios polluerunt, precepit sancta synodus inter eos orare qui spiritu periclitantur immundo.



C. De monachis et uirginibus qui suam professionem non custodiunt.

Concil. Ancyr., tit. 18. Quotquot uirginitatem promittentes irritam faciunt sponsionem, inter bigamos censeantur. uirgines autem que conueniunt cum aliquibus tanquam sorores habitare, prohibemus.

Concil. Chalcedon., tit. 7. Qui semel in clero deputati sunt, aut monachorum uitam expetierunt, statuimus neque ad militiam, neque ad dignitatem aliquam uenire mundanam, aut hoc tentantes, et non agentes penitentiam, quominus redeant ad  hoc quod propter Deum primitus elegerunt, anathematizari.

Concil. Chalcedon., tit. 16. uirginem que se Domino consecrauit, similiter et monachum, non licere nuptialia iura contrahere: quod si hoc inuenti fuerint perpetrantes, excommunicentur. Confitentibus autem decreuimus ut habeat auctoritatem eiusdem loci episcopus misericordiam humanitatemque largiri.

Ex decretis pape Siricii, tit. 6. Preterea monachorum quosdam atque monacharum, abiecto proposito sanctitatis, in tantam protestaris demersos esse lasciuiam, ut prius clanculo uelut sub monasteriorum pretextu illicita ac sacrilega se contagione miscuerint, postea uero, in abruptum conscientie  desperatione perducti, de illicitis complexibus libere filios procrearint, quod et publice leges et ecclesiastica iura condemnant: has igitur impudicas detestabilesque personas a monasteriorum cetu ecclesiarumque conuentibus eliminandas esse mandamus, quatenus retruse in suis ergastulis tantum facinus continua lamentatione deflentes, purificatorio possint penitudinis igne decoquere, ut eis, uel ad mortem, saltem solius misericordie intuitu, per communionis gratiam possit indulgentia subueniri.



CI. Item de uirginibus uelatis, si deuiauerint.

Ex decretis pape Innocentii, tit. 19. Item que Christo spiritaliter nubunt, et a sacerdote uelantur, si postea uel publice nupserint, uel se clanculo  corruperint, non eas admittendas esse ad agendam penitentiam, nisi is cui se iunxerant de mundo recesserit; si enim de hominibus hec ratio custoditur, ut quecunque, uiuente uiro, alteri nupserit, habeatur adultera, nec ei agende penitentie licentia concedatur, nisi unus ex his fuerit defunctus; quanto magis de illa tenenda est que ante immortali se sponso coniunxerat, et postea ad humanas nuptias transmigrauit?

Ex decretis pape Innocentii, tit. 20. He uero que necdum sacro uelamine tecte, tamen in proposito uirginali semper se simulauerunt permanere, licet uelate non fuerint, si forte nupserint, his agenda aliquanto tempore penitentia est, quia sponsio earum  a Domino tenebatur. Si enim inter homines solet bone fidei contractus nulla ratione solui, quanto magis ista pollicitatio, quam cum Deo pepigerunt, solui sine uindicta non poterit? Nam si apostolus Paulus, que a proposito uiduitatis discesserant, dixit eas habere damnationem, quia primam fidem irritam fecerunt, quanto potius uirgines que prioris promissionis fidem frangere sunt conate?

Ex decr. pape Leonis, tit. 26. Propositum monachi proprio arbitrio aut uoluntate susceptum deseri non potest absque peccato: quod enim quis Deo uouit, debet et reddere. Unde qui relicta singularitatis professione ad militiam uel ad nuptias deuolutus est, publice penitentie satisfactione purgandus est, quia, et si innocens militia et honestum potest  esse coniugium, electionem meliorum deseruisse transgressio est.

Tit. 27. Puelle que non parentum coacte imperio, sed spontaneo iudicio, uirginitatis propositum atque habitum susceperunt, si postea nuptias eligunt, preuaricantur, etiamsi nondum eis gratia consecrationis accessit: cuius utique non fraudarentur munere, si in proposito permanerent.

Ex decretis pape Gelasii, tit. 20. uirginibus sacris temere se quosdam sociare cognouimus, et post dicatum Deo propositum incesta federa sacrilegaque miscere; quos protinus equum est a sacra communione detrudi et nisi per publicam probatamque penitentiam omnino non recipi: aut his certe uiaticum de seculo transeuntibus, si tamen penituerint,  non negetur.



CII. De his qui adulteras habent uxores, uel adulteri comprobantur.

Concil. Ancyrano, tit. 19. Si cuius uxor adulterata fuerit, uel si ipse adulterium commiserit, septem annorum penitentia oportet eum perfectionem consequi, secundum pristinos gradus.



CIII. De his que partus suos ex fornicatione diuersis modis interimunt.

Concil. Ancyr., tit. 20. De mulieribus que fornicantur, et partus suos negant, uel que agunt secum ut utero conceptos excutiant, antiqua quidem definitio usque ad exitum uite eas ab Ecclesia remouet; humanius autem nunc definimus, ut eis decem  annorum tempus secundum prefixos gradus penitentie largiamur.



CIu. De homicidis uel de his qui non sponte homicidium commiserunt.

Conc Ancyr., tit. 21 et 22. Qui uoluntarie homicidium fecerint, penitentie quidem iugiter se submittant; perfectionem uero circa uite exitus consequantur. De homicidiis non sponte commissis prior quidem definitio, post septennem penitentiam perfectionem consequi precipit; secunda uero quinquennii tempus explere.



Cu. De desponsatis puellis, et ab aliis corruptis.

Concil. Ancyr., tit. 10. Desponsatas puellas et  post ab aliis raptas, placuit erui, et eis reddi quibus ante fuerant desponsate, etiamsi eis a raptoribus uis illata constiterit.

Ex decretis Siricii, tit. 4. De coniugali autem uiolatione requisisti, si desponsatam alii puellam alter in matrimonium possit accipere? hoc, ne fiat, modis omnibus inhibemus, quia illa benedictio, quam nupture sacerdos imponit, apud fideles cuiusdam sacrilegii instar est, si ulla transgressione uioletur.



CuI. De his qui uirginum corruptionibus conscii sunt.

Concil. Ancyr., tit. 24. Quidam sponsam habens, sororem eius uiolauit, et grauidam reddidit; postmodum desponsatam sibi duxit uxorem, illa uero que corrupta est laqueo se peremit: hi qui fuerunt conscii  post decennem satisfactionem iussi sunt suscipi secundum gradus penitentie constitutos.



CuII. Laicum pellentem coniugem suam communione priuandum.

In Canonibus Apostolorum, tit. 48. Si quis laicus, uxorem propriam pellens, alteram uel ab alio dimissam duxerit, communione priuetur.



CuIII. De presbyteris qui uxores acceperunt, uel fornicati sunt.

Concil. Nouecesar., tit. 1. Presbyter, si uxorem acceperit, ab ordine deponatur; si uero fornicatus fuerit, aut adulterium perpetrarit, amplius pelli debet et ad penitentiam redigi.



CIX. Quod sacerdotes et Leuite cum mulieribus coire non debeant.

 Ex decretis pape Innocentii, tit. 16. Preterea quod dignum et pudicum, et honestum est, tenere Ecclesia omnimodo debet, ut sacerdotes et Leuite cum uxoribus suis non ceant, quia [a 1Kb] mysterii quotidiani necessitatibus occupantur; scriptum est enim: Sancti estote, quoniam et ego sanctus sum Dominus Deus Deus uester. Nam si priscis temporibus de templo Dei sacerdotes anno uicis sue non discedebant, sicut de Zacaria legimus, nec domum suam omnino tangebant, quibus utique propter sobolis successionem [b 1Kb] uxoris usus fuerat relaxatus, quia ex alia tribu, et preterquam ex semine Aaron ad sacerdotium nullus fuerat preceptus accedere; quanto magis hi sacerdotes uel Leuite pudicitiam ex die ordinationis sue seruare debent, quibus uel sacerdotium, uel ministerium  sine successione est, nec preterit dies qua uel a sacrificiis diuinis, uel a baptismatis officio uacent? Nam si Paulus ad Corinthios scribit dicens: Abstinete uos ad tempus, ut uacetis orationi, et hoc utique laicis precepit; multo magis sacerdotes, quibus et orandi et sacrificandi iuge officium est, semper debebunt ab huiusmodi consortio abstinere: qui si contaminatus fuerit carnali concupiscentia, quo pudore uel sacrificare forsitan usurpabit, aut qua conscientia quoue merito exaudiri se credit, cum dictum sit: Omnia munda mundis, coinquinatis autem et infidelibus nichil mundum.

 Ex decretis pape Leonis, tit. 17. Lex continentie eadem est altaris ministris que episcopis atque presbyteris, qui cum essent laici siue lectores, licito et uxores ducere, et filios procreare, potuerunt: sed cum ad predictos peruenerint gradus, cepit eis non licere quod licuit. Unde ut de carnali fiat spiritale coniugium, oportet eos nec dimittere uxores, et quasi non habeant sic habere, quo et salua sit caritas connubiorum, et cesset operatio nuptiarum.

Concil. Carth., tit, 25. Aurelius episcopus dixit: Addimus, fratres karissimi, preterea, cum de quorumdam clericorum quamuis lectorum erga uxores proprias incontinentia referretur, placuit, quod et in diuersis conciliis firmatum est, ut subdiaconi qui sacra mysteria contrectant, et diaconi et presbyteri,  sed et episcopi, secundum priora statuta, etiam ab uxoribus se abstineant, et tanquam non habentes uideantur esse; quod nisi fecerint, ab ecclesiastico remoueantur officio. Ceteros autem clericos ad hoc non cogi nisi maturiore etate.



CX. Que mulieres cum episcopo, presbytero, diacono, debeant commorari.

Concil. Nic., tit. 3. Interdixit per omnia magna synodus non episcopo, non presbytero, non diacono, nec alicui omnino qui in clero est, licere subintroductam habere mulierem, nisi forte matrem aut sororem, aut amitam, uel eas tantum personas que suspicionem effugiunt.

Ex decretis pape Siricii, tit. 12. Feminas uero non alias esse patimur in domibus clericorum, nisi  eas tantum quas propter solas necessitudinum causas habitare cum eisdem synodus Nicena permisit.



CXI. De presbyteris qui habuerint coniugia.

Concil. Gangrens., tit. 4. Quicunque discernit a presbytero qui uxorem habuit, quod non oporteat eo ministrante de oblatione percipere, anathema sit.



CXII. De his que duobus fratribus nupserint, uel qui duas sorores acceperint uxores.

Concil. Nouecesar., tit. 2. Mulier si duobus fratribus nupserit, abiiciatur usque ad mortem, uerumtamen in exitu, propter misericordiam, si promiserit quod facta incolumis huius coniunctionis uincula dissoluat, fructum penitentie consequatur. Quod si  defecerit mulier aut uir in talibus nuptiis, difficilis erit penitentia in uita permanenti.



CXIII. De multinubis.

Concil. Nouecesariensis tit. 3. De his qui in plurimas nuptias inciderunt, et tempus quidem prefinitum manifestum est, sed conuersatio eorum et fides tempus abbreuiat.



CXIu. De his qui suam concupiscentiam adimplere a Deo non permittuntur.

Concil. Nouecesar., tit. 4. Si quis mulierem concupiscens proposuerit cum ea concumbere, et cogitatio eius non peruenit ad effectum, apparet quod gratia Dei liberatus sit.



CXu. De catechumenis peccatoribus.


Concil. Nouecesar., tit. 5. Catechumenus si ingrediatur ecclesiam, et in ordinem eorum qui instruuntur assistat, hic autem et deprehensus fuerit peccans, si quidem genu flectit audiat, et non delinquat ulterius; si uero et audiens peccauerit, expellatur.



CXuI. De catechumena pregnante.

Eiusdem tit. 6. Grauidam oportet baptizare quando uoluerit: nichil enim in hoc que parit nascenti communicat, propterea quod uniuscuiusque suum propositum in confessione declaretur.



CXuII. Quod non oporteat in bigami nuptiis orare presbyterum.

Concil. Nouecesar., titul. 7. Presbyterum in bigami  nuptiis prandere non conuenit, quia cum penitentie bigamus egeat, quis erit presbyter qui propter conuiuium talibus nuptiis possit prebere consensum?



CXuIII. De his qui mulieribus adulteris iuncti sunt.

Concil. Nouecesar. tit., 8. Mulier cuiusdam adulterata laici constituti, si euidenter arguatur, talis ad ministerium cleri uenire non poterit. Si uero post ordinationem adulterata fuerit, dimittere eam conuenit: quod si cum illa conuixerit, ministerium sibi commissum non poterit obtinere.



CXIX. Quod presbyteri plebis in ecclesia ciuitatis nec sacrificium offerre, nec ministrare debeant que oblata sunt.

 Concil Nouecesar., tit. 13. Presbyteri ruris in ecclesia ciuitatis episcopo presente, uel presbyteris urbis ipsius, offerre non possunt, nec panem sanctificatum dare, calicemque porrigere. Si uero absentes hi fuerint, et ad dandam orationem uocentur, soli dare debebunt. Chorepiscopi quoque ad exemplum quidem et formam septuaginta uidentur esse, ut comministri autem propter studium quod erga pauperes exhibent honorentur.



CXX. Quod in qualibet magna ciuitate, septem tantum diacones esse debeant, iuxta apostolorum dispositionem.

Concil. Nouecesar., tit. 14. Diaconi septem debent esse iuxta regulam, licet et ualde magna sit ciuitas, idipsum autem et Actuum apostolorum liber insinuat.



CXXI. De his qui nuptias exsecrantur.


Concil. Gangr., tit. 1. Si quis uituperat nuptias, et dormientem cum uiro suo fidelem ac religiosam detestatur, aut culpabiles estimat, uelut qui in regno Dei introire non possunt, anathema sit.



CXXII. De his qui abominantur eos qui carnibus uescuntur.

Concil. Gangr., tit. 2. Si quis carnem edentem, preter sanguinem, et idolis immolatum et suffocatum, cum religione et fide, condemnat, uelut spem propter huiusmodi perceptionem non habentem anathema sit.



CXXIII. De seruis qui iugum famulatus abiiciunt Christianitatis obtentu.


Concil. Gangrens., titul. 3. Si quis seruum sub pretextu diuini cultus doceat dominum contemnere proprium, ut discedat ab eius obsequio, nec ei cum beneuolentia et omni honore deseruiat, anathema sit.



CXXIu. De his qui conuentus ecclesie spernunt.

Concil. Gangrens., tit. 5. Si quis docet domum Dei contemptibilem esse, et conuentus qui in ea celebrantur, anathema sit.



CXXu. De his qui ecclesiastica ministeria preter ecclesiam faciunt.

Concil. Gangrens., tit. 6. Si quis extra ecclesiam  seorsum conuentus celebrat, et despiciens ecclesiam ea que sunt ecclesie uoluerit usurpare, non conueniente presbytero, iuxta decretum episcopi, anathema sit.



CXXuI. De oblationibus fructuum que ministris ecclesie conferuntur.

Concil. Gangrens., tit. 7. Si quis oblationes ecclesie extra ecclesiam accipere uel dare uoluerit, preter conscientiam episcopi, uel eius cui huiusmodi officia commissa sunt, nec cum eius uoluerit agere consilio, anathema sit.



CXXuII. De his que in usus pauperum conferuntur.

Concil. Gangr., tit. 8. De his que in usus pauperum conferuntur, si quis dederit uel acceperit  oblata preter episcopum, uel eum qui constitutus est ab eo ad dispensandam misericordiam pauperibus, et qui dat, et qui accipit, anathema sit.



CXXuIII. De his qui non legitime in uirginitate persistunt.

Concil. Gangr., tit. 9. Quicunque uirginitatem custodiens, uelut horrescens nuptias, temperat, nec propter hoc quod bonum et sanctum est nomen uirginitatis assumit, anathema sit.



CXXIX. De his qui pro uirginitate superbiunt.

Concil. suprascrip., tit. 10. Si quis ex his qui uirginitatem propter Dominum seruant extollitur aduersus coniugatos, anathema sit.



CXXX. De his qui agapas, id est pastiones pauperum, risui ducunt.


Concil. suprascript., tit. 11. Si quis despicit eos qui fideliter agapas, id est, conuiuia, pauperibus exhibent, et propter honorem Domini conuocant fratres, et noluerit communicare huiuscemodi uocationibus, parui pendens quod geritur; anathema sit.



CXXXI. De his qui palliis utuntur, et idcirco superbiunt.

Concil. Gangr., tit. 12. Si quis uirorum propter continentiam que putatur, amictu pallii utitur, quasi per hoc habere se iustitiam credens,  et despiciat eos qui cum reuerentia birris, et aliis communibus, et solitis utuntur uestibus, anathema sit.

Ex decret. pap. Celest., tit. 14. Didicimus enim [a 1Kb] Domini sacerdotes superstitiosos potius cultui inseruire, quam mentis uel fidei puritati: sed non mirum, si contra ecclesiasticum morem faciunt, qui in Ecclesia non creuerunt, sed, alio uenientes itinere, secum hec in Ecclesiam que in alia conuersatione habuerant, intulerunt. Amicti pallio et lumbos precincti, credunt se sancte Scripture fidem non per spiritum, sed per litteram, completuros: nam si ad hoc ista precepta sunt ut taliter seruarentur, cur non fiant pariter que sequuntur, ut lucerne ardentes una cum baculo teneantur.  Habent suum ista mysterium, et intelligentibus ita clara sunt, ut ea magis, qua decet, significatione seruentur. Nam in lumborum precinctione castitas, in baculo regimen pastorale, in lucernis ardentibus boni fulgor operis  indicatur: habent tamen istum forsitan cultum, morem potius quam rationem sequentes, qui remotioribus habitant locis, et procul a ceteris degunt. Et post pauca: Discernendi a plebe uel ceteris sumus doctrina, non ueste, conuersatione, non habitu, mentis puritate, non cultu. Nam si studere incipiamus nouitati, traditum nobis a Patribus ordinem calcabimus, ut locum superuacuum superstitionibus faciamus; rudes ergo fidelium mentes ad talia non  debemus inducere; docendi enim sunt potius quam laudandi, nec imponendum eorum est oculis, sed mentibus infundenda precepta sunt.



CXXXII. De mulieribus que utuntur uirilibus indumentis.

Concil. Gangr., tit. 13. Si qua mulier propter continentiam [b 1Kb] quam putat, habitum mutat, pro solito muliebri amictum uirilem sumit, anathema sit.



CXXXIII. De his qui uelut peccatum copulam deserunt nuptiarum.

Concil. Gangrens., titul. 14. Si qua mulier uirum proprium relinquens discedere uoluerit, nuptias exsecrata, anathema sit.



CXXXIu. De his qui Christianitatis obtentu despiciunt filios.


Concil. Gangr., tit. 15. Si quis filios suos relinquens non eos enutrit, et quod ad se pertinet, non ad pietatem diuini cultus, informat, sed per occasionem continentie negligit, anathema sit.



CXXXu. De his qui parentes Christianitatis obtentu contemnunt.

Concil. Gangrens., titul. 16. Quicunque filii a parentibus sub pretextu diuini cultus abscedunt, nec debitam reuerentiam dependunt illis, qui diuinum cultum sibi procul dubio preferunt, anathema sit.



CXXXuI. De mulieribus que se attondent Christianitatis obtentu.


Concil. Gangrens., tit. 17. Si qua mulier propter diuinum cultum, ut estimat, crines attondet, quos ei Deus ad subiectionis memoriam tribuit tanquam preceptum dissoluens obedientie, anathema sit.



CXXXuII. De his qui Dominico die ieiunant, tanquam nichil pre ceteris differente.

Concil. Gangr., titul. 18. Si quis propter continentiam que putatur, aut contumaciam in die Dominico ieiunat, anathema sit.



CXXXuIII. De his qui die Dominico et diebus Pentecostes genua flectunt.

Concil. Nicen., tit. 20. Quoniam sunt quidam in die Dominico genua flectentes, et in diebus  Pentecostes: ut omnia in uniuersis locis consonanter obseruentur, placuit sancto concilio stantes [a 1Kb] die Dominico uota persoluere.



CXXXIX. De his qui ecclesiastica ieiunia absque necessitate dissoluunt.

Concil. Gangrens., tit. 19. Si quis eorum qui continentie student, absque necessitate corporea, tradita in commune ieiunia et ab Ecclesia custodita superbiendo dissoluit, stimulo sue cogitationis impulsus, anathema sit.



CXL. De his qui collectas que fiunt in martyrum commemorationibus exsecrantur.

Concil Gangr., tit. 29. Si quis superbie usus affectu conuentus abominatur qui ad confessiones  martyrum celebrantur, et ministeria que in eis fiunt simul cum eorum memoriis exsecrantur, anathema sit.



CXLI. De his qui in aliena parochia preter conscientiam suorum episcoporum immorantur.

Concil. Antioch., tit. 3. Si quis presbyter, aut diaconus, et omnino quilibet ex clero, parochiam propriam deserens ad aliam properauerit, dein omnino demigrans in alia parochia per multa tempora nititur immorari, ulterius ibidem non ministret, maxime si uocanti suo episcopo, et regredi ad propriam parochiam commonenti, obedire contempserit. Quod si in hac indisciplinatione perdurat, a ministerio modis omnibus remoueatur, ita ut nequaquam locum restitutionis inueniat:  si uero pro hac causa damnatum alter episcopus suscipiat, hic etiam a communi cerceatur synodo, uelut qui ecclesiastica constituta dissoluat.



CXLII. De episcopis adeuntibus imperatorem.

Concil. Antioch., tit. 11. Si quis episcopus, aut presbyter, aut quilibet regule subiectus Ecclesie, preter concilium et litteras episcoporum prouincie, et precipue metropolitani, adierit imperatorem, hunc reprobari et abiici oportere, non solum a communione, uerum et ab honore cuius  particeps uidetur existere, quia uenerandi principis auribus molestiam tentauit inferre, contra leges Ecclesie. Si igitur adire principem necessaria causa deposcit, hoc agatur cum tractatu et consilio metropolitani et ceterorum episcoporum qui in eadem prouincia commorantur, qui etiam proficiscentem suis prosequantur epistolis.



CXLIII. De damnatis episcopis, aut clericis adeuntibus imperatorem.

Concil. Antioch., tit. 12. Si quis a proprio episcopo presbyter, aut diaconus, aut a synodo fuerit episcopus forte damnatus, et imperatoris auribus molestus exstiterit, oportet ad maius episcoporum conuerti concilium, et que putauerint habere iusta, plurimis episcopis suggerant, eorumque  discussiones ac iudicia prestolentur. Si uero hec parui pendentes molesti fuerint imperatori, hos nulla uenia dignos esse, nec locum satisfactionis habere, nec spem future restitutionis penitus opperiri diiudicamus.

Concil. Carthag., tit. 71. Placuit ut quicunque ab imperatore cognitionem iudiciorum publicorum petiuerit, honore proprio priuetur. Si autem episcopale iudicium ab imperatore postulauerit, nichil ei obsit.



CXLIu. De dissensione que super episcoporum iudicatione contingit, uel cum ab omnibus sua prouincia episcopus constanter excluditur.

Concil. Antioch., tit. 14. Si quis episcopus de certis criminibus [b 1Kb] iudicatur, et contingat de eo prouinciales episcopos dissidere, cum iudicatus ab  aliis innocens creditur, reus ab aliis estimatur, pro [c 1Kb] ipsius ambiguitatis absolutione sancte synodo placuit, ut metropolitanus episcopus a uicina prouincia iudices alios conuocet, qui controuersiam tollant, ut per eos simul, et per prouinciales episcopos quod iustum uisum fuerit approbetur.

Concil. Antioch., tit. 15. Si quis episcopus, de certis criminibus accusatus, condemnetur ab omnibus episcopis eiusdem prouincie, cunctique consonanter eamdem contra eum formam decreti protulerint, hunc apud alios nullo modo iudicari, sed firmam concordantium episcoporum prouincie manere sententiam.

Concil. Carthag., tit. 19. Aurelius episcopus dixit: Quisquis episcoporum accusatur, ad primates prouincie  ipsius causam deferat accusator, nec a communione suspendatur cui crimen intenditur, nisi ad causam suam dicendam electorum iudicum die statuta litteris euocatus minime occurrerit, hoc est, infra spatium mensis ex ea die qua eum litteras accepisse constiterit: quod si aliquas ueras necessitatis causas probauerit, quibus eum occurrere non potuisse manifestum sit, cause sue dicende intra alterum mensem integram habeat facultatem; uerum tam diu post mensem secundum non communicet, donec purgetur. Si autem ad concilium uniuersale anniuersarium occurrere noluerit,  ut uel ibi causa eius terminetur, ipse in se damnationis sententiam dixisse iudicetur, tempore sane quo non communicat, nec in sua ecclesia, uel parochia communicet. Accusator autem eius si nunquam diebus cause dicende defuerit [a 1Kb] [a communione non remoueatur. Si uero aliquando defuerit] subtrahens se restituto in communione episcopo, ipse remoueatur a communione accusator: ita tamen ut nec ipsi adimatur facultas cause peragende, si se ad diem occurrere [b 1Kb] [non uoluisse, sed non potuisse, probauerit: illud uero placuit ut cum agere] ceperit in episcoporum iudicio, si fuerit accusatoris persona culpabilis, ad arguendum non admittatur, nisi proprias causas, non tamen ecclesiasticas asserere uoluerit.



Que forma in accusatione episcopi, diaconi, et ceterorum seruari debeat.


Concil. Carthag., tit. 20. Si autem presbyteri, uel diaconi, fuerint accusati, adiuncto sibi ex uicinis locis [c 1Kb] proprius episcopus legitimo numero collegarum, quos ab eodem accusati petierint, id est, una secum in presbyteri nomine sex, in diaconi tres, ipsorum causam discutiant eadem, dierum, et dilationum, et a communione remotionum, et discussione personarum, inter accusatores et eos qui accusantur, forma seruata. Reliquorum autem clericorum causas etiam solus episcopus loci agnoscat et finiat.



CXLu. De uacantibus episcopis, quod alienam ecclesiam peruadere non debeant.

 Concil. Antioch., tit. 16. Si quis episcopus uacans in ecclesiam uacantem prosiliat, sedemque peruadat, absque integro perfectoque concilio, hic abiiciatur necesse est, et si cunctus populus quem diripuit eum habere delegerit; perfectum uero concilium illud est, ubi interfuerit metropolitanus antistes.



CXLuI. Ut nullus ad episcopatum pro se constituat promouendum.

Concil. Antioch., tit. 23. Episcopo non licere pro se alterum successorem sibi constituere, licet ad exitum uite perueniat; quod si tale aliquid factum fuerit, irritum esse huiuscemodi constitutum. Seruetur autem ius ecclesiasticum, id continens oportere  non aliter fieri, nisi cum synodo et iudicio episcoporum, qui post obitum quiescentis potestatem habent eum qui dignus exstiterit promouere.



CXLuII. De episcopis, etiam laica communione priuandis, qui ciuitates mutuauerunt.

Concil. Sardic., titul. 1. Osius episcopus dixit: Non minus mala consuetudo, quam perniciosa corruptela funditus eradicanda est, ne cui liceat episcopo de ciuitate sua ad aliam transire ciuitatem; manifesta est enim causa, qua hoc facere tentat,  cum nullus in hac re inuentus sit episcopus qui de maiore ciuitate ad minorem transiret. Unde apparet auaritie eos ardore inflammari, et ambitioni seruire, et ut dominationem agant. Si omnibus placet, huiusmodi pernicies seuius et austerius uindicetur, ut nec laicam communionem habeat qui talis est. Responderunt uniuersi: Placet.



CXLuIII. Item si per ambitionem sedem mutauerint, nec in exitu communionem saltem laicorum consequantur.

Concil. suprascr., tit. 2. Osius episcopus dixit: Etiam si talis aliquis exstiterit temerarius, ut fortassis talem excusationem afferens asseueret, quod populi litteras acceperit, cum manifestum sit potuisse [d 1Kb] paucos premio et mercede corrumpi eos qui sinceram  fidem non habent, ut clamarent in ecclesia, et ipsum petere uiderentur episcopum, omnino has fraudes damnandas esse arbitror, ita ut nec laicam in fine communionem talis accipiat. Si uobis omnibus placet statuite. Synodus respondit: Placet



CXLIX. Ut inter discordes episcopos, comprouinciales antistites audiant; quod si damnatus appellauerit Romanum pontificem, id obseruandum quod ipse censuerit.

Concil. Sardic., tit. 3. Osius episcopus dixit: Illud quoque necessario adiiciendum est, ut episcopi de sua prouincia ad aliam prouinciam, in qua sunt episcopi, non transeant, nisi forte a fratribus suis inuitati, ne uideamur ianuam claudere caritatis. Quod si in aliqua prouincia aliquis episcopus contra  fratrem suum episcopum litem habuerit, unus de duobus ex alia prouincia aduocet episcopum cognitorem. Quod si aliquis [e 1Kb] episcoporum iudicatus fuerit in aliqua causa, et putat se bonam causam habere, ut iterum concilium renouetur. Si uobis placet, sancti Petri memoriam honoremus, ut scribatur ab his qui causam examinarunt Iulio Romano episcopo, et si iudicauerit renouandum esse iudicium, renouetur, et det iudices: si autem probauerit talem causam esse, ut non refricentur ea que acta sunt, que decreuerit confirmata erunt. Si hoc omnibus placet? Synodus respondit: Placet.



CL. Ut nullus accusati sedem usurpet episcopi.

Concil. Sardic., tit. 4. Gaudentius episcopus dixit:  Addendum, si placet, huic sententie, quam plenam sanctitate [f 1Kb] protulistis, ut cum aliquis episcopus depositus fuerit eorum episcoporum iudicio qui in uicinis locis commorantur, et proclamauerit agendum sibi negotium in urbe Roma, alter episcopus in eius cathedra post appellationem eius qui uidetur esse depositus, omnino non ordinetur, nisi causa fuerit in iudicio episcopi Romani determinata.



CLI. Quando quis debeat a uicinis prouinciis episcopus ordinari.

Concil. Sard., tit. 5. Osius episcopus dixit: Si  contigerit in una prouincia, in qua plurimi fuerint episcopi, unum forte remanere episcopum, ille uero per negligentiam noluerit ordinare episcopum, et populi conuenerint, episcopos uicine prouincie debere illum prius conuenire episcopum, qui in ea prouincia moratur, et ostendere quod populi petant sibi rectorem, et hoc iustum esse, ut et ipsi ueniant, et cum ipso ordinent episcopum. Quod si conuentus litteris tacuerit, et dissimulauerit, nichilque rescripserit, satisfaciendum esse populis ut ueniant ex uicina episcopi prouincia, et ordinent episcopum.



CLII. De non ordinandis episcopis per uicos et modicas ciuitates.

Concil. Sard., tit. 6. Licentia uero danda non est ordinandi episcopum, aut in uico aliquo, aut in  modica ciuitate, cui sufficit unus presbyter, quia non est necesse ibi episcopum fieri, ne uilescat nomen episcopi, et auctoritas. Non debent illi ex alia prouincia inuitati facere episcopum, nisi aut in his ciuitatibus que episcopos habuerunt, aut si qua talis, aut tam populosa ciuitas que meretur habere episcopum. Si hoc omnibus placet? Synodus respondit: Placet.



CLIII. De prouinciali synodo retractanda per uicarios episcopi urbis Rome, si ipse decreuerit.

Concil. Sard., tit. 7. Placuit autem, ut si episcopus accusatus fuerit, et iudicauerint congregati episcopi regionis ipsius, et de gradu suo eum deiecerint, si appellauerit qui deiectus est, et confugerit ad episcopum Romane Ecclesie, et uoluerit se audiri,  si iustum putauerit ut renouetur examen, scribere his dignetur episcopis qui in finitima et propinqua prouincia sunt, ut ipsi diligenter omnino requirant, et iuxta fidem ueritatis definiant. Quod si is qui rogat causam suam iterum audiri, deprecatione sua mouerit episcopum Romanum, ut e latere suo presbyterum mittat, erit in potestate episcopi quid uelit, et quid estimet. Et si decreuerit mittendos esse qui presentes cum episcopis iudicent, habentes eius auctoritatem, a quo destinati sunt, erit in suo arbitrio; si uero crediderit episcopos sufficere, ut negotio terminum imponant, faciet quod sapientissimo consilio iudicauerit.



CLIu. Quando et in quibus causis episcopi ad comitatum ire debent.

 Concil. suprascripto, tit. 8. Osius episcopus dixit: Importunitates, et nimia frequentia, et [a 1Kb] iuste petitiones fecerunt nos non tantam habere uel gratiam, uel fiduciam: dum quidam non cessant ad comitatum ire episcopi, et maxime Afri, qui, sicut cognouimus, sanctissimi fratris et cepiscopi nostri Grati salutaria consilia spernunt atque contemnunt, ut non solum ad comitatum multas et diuersas Ecclesie non profuturas perferant causas, ut fieri solet, et oportet, ut pauperibus, aut uiduis, aut pupillis subueniatur, sed et dignitates seculares, et administrationes quibusdam postulent. Hec itaque prauitas olim  non solum murmurationes, sed et scandala excitat. Honestum est autem ut episcopi intercessionem his prestent qui iniqua ui opprimuntur, aut si uidua affligitur, aut pupillus exspolietur, si tamen ista omnia iustas habent causas, aut petitiones. Si uobis ergo, fratres karissimi, placet, decernite, ne episcopi ad comitatum accedant, nisi forte hi qui religiosi imperatoris litteris, uel inuitati, uel uocati fuerint. Sed quoniam sepe contingit ut ad misericordiam Ecclesie confugiant qui iniuriam patiuntur, aut qui peccantes in exsilio, uel insulis damnantur, aut certe quamcunque sententiam suscipiunt, subueniendum est his, et sine dubitatione petenda indulgentia: hoc ergo decernite, si uobis placet. Uniuersi dixerunt: Placet, et constituatur.

 Concil. Carthag., tit. 25. Item placuit ut episcopi trans mare non proficiscantur, nisi consulto prime sedis episcopo sue cuiusque prouincie, ut ab eo precipue possint sumere formatam uel commendationem.

Concil. suprascripto, tit. 28. Item placuit ut presbyteri, diaconi, uel ceteri inferiores clerici in causis quas habuerint, si de iudiciis episcoporum suorum questi fuerint, uicini episcopi eos cum consensu sui episcopi audiant, et inter eos definiant adhibiti ab eis episcopi. Quod si et ab eis prouocandum putauerint, non prouocent ad transmarina iudicia, sed ad primates suarum prouinciarum, sicut et de episcopis sepe constitutum est. Ad transmarina autem qui putauerit appellandum, a nullo intra Africam ad  communionem suscipiatur.

Item concil. uniuersali Carthag., tit. 73. Placuit ut quicunque ad comitatum ire uoluerit in formata, qua ad urbis Rome Ecclesiam mittitur, intimetur, ut unde etiam ad comitatum formatam accipiat. Quod si accipiens ad Romanam tantummodo formatam, et tacens necessitatem qua ad comitatum illi pergendum est [b 1Kb] , a communione remoueatur: quod si ibi Rome ei repentina necessitas orta fuerit ad comitatum pergendi, alleget apud episcopum urbis Rome ipsam necessitatem, et de hoc scripta eiusdem Romani episcopi perferat. Formate autem que a primatibus, uel aliquibuscunque episcopis clericis propriis dantur, habeant diem Pasche. Quod si adhuc eiusdem anni Pasche dies incertus est, ille precedens  adiungatur, quomodo solet post consulatum in publicis gestis ascribi



CLu. De diaconis ad comitatum dirigendis.

Concil. Sardic., tit. 9. Osius episcopus dixit: Hoc quoque prouidentia uestra tractare debet, qui decreuistis ne episcoporum improbitas nitatur, ut ad comitatum pergant. Quicunque ergo quales superius memorauimus preces habuerint, uel acceperint, per diaconum suum mittant, quia persona ministri inuidiosa non est, et que impetrauerit celerius poterit referre, et hoc consequens esse uidetur, ut de qualibet  prouincia episcopi ad eum fratrem et cepiscopum nostrum preces mittant, qui in metropoli consistit, ut ille et diaconum eius, et supplicationes destinet, tribuens commendatitias epistolas pari ratione ad fratres et cepiscopos nostros, qui in illo tempore in his regionibus et urbibus morantur, in quibus felix et [a 1Kb] letus Augustus rempublicam gubernat. Si uero habet episcopus amicos in palatio qui cupit aliquid, quod tamen honestum est impetrare, non prohibeatur per diaconum suum et rogare ac significare his quos scit benignam intercessionem absenti posse prestare, si tamen opportunum fuerit.



CLuI. Quod pro pupillis et uiduis, ac necessitatem patientibus ad comitatum eundum sit.

Concil. Sardic., tit. 10. Qui uero Romam uenerint,  sicut dictum est, sanctissimo fratri et cepiscopo nostro Romane Ecclesie preces quas habent tradant, ut ipse prius examinet si honeste et iuste sunt, et prestet diligentiam atque sollicitudinem, ut ad comitatum perferantur. Uniuersi dixerunt placere sibi, et honestum esse consilium. Alipius episcopus dixit: Si propter pupillos, uiduas uel laborantes qui causas [b 1Kb] non iniquas habent, susceperint peregrinationis incommoda, habebunt aliquid rationis. Nunc uero cum ea postulent precipue, que sine inuidia hominum et sine reprehensione esse non possunt, non necesse est ipsum ire ad comitatum.



CLuII. Ut qui in canali sunt episcopi, euntes ad comitatum sollicite discutiant.

 Concil. Sard., tit. 11. Gaudentius episcopus dixit: Ea que salubriter prouidistis conuenientia, et estimationi omnium et Deo placitura tenere hactenus firmitatem possunt, si metus huic sententie coniungatur. Scimus enim et ipsi sepissime propter paucorum imprudentiam religiosum sacerdotale nomen fuisse reprehensum. Si igitur aliquis contra omnium sententiam nisus uoluerit ambitioni magis placere quam Deo, is debet scire, causis redditis, honorem dignitatemque se amissurum: quod ita demum compleri poterit, si unusquisque nostrum in canali constitutus est, cum progredientem episcopum uiderit, inquirat transitum eius, causas uideat, quo tendat agnoscat, et si quidem eum inuenerit ire ad comitatum [c 1Kb] [requirat et illud quod superius comprehensum  est, ne forte inuitatus est ut ei facultas eundi permittatur. Si uero, ut superius memorauit sanctitas uestra, propter desideria et ambitiones, ad comitatum] pergat, nec in litteris eius subscribatur, neque in communionem recipiatur. Si uobis placet, omnium sententia confirmari debet. Uniuersi dixerunt honestum esse et placere sibi hanc constitutionem.



CLuIII. De his qui ignorant, quid sit in synodo constitutum.

Concil. Sard., tit. 12. Osius episcopus dixit: Sed et moderatio necessaria est, dilectissimi fratres, ne  subito adhuc aliqui nescientes quid decretum sit in synodo, ueniant ad ciuitates eas que in canali sunt. Debet ergo episcopus ciuitatis ipsius admonere eum, et instruere, ut ex hoc loco diaconum suum mittat, admonitus ipse tamen redeat in parochiam suam.



CLIX. Quandiu episcopus in alia ciuitate debeat remorari.

Concil. Sardic., tit. 14. Osius episcopus dixit: Et hoc quoque statuere debetis, ut ex alia ciuitate cum uenerit ad aliam ciuitatem, uel ex alia prouincia sua ad aliam prouinciam, et ambitioni magis quam deuotioni seruiens uoluerit in aliena ciuitate multo tempore resedere. Forte enim euenit episcopum loci non esse tam instructum, neque tam doctum. Is uero qui aduenit incipiat contemnere eum, et frequenter  facere sermonem, ut dehonestet et infirmet eius personam, ita ut ex hac occasione non dubitet relinquere assignatam sibi ecclesiam, et transeat ad alienam. Definite ergo tempus, quia et non recipi episcopum inhumanum est, et si diutius resedeat perniciosum. Hoc ergo ne fiat prouidendum est. Memini autem superiori concilio fratres nostros constituisse, ut si quis laicus in ea in qua commoratur ciuitate tres Dominicos dies, id est, per tres septimanas, non celebrasset conuentum, communione priuaretur. Si hec circa laicos constituta sunt, multo magis episcopo nec licet, nec decet, si nulla sit tam grauis necessitas que detineat, ut amplius a suprascripto tempore absens sit ab ecclesia sua. Uniuersi dixerunt placere sibi.



Qui uero persecutionis tempore in aliena ciuitate remorari uoluerint, non prohibeantur.


Concil. Sardic., tit. 21. Osius episcopus dixit: Suggerente fratre et cepiscopo nostro Olympio, etiam hoc placuit, ut si aliquis uim perpessus est, et inique expulsus pro disciplina et catholica confessione, uel pro defensione ueritatis, effugiens pericula, innocens et deuotus ad aliam uenerit ciuitatem, non prohibeatur immorari, quandiu aut redire possit, aut iniuria eius remedium acceperit, quia durum est, eum qui persecutionem patitur non recipi, etiam et larga beneuolentia, et humanitas ei exhibenda est.



CLX. Quod non liceat episcopo a sua ecclesia plus tribus hebdomadibus abesse.


Concil. Sardic., tit. 15. Osius episcopus dixit: Quia nichil pretermitti oportet, sunt quidam fratres, et cepiscopi nostri, qui non in ea ciuitate in qua uidentur episcopi esse constituti, uel certe paruam rem illic habeant; alibi autem idonea predia haberi cognoscuntur, uel affectionem proximorum quibus indulgeant, hactenus permitti eis oportet ut accedant ad possessiones suas, et disponant uel ordinent fructum laboris sui, ut post tres Dominicos, id est, post tres hebdomadas, si morari necesse est, in suis potius fundis morentur. Aut si est proxima ciuitas  in qua est presbyter, ne sine ecclesia uideatur facere diem Dominicum, illuc accedat, ut neque res domestice [a 1Kb] absentia eius detrimentum sustineant, et non frequenter ueniendo ad ciuitatem, in qua episcopus moratur, suspicionem iactantie, et ambitionis euadat. Uniuersi dixerunt placere sibi.



CLXI. De his qui pro diuersis erratis penitudinem feruentius gerunt.

Concil. Laodic., tit. 2. De his qui diuersis facinoribus peccauerunt, et perseuerantes in oratione confessionis, et penitentie conuersionem a malis habuere perfectam, pro qualitate delicti, talibus penitentie tempus impensum, propter clementiam et bonitatem Dei communio concedatur.



CLXII. De tempore ordinationis.

 Concil. Laodic., titul. 4. Quod non oporteat ordinationes sub conspectu audientium celebrari.



CLXIII. Non congruere presbyteras in mulieribus ordinari.

Concil. Laodic., tit. 11. Quod non oporteat eas que dicuntur presbytere, uel presidentes, in ecclesia ordinari.



CLXIu. Iudicio multitudinis ordinationem fieri non debere.

Concil. Laod., tit. 13. Quod non sit permittendum turbis electiones eorum facere, qui sunt ad sacerdotium promouendi.



Quod docendus sit populus, non sequendus.

Ex decretis pape Celestini, tit. 22. Docendus est  populus, non sequendus; nosque, si nesciunt, eos quid liceat quidue non liceat commonere, non his consensum prebere, debemus. Quisquis uero conatus fuerit tentare prohibita, sentiet censuram sedis apostolice minime defuturam. Que enim sola admonitionis auctoritate non corrigimus, necesse est per seueritatem congruentem regulis [b 1Kb] uindicetur.



Et quod non conueniat, contemptis clericis ecclesiarum, de laicis episcopum ordinari.

Ex decretis pape Celestini, tit. 21. Audiuimus quasdam propriis destitutas rectoribus ciuitates episcopos sibi petere uelle de laicis, tantumque fastigium tam uile credere, ut hoc iis qui non Deo sed seculo militauerint, estiment nos posse conferre, non  solum male de suis clericis, in quorum contemptum hoc faciunt, iudicantes, sed de nobis pessime, quos credunt hoc posse facere, sentientes: quod nunquam auderent, si non quorumdam illicitis consentiens sententia conniueret. Ita nichil que frequentius sunt decreta proficiunt ut hoc quasi nunquam de hac parte scriptum fuerit, ignoretur. Quid proderit per singula clericos stipendia militasse, et omnem egisse in dominicis castris etatem, si qui his prefuturi sunt ex laicis requiruntur, qui uacantes seculo, et omnem ecclesiasticum ordinem nescientes, saltu prepropero in alienum honorem ambiunt immoderata  moderata cupiditate transcendere, et in aliud uite genus calcata reuerentia ecclesiastice discipline transire? Talibus itaque, fratres karissimi, qui iuris nostri, id est canonum gubernacula custodimus, necesse est obuiemus, hisque fraternitatem uestram epistolis commonemus, ne quis laicum ad ordinem clericatus admittat, et sinat fieri, unde et illum decipiat, et sibi causas generet, quibus reus constitutis decretalibus fiat.



CLXu. Ad alias parochias eulogias que oblate sunt minime destinandas.

Concil. Laod., tit. 14. Quod sancta nullo modo causa eulogiarum tempore Paschalis festi ad alias parochias debeant destinare.



CLXuI. De his qui debeant in ambone, id est, in pulpito psallere.


Concil. Laod., tit. 15. Quod non oporteat amplius preter eos qui regulariter cantores existunt, qui et de codice canunt, alios in pulpitum conscendere, et in ecclesia psallere.



CLXuII. De lectionibus que debeant Sabbato recenseri.

Concil. Laod. tit. 16. Quod in Sabbato Euangelia cum aliis Scripturis legi conueniat.



CLXuIII. Quod interstitium psalmorum debeat in congregationibus fieri

Concil. Laodic., tit. 17. Quod in conuentu fidelium nequaquam psalmos continuare conueniat, sed per interuallum, id est, per psalmos singulos recenseri  debeant lectiones.



CLXIX. De precibus nona et uespera celebrandis.

Concil. Laodic., tit. 18. Quod id ipsum semper officium precum nona et uespera semper debeat exhiberi.



CLXX. De precibus post sermones habitos ad plebem faciendis.

Concil. Laodic., tit. 19. Quod oporteat seorsum primum post allocutiones episcoporum orationem super catechumenos celebrari, et postquam catechumeni egressi fuerint, super eos qui sunt in penitentia precem fieri. His etiam accedentibus ad manum sacerdotis et discedentibus, tres orationes consummari fidelium, ita ut prima quidem sub silentio,  secunda uero et tertia per exclamationes solitas expleantur, et ita demum pacem sibi inuicem dabunt. Et posteaquam dederit episcopus presbyteris osculum pacis, tunc [c 1Kb] laici pacem sibi tribuant, et ita sancta celebrabitur oblatio: solis enim ministerio sacro deditis ad altare ingredi et communicare ibidem liceat.



CLXXI. Quod subdiaconi a diaconio sint remoti.

Concil. Laodic., tit. 21. Quod non oporteat subdiaconos habere locum [d 1Kb] in diaconio, et Dominica uasa contingere.



CLXXII. Subdiaconis cum orariis assistere non licere.


Concil. Laod., tit. 22. Quod non oporteat subdiaconum uti orario, nec ostia derelinquere.



CLXXIII. Lectores et cantores cum orariis agere suum officium non licere.

Concil. Laod., tit. 23. Quod non oporteat lectores aut cantores orariis uti, et ita legere uel psallere.



CLXXIu. Quod subdiaconi non ebent benedicere, nec benedictionem tribuere.

Concil. Laod., tit. 25. Quod non oporteat subdiaconos panem dare, uel calicem benedicere.



CLXXu. De exorcistis, qui non sunt ab episcopo ordinati.

Concil. Laod., tit. 26. Quod hi qui non sunt ab  episcopis ordinati, tam in ecclesiis quam in domibus exorcisare non possunt.



CLXXuI. Quod de conuiuiis que ex agape fiunt partes accipi non debeant.

Concil. Laod., tit. 27. Quod non oporteat sacro ministerio deditos clericos; aut laicos, ad agapem uocatos ciborum partes accipere, propterea quod et ecclesiastico ordini fiat hinc iniuria.



CLXXuII. In ecclesiis prandia fieri non debere, preter necessitatem itineris.

Concil. Laod., tit. 28. Quod non oporteat in domiciliis diuinis, id est, in Dominicis et ecclesiis conuiuia que uocantur agape fieri, nec intra domum Dei comedere, uel accubitus sternere.

 Concil. Carthagin., tit. 9. Ut nulli episcopi uel clerici in ecclesia conuiuentur, nisi forte transeuntes hospitiorum necessitate illic reficiant; populi etiam ab huiusmodi conuiuiis, quantum fieri potest, prohibeantur.



CLXXuIII. De uiris cum mulieribus lauacra celebrantibus.

Concil. Laodicensi, tit. 30. Quod non oporteat sacris officiis deditos, aut clericos, aut continentes, uel omnem laicum Christianum, lauacra cum mulieribus celebrare, quia hec apud gentes reprehensio prima est.



CLXXIX. Ut episcopi ad synodum impretermisse occurrant.

 Concil. Laod., tit. 40. Quod non oporteat episcopos ad synodum uocatos omnino contemnere, sed protinus ire, et docere, uel discere ea que ad correptionem Ecclesie uel reliquarum pertinent rerum: se ipsum uero qui contempserit accusabit, nisi forte per egritudinem ire non possit.

Concil Antioch., tit. 17. Si quis episcopus manus impositionem episcopatus acceperit, et preesse populo constitutus, ministerium subire neglexerit, nec acquieuerit ire ad ecclesiam sibi commissam, hunc oportet communione priuari donec susceperit coactus  officium, aut certe de eo aliquid [a 1Kb] decreuerit eiusdem prouincie synodus sacerdotum.



CLXXX. Quod preter iussionem episcopi clericus non debeat proficisci

Concil. Laod., tit. 41. Quod non oporteat sacerdotem, uel clericum, sine litteris proficisci canonicis.

Item 42. Quod non oporteat sacerdotem, uel clericum, preter iussionem sui proficisci pontificis.



Et ut subdiaconi ad ostia perseuerent.

Item 43. Quod non oporteat subdiaconos saltem paululum ianuas deserere, et orationi uacare.



CLXXXI. Ut sacrarium mulieres non intreant.

 Concil. Laod., tit. 44. Quod non oporteat mulieres ingredi ad altare.

Ex decret. Gelasii pape, tit. 26. Nihilominus impatienter audiuimus, tantum diuinarum rerum subiisse despectum, ut femine sacris altaribus ministrare firmentur, cunctaque nonnisi uirorum famulatui deputata sexum cui non competit exhibere. Nisi quod omnium delictorum que singillatim perstrinximus, noxiorum reatus omnis et crimen eos respicit sacerdotes, qui uel ista committunt, uel committentes minime publicando, prauis excessibus se fauere significant, si tamen sacerdotum iam sint uocabulo nuncupandi, qui delegatum sibi religionis officium sic prosternere moliuntur, ut in  peruersa queque profanaque decliues, sine ullo respectu regule Christiane, precipitia funesta sectentur. Cumque scriptum sit: Minima qui spernit paulatim decidit, quid est de talibus estimandum, qui immensis ac multiplicibus prauitatum molibus occupati, ingentem ruinam multimodis impulsionibus ediderunt, que non solum ipsos uideatur obruere, sed ecclesiis uniuersis mortiferam, si non sanentur, inferre perniciem. Nec ambigant qui hec exercere sunt ausi, sed etiam qui hactenus cognita siluerunt, sub honoris proprii se iacere dispendio, si non tanta qua possunt celeritate festinent ut lethalia uulnera competenti [b 1Kb] medicamine saluentur. Quo enim more teneant iura pontificum, qui pontificalibus  excubiis eatenus iniuncta dissimulant, ut contraria domui Dei cui president potius operentur? Quantumque apud Deum possent, si nonnisi conuenientia procurarent, tantum quid mereantur aspiciant, cum exsecrabili studio [c 1Kb] sectantur aduersa; et quasi magis hec regula sit, qua [d 1Kb] Ecclesie debeant gubernari, sic quidquid est ecclesiasticis inimicum regulis, perpetratur: cum et si cognitos [e 1Kb] habet canones unusquisque pontificum, intemerata debuerit tenere custodia; et si forsitan nesciebat, consulere fidenter oportuerit ignorantem. Quo magis excusatio nulla succurrit errantibus, quia nec sciens  proposuit seruare quod nouerat, nec ignorans curauit nosse quod gereret.



CLXXXII. De his qui circa mediam septimanam ad baptisma ueniunt.

Concil. Laodicensi, tit. 45. Quod non oporteat ad baptisma quemquam post duas quadragesime hebdomadas admitti.



CLXXXIII. De perceptione fidei, et redditione eorum qui baptizantur.

Concil. Laodic., titul. 46. Quod oporteat eos qui ad baptisma ueniunt fidem discere, et quinta feria septimane maioris episcopo aut presbyteris reddere.



CLXXXIu. Ut post baptisma chrisma detur.

Concil. Laodic., titul. 48. Quod oporteat eos qui  baptizantur post lauacrum chrisma celeste percipere, et regni Christi participes inueniri.



CLXXXu. Oblationes offerri in Quadragesima non oportere.

Item titul. 49. Quod non oporteat in Quadragesima panem benedictionis offerri, nisi Sabbato, et Dominico.



CLXXXuI. Non debere ieiunium solui in quinta feria septimane maioris.

Concil. Laodic., titul. 50. Quod non oporteat in Quadragesima, in ultima septimana quinte ferie ieiunium soluere, totamque Quadragesimam sine ueneratione transire; magisque conueniat omnem Quadragesimam districto uenerari ieiunio.



CLXXXuII. Non debere in diebus ieiuniorum commemorationes martyrum fieri.


Concil. suprascripto, tit. 51. Quod non oporteat in Quadragesima martyrum natalitia celebrari, sed eorum sancta commemoratio in diebus Sabbatorum et Dominicorum fieri conueniat.



CLXXXuIII. Ut natalitia uel nuptie in Quadragesima non fiant.

Concil. Laodic., titul. 52. Quod non oporteat in Quadragesima, aut nuptias, aut natalitia celebrare.



CLXXXIX. Ut in Christianorum non saltetur nuptiis.

Concil. Laodic., titul. 53. Quod non oporteat Christianos euntes ad nuptias plaudere, uel saltare; sed uenerabiliter cenare, uel prandere, sicut Christianos  decet.



CXC. Non licere obericis ludicris spectaculis interesse.

Concil. Laodic., titul. 54. Quod non oportet sacerdotes, aut clericos quibuscunque spectaculis in cenis, et in nuptiis interesse, sed antequam thymelici ingrediantur, exsurgere eos conuenit, atque inde discedere.

Item Concil. suprascript. tit. 55. [a 1Kb] Quod non oporteat sacerdotes, aut clericos ex collatis uel comessationibus conuiuia celebrare: hoc autem nec laicis posse congruere.

 Concil. Carthag., tit. 15. Ut filii sacerdotum spectacula secularia non exhibeant, sed nec spectent, licet hoc semper Christianis omnibus interdictum sit, et ubi blasphemie sunt non accedant.



CXCI. Non licere presbyteris introire ad altare, priusquam ingrediatur episcopus.

Concil. Laodic., titul. 56. Quod non oporteat presbyteros ante processionem episcopi introire sacrarium, et sedere: sed cum episcopo debent ingredi, uel in subselliis sedere, nisi forsitan infirmitate detineatur, aut proficiscatur episcopus.



CXCII. Qui in agris uel possessionibus debeant ordinari.

Concil. Laodic., titul. 57. Quod non oporteat in uillis aut in agris episcopos constitui, sed uisitatores.  uerumtamen iampridem constituti nichil faciant preter conscientiam episcopi ciuitatis; similiter et presbyteri preter consilium episcopi nichil agant.



CXCIII. Oblationem offerri in domibus non oportere, uel que psallere in ecclesia conuenit.

Concil. Laodic., titul. 58. Quod non oporteat in domibus oblationem celebrari ab episcopis uel presbyteris.

Concil. suprascripto, tit. 59. Quod non oporteat plebeios psalmos in ecclesia cantari, nec libros preter canonem Legis, sed sola sacra uolumina Noui Testamenti uel ueteris.



CXCIu. Quod non oporteat episcopos, clericos et monachos, predia aliena conducere.

Concil. Chalcedon., tit. 3. Peruenit ad sanctam  synodum quod quidam qui in clero uidentur allecti, propter lucra turpia conductores alienarum possessionum fiant, et secularia negotia sub cura sua suscipiant; Dei quidem ministerium parui pendentes, secularium uero discurrentes domos, et propter auaritiam patrimoniorum sollicitudinem sumentes: decreuit itaque hoc sanctum magnumque concilium nullum deinceps, non episcopum, non clericum, uel monachum, aut possessiones conducere, aut negotiis secularibus se miscere, preter pupillorum, si forte leges imponant inexcusabilem curam, aut ciuitatis episcopus ecclesiasticarum rerum sollicitudinem habere precipiat, aut orphanorum, aut uiduarum, earumque que sine ulla prouisione sunt personarum,  que maxime ecclesiastico indigent adiutorio, propter timorem Domini, causa deposcat. Si quis autem transgredi de cetero statuta tentauerit, huiusmodi ecclesiasticis increpationibus subiacebit.



CXCu. De honore monachis competente; et ne ullus eorum tentet ecclesiastica aut secularia inquietare negotia, nec alienum seruum preter conscientiam domini sui suscipere.

Concil. Chalcedon., tit. 4. Qui uere et sincere singularem sectantur uitam, competenter honorentur: quoniam uero quidam utentes habitu monachi ecclesiastica negotia ciuiliaque conturbant circumeuntes  indifferenter urbes, necnon et monasteria sibi instituere tentantes, placuit, nullum quidem usquam edificare, aut constituere monasterium, uel oratorii domum, preter conscientiam ciuitatis episcopi: monachos uero per unamquamque ciuitatem, aut regionem subiectos esse episcopo, et quietem diligere, et intentos esse tantummodo ieiunio et orationi, in locis quibus renuntiauerint seculo permanentes; nec ecclesiasticis uero, nec secularibus negotiis communicent, uel in aliquo sint molesti propria monasteria deserentes, nisi forte his precipiatur, propter opus necessarium, ab episcopo ciuitatis; nullum uero recipere in monasteriis seruum obtentu monachi, preter sui domini conscientiam. Transgredientem uero hanc definitionem nostram,  excommunicatum esse decreuimus, ne nomen Domini blasphemetur; uerumtamen episcopum conuenit ciuitatis competentem monasteriorum prouidentiam gerere.

Ex decretis pape Leonis, tit. 1. Leo episcopus urbis Rome uniuersis episcopis per Campaniam, Picenum, Tusciam, et per uniuersas [a 1Kb] prouincias constitutis in Domino, salutem. Ut nobis gratulationem facit Ecclesiarum status salubri dispositione compositus, ita non leui nos merore contristat, quoties et aliqua contra constituta canonum et ecclesiasticam disciplinam presumpta uel commissa cognoscimus; que si non quali debemus uigilantia resecemus, illi qui nos speculatores esse uoluit, excusare non possumus, permittentes sincerum corpus Ecclesie, quod  ab omni purum macula custodire debemus, ambientum improba contagione fedari, cum ipsa sibi membrorum per dissimulationem compago non congruat. Admittuntur passim ad ordinem sacrum, quibus nulla natalium, nulla morum dignitas suffragatur; et qui a dominis suis libertatem consequi minime potuerunt, ad fastigium sacerdotii, tanquam seruilis uilitas hunc honorem capiat, prouehuntur, et probari [b 1Kb] Domino Deo posse creditur, qui domino suo necdum probare se potuit. Duplex itaque in hac parte reatus est, quod et sacrum ministerium talis consortii uilitate polluitur, et dominorum, quantum ad illicite usurpationis temeritatem pertinet, iura soluuntur. Ab his itaque, fratres karissimi, omnes  uestre prouincie abstineant sacerdotes, et non tantum ab his, sed ab aliis etiam qui originali aut alicui conditioni obligati sunt, uolumus temperari, nisi forte eorum petitio aut uoluntas accesserit, qui aliquid sibi in eos uindicant potestatis. Debet enim esse immunis ab aliis qui diuine militie fuerit aggregandus, ut a castris dominicis, quibus nomen eius ascribitur, nullis necessitatis uinculis abstrahatur.

Ex decretis pape Gelasii, tit. 14. Generalis etiam querele uitanda presumptio est, qua propemodum causantur uniuersi passim seruos et originarios dominorum iura possessionumque fugientes, sub religiose conuersationis obtentu, uel ad monasteria ses.  conferre, uel ad ecclesiasticum famulatum, cohibentibus quoque presulibus indifferenter admitti. Que modis omnibus est amouenda pernicies, ne per Christiani nominis institutum, aut aliena peruadi, aut publica uideatur disciplina subuerti: precipue cum nec ipsam ministerii clericalis hac obligatione fuscari conueniat dignitatem, cogaturque pro statu militantium sibi conditioneque iurgari, aut uideri, quod absit, obnoxia. Quibus sollicita competenter interdictione prohibitis, quisquis episcopus, presbyter, aut diaconus, uel eorum qui monasteriis preesse noscuntur, huiusmodi personas apud se tenentes non restituendas patronis, aut deinceps, uel ecclesiastice seruituti, uel religiosis congregationibus putauerint applicandas, nisi uoluntate forsitan dominorum sub  scripture testimonio primitus absolutas, aut legitima transactione concessas, periculum se honoris proprii non ambigant communionisque subituros, si super hac re cuiusquam uerax nos querela pulsauerit. Magnis quippe studiis secundum beatum Apostolum precauendum est, ne fides et disciplina Domini blasphemetur.



CXCuI. Quod non oporteat absolute quoslibet ordinari.

Concil. Chalcedon., tit. 6. Nullum absolute ordinari debere presbyterum, aut diaconum, nec quemlibet in gradu ecclesiastico, nisi specialiter ecclesie ciuitatis, aut possessionis, aut martyrii, aut monasterii qui ordinandus est pronuntietur. Qui uero absolute ordinatur, decreuit sancta synodus irritam  haberi huiuscemodi manus impositionem, et nusquam posse ministrare ad ordinantis iniuriam.



CXCuII. De clericis qui sunt in ptochiis, monasteriis, atque martyriis, que sub potestate episcoporum uniuscuiusque ciuitatis existunt.

Concil. Chalcedon., tit. 8. Clerici qui preficiuntur ptochiis, uel qui ordinantur in monasteriis et basilicis martyrum, sub episcoporum qui in unaquaque ciuitate sunt, secundum sanctorum Patrum traditiones, potestate permaneant, nec per contumaciam ab episcopo suo dissiliant. Qui uero audent euertere huiuscemodi formam quocunque modo, nec proprio subiiciuntur episcopo, si quidem clerici sunt, canonum correptionibus subiacebunt; si uero laici uel  monachi fuerint, communione priuentur.



CXCuIII. Quod non oporteat clericos habentes aduersus inuicem negotia proprium episcopum relinquere, et ad secularia iudicia properare.

Concil. Chalcedon., tit. 9. Si quis clericus aduersus clericum habeat negotium, non deserat episcopum proprium, et ad secularia percurrat iudicia: sed prius actio uentiletur apud episcopum proprium, uel certe consilio eiusdem episcopi apud quos utreque partes uoluerint, iudicium continebunt. Si quis autem preter hec fecerit, canonicis correptionibus subiacebit. Quod si clericus habeat causam aduersus episcopum proprium, uel aduersus alterum, apud  synodum prouincie iudicetur; quod si aduersus eius prouincie metropolitanum episcopus uel clericus habet querelam, petat primatem dieceseos, aut sedem regie urbis Constantinopolitane, et apud ipsum iudicetur.



CXCIX. Quod non liceat clerico in duarum ciuitatum ministrare ecclesiis.

Concil. Chalcedon., tit. 10. Non licere clericum in duarum ciuitatum conscribi simul ecclesiis, et in qua initio ordinatus est, et ad quam confugit quasi ad potiorem, ob inanis glorie cupiditatem. Hoc autem facientes reuocari debere ad suam ecclesiam, in qua primitus ordinati sunt, et ibi tantummodo ministrare. Si uero quis iam translatus est ex alia in aliam ecclesiam, prioris ecclesie, uel martyriorum, que  sub ea sunt, aut ptochiorum, aut xenodochiorum rebus in nullo communicet. Eos uero qui ausi fuerint post definitionem magne et uniuersalis huius synodi quidquam ex his que sunt prohibita perpetrare, decreuit sancta synodus a proprio huiusmodi gradu recedere.



CC. Ut nequaquam in duos metropolitanos prouincia diuidatur.

Concil. Chalcedon., tit. 12. Peruenit ad nos quod quidam preter ecclesiastica statuta facientes conuolarunt ad potestates, et per pragmaticam formam in duo unam prouinciam diuiserunt, ita ut ex hoc facto duo metropolitani esse uideantur in una prouincia. Statuit ergo sancta synodus de reliquo nichil ab episcopis  tale tentari, alioquin qui hoc annisus fuerit, amissioni gradus proprii subiacebit. Quecunque uero ciuitates litteris imperialibus metropolitani nominis honore subnixe sunt, honore tantummodo perfruantur, et qui ecclesiam eius gubernat episcopus, saluis scilicet uere metropolis priuilegiis suis.

Ex decretis pape Innocentii, tit. 46. Nam quod sciscitaris utrum, diuisis imperiali iudicio prouinciis, ut due metropoles fiant, sic duo metropolitani episcopi debeant nominari, non [a 1Kb] uere uisum est ad mobilitatem necessitatum mundanarum Dei Ecclesiam commutari, honoresque aut diuisiones perpeti, quas pro suis causis faciendas duxerit imperator: ergo secundum pristinum prouinciarum morem, metropolitanos  episcopos conuenit numerari.



CCI. Quod non oporteat peregrinos clericos, sine commendatitiis ministrare.

Concil. Chalcedon., tit. 13. Peregrinos, clericos et lectores, in alia ciuitate preter commendatitias litteras sui episcopi nusquam penitus ministrare debere.



CCII. De diaconissis mulieribus.

Concil. Chalcedon., tit. 15. Diaconissam non ordinandam ante annum quadragesimum, et hanc cum summo libramine: si uero suscipiens manus impositionem, et aliquantum temporis in ministerio permanens semetipsam tradat nuptiis, gratie Dei  contumeliam faciens, anathematizetur huiusmodi cum eo qui eidem copulatur.



CCIII. De parochiis.

Concil. Chalcedon., tit. 17. Singularum ecclesiarum rusticas parochias uel possessiones manere inconcussas illis episcopis qui eas retinere noscuntur, et maxime si per tricennium eas absque ui obtinentes sub dispensatione rexerunt: quod si intra tricennium facta fuerit de his, uel fiat, altercatio, licere eis qui se lesos asserunt apud sanctam synodum prouincie de his mouere certamen. Quod si quis a metropolitano leditur, apud primatem dieceseos, aut apud Constantinopolitanam sedem iudicetur, sicut superius dictum est. Si qua uero ciuitas potestate imperiali nouata est, aut si protinus innouetur, ciuiles  dispositiones et publicos ecclesiarum quoque parochiarum ordines subsequantur.



CCIu. De coniurationibus uel conspirationibus.

Concil. Chalcedon., tit. 18. Coniurationis uel conspirationis crimen, et ab exteris legibus est omnino prohibitum: multo magis hoc in Dei Ecclesia ne fiat admonere conueniet. Si qui ergo clerici uel monachi reperti fuerint coniurantes, aut conspirantes, aut insidias ponentes episcopis, aut clericis, gradu proprio penitus abdicentur.



CCu. De episcoporum aut clericorum accusationibus quid debeat obseruari.

Concil. Chalcedon., tit. 21. Clericos aut laicos accusantes episcopos, aut clericos passim, et sine probatione,  ad accusationem recipi non debere, nisi prius eorum discutiatur existimationis opinio.

Concil. Chartag., tit. 8. Numidius episcopus Maxulitanus dixit: Preterea sunt quamplurimi non bone conuersationis qui existimant maiores natu, uel episcopos, passim uageque in accusationem pulsandos; debent tam facile admitti, necne?

Aurelius episcopus dixit: Placet igitur caritati uestre ut is qui aliquibus sceleribus irretitus est, uocem aduersus maiorem natu non habeat accusandi. Ab uniuersis episcopis dictum est: Si criminosus est, non admittatur, placet.

Item Concil. Carthag., tit. 95. Placuitque omnibus, quoniam superioribus conciliorum decretis  de personis que admittende sunt ad accusationem clericorum iam constitutum est, et que persone non admittantur non expressum est, idcirco definimus eum rite ad accusationem non admitti, qui postquam excommunicatus fuerit, in ipsa adhuc excommunicatione constitutus, siue sit clericus, siue laicus, accusare uoluerit.

Titul. 96. Item placuit ut omnes serui, uel proprii liberti ad accusationem non admittantur, uel omnes quos ad accusanda publica crimina leges publice non admittunt, omnes etiam infamie maculis aspersi, id est, histriones, ac turpitudinibus subiecte persone, heretici etiam, siue pagani, siue Iudei. Sed tamen omnibus quibus accusatio denegatur,  in causis propriis accusandi licentia non neganda.



Et ut qui unum crimen non probauerit, ad aliud admitti non debeat.

Concil. suprascripto, tit. 97. Item placuit, quotiescunque clericis ab accusatoribus multa crimina obiiciuntur, et unum ex ipsis de quo prius egerit probare non ualuerit, ad cetera iam non admittatur.

Item de hoc ipso, tit. 98. Testes autem ad testimonium non admittendos, qui nec ad accusationem admitti precepti sunt, uel etiam quos ipse accusator de sua domo produxerit. Ad testimonium autem intra annos quatuordecim etatis sue non admittantur.



CCuI. Quod non liceat clericis post mortem sui episcopi, res ad eum pertinentes diripere.


Concil. Chalcedon., tit. 22. Non licere clericis post obitum sui episcopi, res ad eum pertinentes dissipare, sicut antiquis quoque est canonibus constitutum; quod si hoc facere tentauerint, graduum suorum periculo subiacebunt.



CCuII. Quod non liceat clericis et monachis, absque uoluntate episcopi, ad urbem regiam proficisci.

Concil. Chalcedon., tit. 23. uenit ad aures sancti concilii quod quidam clerici et monachi, quibus nichil ab episcopo suo commissum est , peruenientes ad urbem regiam Constantinopolitanam in ea diutius immorentur, excitantes turbas, et statum ecclesiasticum  commouentes, subuertentes etiam quorumdam domos: decreuit sancta synodus huiusmodi primo quidem per defensorem Constantinopolitane sancte Ecclesie commoneri, ut egrediantur ab urbe regia: quod si iisdem negotiis impudenter insistant, etiam nolentes idem defensor expellat, ut ad propria loca perueniant.



CCuIII. Quod non liceat monasteria que consecrata sunt, diuersoria secularia fieri.

Concil. Chalcedon., tit. 24. Que semel dedicata sunt monasteria consilio episcoporum maneant perpetuo monasteria, et res que ad ea pertinent monasteriis reseruari, nec posse ea ultra fieri secularia habitacula: qui uero hoc fieri permiserint, canonum sententiis subiacebunt.



CCIX. Quod non oporteat ordinationes episcoporum diu differri.


Concil. Chalcedonensi, tit. 25. Quoniam quidam metropolitani, quantum comperimus, negligunt commissos sibi greges, et ordinationes episcoporum facere differunt, placuit sancte synodo intra tres menses ordinationes episcoporum celebrari, nisi forte necessitas inexcusabilis preparet dilationis tempus extendi; quod si hoc minime fecerit, correptioni ecclesiastice subiacebit: uerumtamen reditus Ecclesie uiduate penes economum eiusdem ecclesie integri seruentur.



CCX. De dispensatoribus singularum ecclesiarum.


Concil. Chalcedon., tit. 26. Quoniam in quibusdam ecclesiis, ut rumore comperimus, preter economum episcopi facultates ecclesiasticas tractant: placuit omnem ecclesiam habentem episcopum habere economum de clero proprio, qui dispenset res ecclesiasticas secundum sententiam episcopi proprii; ita ut ecclesie dispensatio preter testimonium non sit, ne ex hoc dispergantur ecclesiastice facultates, et sacerdotio maledictionis derogatio procuretur. Quod si hoc minime fecerit, diuinis constitutionibus subiacebit.



CCXI. De his qui raptum faciunt.

Concil. Chalcedon., tit. 27. Eos qui rapiunt mulieres  sub nomine simul habitandi, cooperantes, aut conniuentes raptoribus: decreuit sancta synodus, ut si quidem clerici sunt, decidant gradu proprio; si uero laici, anathematizentur.



CCXII. Ut preter Pascha et Pentecosten baptisma non celebretur.

Ex decretis pape Siricii, tit. 2. Sequitur de diuersis baptizandorum temporibus, prout unicuique libitum fuerit improbabilis, et [a 1Kb] inemendata confusio, que a nostris sacerdotibus  non ratione auctoritatis alicuius, sed sola temeritate presumitur, ut passim ac libere natalitiis Christi, seu apparitionis, nec non et apostolorum, seu martyrum festiuitatibus, innumere, ut asseris, plebes  baptismi mysterium consequantur, cum hoc sibi priuilegium, et apud nos, et apud omnes ecclesias Dominicum specialiter cum Pentecoste sua Pascha defendat: quibus solis per annum diebus ad fidem confluentibus generalia baptismatis tradi conuenit sacramenta. His duntaxat electis, qui ante quadraginta uel eo amplius, diei nomen dederint, et exorcismis quotidianisque orationibus, atque ieiuniis fuerint expiati, quatenus apostolica illa impleatur preceptio, ut expurgato fermento ueteri, noua incipiat esse conspersio. Sicut ergo paschalem reuerentiam in nullo dicimus esse minuendam: ita in infantibus, qui necdum loqui potuerunt per etatem, uel his, quibus in qualibet necessitate opus fuerit sacri unda baptismatis, omni uolumus celeritate succurri;  ne ad nostrarum perniciem tendat animarum, si negato desiderantibus fonte salutari, exiens unusquisque de seculo et regnum perdat et uitam. Quicunque etiam discrimen naufragii, hostilitatis incursum, obsidionis ambiguum, uel cuiuslibet corporalis egritudinis desperationem inciderint, et sibi unico credulitatis auxilio poposcerint subueniri, eodem quo poscunt momento temporis expetite regenerationis premia consequantur. Hactenus in hac parte erratum sufficiat, nunc prefatam regulam omnes teneant sacerdotes, qui nolunt ab apostolice petre, super quam Christus uniuersalem construxit ecclesiam, soliditate diuelli.

 Ex decretis Leonis, tit. 7. Leo episcopus uniuersis episcopis per Siciliam constitutis, in Domino salutem. Diuinis preceptis et apostolicis monitis [a 1Kb] informamur ut pro omnium ecclesiarum statu impigro uigilemus affectu, ac si quis usquam reprehensioni inuenitur obnoxium celeri sollicitudine, aut ab ignorantie imperitia, aut a presumptionis usurpatione reuocemus. Manente enim Dominice uocis imperio, quo beatissimus apostolus Petrus trina repetitione mystice sanctionis imbuitur, ut Christi oues qui Christum diligit pascat: ipsius sedis, cui per abundantiam diuine gratie presumus, reuerentia coarctamur, ut periculum desidie quantum possumus declinemus, ne professio summi apostoli, qua se amatorem Domini esse testatus est, non inueniatur  in nobis, quia negligenter pascens toties commendatum Dominicum gregem, conuincitur summum non amare pastorem. Cum ergo mihi de caritatis uestre actibus fraterna affectione sollicito certis indiciis innotuerit, uos in eo quod inter sacramenta Ecclesie principale est, ab apostolice institutionis consuetudine discrepare, ita ut baptismi sacramentum numerosius in die Epiphanie quam in Paschali tempore celebretur: miror uos uel precessores uestros tam irrationabilem nouitatem usurpare potuisse, ut [b 1Kb] confusis temporibus utriusque mysterii nullam esse differentiam crederetis inter diem quo adoratus est Christus a Magis, et diem quo resurrexit Christus a mortuis. Quam culpam nullo modo potuissetis incidere, si unde consecrationem honoris accipitis,  inde legem totius obseruantie sumeretis, et beati apostoli Petri sedes, que uobis sacerdotalis mater est dignitatis, esset ecclesiastice magistra rationis, a cuius uos regulis recessisse minore posset equanimitate tolerari, si aliqua commonitionis nostre increpatio precessisset: nunc autem quia non desperatur correptio, seruanda est mansuetudo, ut licet uix ferenda sit in sacerdotibus excusatio que pretendat inscientiam, [c 1Kb] maluimus tamen et censuram necessariam temperare, et ratione uos apertissime ueritatis instruere.

Ex decr. pape Leonis, tit. 8. Semper quidem in eterno consilio Dei mansit humani generis incommutabiliter preordinata reparatio, sed ordo rerum per Iesum Christum Dominum nostrum, temporaliter  gerendarum, in incarnatione uerbi sumpsit exordium. Unde aliud tempus est, [d 1Kb] quando nuntiante angelo beata uirgo Maria fecundandam se per Spiritum sanctum credidit, et concepit: aliud, quo salua integritate uirginea puer editus exsultante gaudio celestium ministrorum pastoribus indicatur: aliud, quo infans circumciditur; aliud, quo hostia pro eo legalis offertur; aliud cum tres Magi claritate noui sideris [e 1Kb] in ciuitatem Bethleem ab Oriente perueniunt, et adoratum paruulum, [f 1Kb] mystico munere  oblato uenerantur. Nec iidem sunt dies quibus impio Herodi, ordinata diuinitus in Aegyptum translatione, subtractus est, uel quibus ab Aegypto in Galileam, mortuo persecutore, reuocatus est. Inter has autem dispensationum uarietates accedunt augmenta corporea, crescit Dominus, sicut euangelista testatur, profectibus etatis, et gratie. Per dies Pasche in templum Ierusalem cum parentibus uenit, et cum abesset a societate redeuntium, sedens cum senioribus, et inter admirantes magistros disputans inuenitur, rationemque mansionis sue reddens: Quid est, inquit, quod querebatis me? nesciebatis quod in his que Patris mei sunt oportet me esse, significans eius se esse filium cuius esset et templum. Iam uero cum in annis maioribus apertius declarandus baptismum  precursoris sui Ioannis expetiit, quid deitatis eius remansit ambiguum, quando baptizato Domino Iesu, Spiritus sanctus in columbe specie super eum descendit, et mansit, audita de celis Patris uoce dicentis: Tu es filius meus dilectus, in te bene complacui? Que omnia ideo quanta potuimus breuitate perstrinximus, ut notum sit dilectioni uestre, uniuersos Christi dies innumeris consecratos fuisse uirtutibus, et in cunctis eius actionibus sacramentorum mysteria coruscasse; sed aliter quidquid signis denuntiarit aliter rebus impleri, nec quecunque numerantur in operibus Saluatoris, ad tempus potest pertinere baptismatis. Nam si etiam illa que post beati Ioannis lauacrum a Domino gesta cognouimus, sub indiscreto honore colamus, omnia tempora  continuatis erunt deputanda festis, quia omnia sunt plena miraculis. uerum, quia spiritus sapientie et intellectus ita apostolos et totius Ecclesie erudiuit magistros, ut in Christiana obseruantia nichil inordinatum, nichil pateretur esse confusum: discernende sunt cause solemnitatum, et in omnibus institutis Patrum principumque nostrorum rationabilis seruanda discretio, quia non aliter unus grex et unus pastor sumus, nisi quemadmodum Apostolus docet, idipsum dicamus omnes: Simus autem perfecti in eodem sensu, et in eadem sapientia.

Ex decretis pape Leonis, tit. 9. Quamuis ergo et illa que ad humilitatem, et illa que ad gloriam pertinent Christi, in unum concurrant, eamdemque personam, totumque quod in illo et uirtutis diuine est et  infirmitatis humane, ad nostre reparationis tendat effectum: proprie tamen in morte crucifixi, et in resurrectione mortui potentia baptismatis nouam creaturam condit ex ueteri, ut in renascentibus, et mors Christi operetur, et uita, dicente beato Apostolo: An ignoratis quia quicunque baptizati sumus in Christo Iesu, in morte illius baptizati sumus? consepulti enim sumus cum illo per baptismum in morte, ut quomodo surrexit Christus a mortuis per gloriam Patris, ita et nos in nouitate uite ambulemus; si enim complantati  facti sumus similitudini mortis eius, simul et resurrectionis erimus, et cetera que latius magister gentium ad commendandum sacramentum baptismatis disputauit, ut appareret ex huius doctrine spiritu regenerandis filiis hominum, et in Dei filios adoptandis illum diem, et illud tempus electum, in quo per similitudinem formamque mysterii, ea que geruntur in membris, his que in ipso sunt capite gesta congruerent: dum in baptismatis regula, et mors interuenit interfectione peccati, et sepulturam triduanam imitatur trina demersio, et ab aquis eleuatio resurgentis instar est de sepulcro. Ipsa igitur operis qualitas docet celebrande generaliter gratie diem legitimum eum esse in quo orta est, et uirtus muneris, et species actionis ad cuius rei confirmationem  plurimum ualet quod ipse Dominus iehsu Christus, posteaquam resurrexit a mortuis, discipulis suis, in quibus omnes ecclesiarum presules docebantur, et formam et potestatem tradidit baptizandi dicens: Euntes docete omnes gentes, baptizantes eos in nomine Patris, et Filii, et Spiritus sancti; de quo utique eos etiam ante passionem potuisset instruere, nisi proprie uoluisset intelligi regenerationis gratiam ex sua resurrectione cepisse. Additur sane huic obseruantie, etiam Pentecostes ex aduentu sancti Spiritus sacrata solemnitas, que de Paschalis festi pendet articulo, et cum ad alios dies alia festa pertineant, hec semper ad eum diem qui resurrectione Domini est insignis, occurrit, porrigens quodammodo auxiliantis gratie manum ad eos quos a die  Pasche, aut molestia infirmitatis, aut longinquitas itineris, aut nauigationis difficultas interclusit, inuitans ut quibuslibet necessitatibus impediti desiderii sui effectum dono sancti Spiritus consequantur. Ipse enim unigenitus Dei in fide credentium, et in uirtute operum nullam inter se et Spiritum sanctum uoluit esse distantiam; quia nulla est diuersitas in natura, dicens: Rogabo ego Patrem, et alium Paracletum dabit uobis, ut uobiscum sit in eternum, Spiritum ueritatis; et iterum: Paracletus autem Spiritus sanctus, quem mittet Pater meus in nomine meo, ille uos docebit omnia, et suggeret uniuersa quecunque dixi uobis; et iterum: Cum uenerit ille Spiritus ueritatis, ille diriget uos in omnem ueritatem. Cum itaque ueritas Christus sit et Spiritus sanctus,  Spiritus ueritatis, nomenque Paracleti utrique sit proprium, non dissimile est festum, ubi unum est Sacramentum.

Ex decretis pape Leonis, tit. 10. Hoc autem nos non ex nostra persuasione defendere, sed ex apostolica auctoritate seruare satis idoneo probamus exemplo, sequentes beatum apostolum Petrum, qui in ipso die quo omnem credentium numerum promissus sancti Spiritus repleuit aduentus, trium millium populum sua predicatione conuersum lauacro baptismatis consecrauit. Quod sancta Scriptura, que apostolorum actus continet, fideli historia docet  dicens: His auditis compuncti sunt corde, et dixerunt ad Petrum et reliquos apostolos: Quid faciemus, uiri fratres? Petrus uero ad illos: Penitentiam, inquit, agite, et baptizetur unusquisque uestrum in nomine Iesu Christi, in remissionem peccatorum uestrorum, et accipietis donum Spiritus sancti. uobis enim est repromissio, et filiis uestris, et omnibus qui longe sunt quoscunque aduocauerit Dominus Deus noster; aliis etiam pluribus uerbis testificatus est, et exhortabatur dicens, Saluamini a generatione ista praua. Qui ergo receperunt sermonem eius, baptizati sunt, et apposite sunt in illa die anime circiter tria millia.

Ex decretis pape Leonis, tit. 11. Unde quia manifestissime patet baptizandis in Ecclesia electis hec  duo tempora, de quibus locuti sumus, esse legitima dilectionem uestram monemus, ut nullos alios dies huic obseruantie misceatis: quia sunt alia quoque festa, quibus multa in honorem Dei reuerentia debeatur, principalis tamen et maximi sacramenti custodienda nobis est mystica et rationalis exemplatio: non interdicta licentia, qua in baptismo tribuendo quolibet tempore periclitantibus subuenitur. Ita enim ad has duas solemnitates connexas sibimet atque cognatas incolumium, et in pacis securitate degentium libera uota differimus: ut in mortis periculo, in obsidionis discrimine, in persecutionis angustiis, in timore naufragii nullo tempore hoc uere salutis singulare presidium cuiquam denegemus. Si quis autem Epiphanie festiuitatem, que in suo ordine debito  honore ueneranda est, ob hoc existimat priuilegium habere baptismatis, quia hoc quidam putant, quod in eadem die Dominus ad baptismum sancti Ioannis accesserit: sciat illius baptismi aliam gratiam, aliam fuisse rationem, nec ad eamdem pertinuisse uirtutem, qua per Spiritum sanctum renascuntur, de quibus dicitur: Qui non ex sanguine, neque ex uoluntate carnis, neque ex uoluntate uiri, sed ex Deo nati sunt. Dominus enim nullius indigens remissione peccati, nec querens remedium renascendi sic uoluit baptizari, quomodo et uoluit circumcidi hostiamque pro se emundationis offerri, ut qui factus erat ex muliere, sicut Apostolus ait, fieret et sub Lege, quam non uenerat soluere, sed implere et implendo  finire, et sicut Apostolus predicat dicens: Finis autem legis Christus ad iustitiam omni credenti. Baptismi autem sui in se condidit sacramentum, quia in omnibus primatum tenens, se docuit esse principium, et tunc regenerationis potentiam sanxit, quando de latere ipsius profluxerunt sanguis redemptionis, et aqua baptismatis. Sicut ergo uetus Testamentum Noui testificatio fuit, et lex per Moysem data est, gratia autem et ueritas per Iesum Christum facta est; sic diuersa sacrificia unam hostiam reformarunt, et multorum agnorum occisio illius immolatione finita est, de quo dicitur: Ecce agnus Dei, ecce qui tollit [a 1Kb] peccata mundi. Sic et Ioannes non Christus,  sed Christi preuius, non sponsus, sed sponsi amicus fuit adeo fidelis, et non sua querens, sed que Iesu Christi, ut se profiteretur ad soluenda calceamenta pedum eius indignum: quoniam ipse quidem baptizaret in aqua, in penitentiam; ille autem baptizaturus esset in Spiritu sancto, et igni, qui duplici potestate, et uitam redderet, et peccata consumeret. His itaque, fratres karissimi, tot ac tantis existentibus documentis, quibus omni ambiguitate submota euidenter agnoscitis, in baptizandis electis, qui secundum apostolicam regulam in exorcismis scrutandi, et ieiuniis sanctificandi, et frequentibus sunt predicationibus imbuendi, duo tantum tempora, id est Pascha et Pentecosten esse seruanda. Hoc uestre indicimus caritati, ut ab apostolicis institutis nullo  ulterius recedatis excessu, quia inultum post hec esse non poterit, si quisquam apostolicas regulas in aliquo crediderit negligendas.

Ex decretis pape Gelasii, tit. 10. Baptizandi sibi quispiam passim quocunque tempore nullam credat inesse fiduciam, preter Paschale festum, et Pentecostes uenerabile sacramentum, excepto duntaxat grauissimi languoris incursu, in quo uerendum est, ne morbi crescente periculo sine remedio salutari fortassis egrotans et exilio preuentus abscedat.



CCXIII. De his qui penitentiam minime seruauerunt.

Ex decretis pape Syricii, tit. 5. De his uero non incongrue dilectio tua apostolicam sedem credidit consulendam, qui acta penitentia tanquam canes, ac  sues ad uomitus [a 1Kb] et uolutabra redeuntes, et militie cingulum, et [b 1Kb] lubricas uoluptates, et noua coniugia, et inhibitos denuo appetiuere concubitus, quorum professam incontinentiam generati post absolutionem filii prodiderunt. De quibus, quia iam suffugium non habent penitendi, id duximus decernendum, ut sola intra Ecclesiam fidelibus oratione iungantur, sacre mysteriorum celebritati, quamuis non mereantur, intersint: a Dominice autem mense conuiuio segregentur, ut hac saltem districtione correcti et ipsi in se sua errata castigent, et aliis exemplis tribuant, quatenus ab obscenis cupiditatibus retrahantur. Quibus tamen quoniam carnali fragilitate ceciderunt, uiatico munere, cum ad Dominum ceperint proficisci,  per communionis gratiam uolumus subueniri. Quam formam, et circa mulieres, que se post penitentiam talibus pollutionibus deuinxerunt, [c 1Kb] seruari decernimus.

Ex decretis pape Innocentii, tit. 7. De penitentibus autem, qui siue ex grauioribus commissis, siue ex leuioribus penitentiam gerunt, si nulla interueniat egritudo, quinta feria ante Pascha eis remittendum Romane Ecclesie consuetudo demonstrat. Ceterum de pondere estimando delictorum sacerdotis est iudicare, ut attendat ad confessionem penitentis, et  ad fletus atque lacrymas corrigentis, ac tunc iubere dimitti, cum uiderit congruam satisfactionem. Sane si quis in egritudinem inciderit, atque usque ad desperationem deuenerit, ei est ante tempus Pasche relaxandum, ne de seculo absque communione discedat.



CCXIu. Quod clericis non liceat penitentiam agere, et quod post penitentiam nullus possit ad clerum admitti.

Ex decretis pape Syricii, tit. 14. Illud quoque nos par fuit prouidere, ut sicut penitentiam agere cuiquam non conceditur clericorum: ita et post penitudinem ac reconciliationem nulli unquam laico liceat honorem clericatus adipisci; quia quamuis sint omnium peccatorum contagione mundati, nulla tamen  debent gerendorum sacramentorum instrumenta suscipere, qui dudum fuerint uasa uitiorum.

Ex decretis pape Innocentii, tit. 34. Innocentius Agapito Macedonio, et [d 1Kb] Martiano episcopis Apulis. Multa in prouincia uestra contra canones Ecclesiasticos, decretaque maiorum usurpari a plurimis, et relationes diuersorum et suggestiones fidissime retulerunt: que quidem possent facile resecari, si episcopi in his non inuenirentur auctores. Qui dum aut amicis, aut obsequentibus gratiam prestare nituntur, religionem uiolant, ordinesque corrumpunt; ac sic euenit, ut indigni quique honores suscipiant ecclesiasticos, et admittantur ad clerum, qui nec inter laicos quidem dignum locum habere [e 1Kb] merentur, sicuti nunc dato nobis libello monstratum est, Modestum  quemdam multis criminibus inuolutum, propter que etiam penitentiam egisse dicitur, non solum clericum effectum, quod non licet, uerum etiam ad episcopatus apicem tendere: cum canones apud Niceam constituti, penitentes etiam ab infimis officiis clericorum excludant. Et ideo, fratres karissimi, perspecto tenore libelli eum iubeatis presentari, ac si uere constiterit [f 1Kb] talis, qualem libellus affirmat, non solum ab ambitione episcopatus, sed etiam a clericatus remoueatur officio.



CCXu. Ut si per ignorantiam penitens digamus, uel uidue maritus clericus factus fuerit, iam non promoueatur.

Ex decretis pape Syricii, tit. 15. Et quia his omnibus,  que in reprehensionem ueniunt, sola excusatio ignorationis obtenditur, cui nos interim solius pietatis intuitu necesse est clementer ignoscere: quicunque penitens, quicunque bigamus, quicunque uidue maritus ad sacram militiam indebite, et incompetenter irrepsit, hac sibi conditione a nobis ueniam intelligat relaxatam, ut in magno debeat computare beneficio, si adempta sibi omni spe promotionis in hoc quo inuenitur ordine perpetua stabilitate permaneat: [g 1Kb] scituri post hanc definitionem, quod si ultra ad sacros ordines quemquam de talibus  crediderint assumendum, et de suo, et de eorum statu, quos contra canones et interdicta nostra prouexerint, congruam ab apostolica sede promendam esse sententiam.



CCXuI. De energumenis baptizatis.

Ex decretis pape Innocentii, tit. 6. De his uero baptizatis, qui postea a demonio, aut uitio aliquo, aut peccato interueniente arripiuntur, quesiuit dilectio tua, si a presbytero, uel diacono possint, aut debeant consignari: quod hoc, nisi episcopus preceperit, non licet: nam ei manus imponenda omnino non est, nisi episcopus auctoritatem dederit id efficiendi. Ut autem fiat, episcopi est imperare, ut manus ei uel a presbytero, uel a ceteris clericis imponatur. Nam quomodo  id fieri sine magno labore poterit, ut longe constitutus energumenus ad episcopum deducatur, cum si talis casus ei in itinere acciderit, nec ferri ad episcopum, nec referri ad sua facile possit.



CCXuII. Quod pro infirmis debeat sacerdos orare, et iuxta preceptum sancti Iacobi oleo perungere.

Ex decretis pape Innocentii, tit. 8. Sane quoniam de hoc, sicuti de ceteris consulere uoluit dilectio tua, adiecit etiam filius meus dilectus Celestinus diaconus in epistola sua esse a tua dilectione positum illud, quod in beati apostoli Iacobi epistola conscriptum est. Si [a 1Kb] infirmatur quis in uobis, inducat presbyteros, et orent super eum ungentes oleo in nomine Domini, et oratio fidei saluabit infirmum, et suscitabit illum Dominus, et si in peccatis fuerit,  remittentur ei. Quod non est dubium de fidelibus egrotantibus accipi uel intelligi debere, qui sancto oleo chrismatis perungi possunt, quod ab episcopo confectum non solum sacerdotibus, sed omnibus uti Christianis licet, in sua, aut suorum necessitate ungendum. Ceterum illud superfluum uidemus adiectum, ut de episcopo ambigatur, quod presbyteris licere non dubium est: nam idcirco presbyteris dictum est, quia episcopi occupationibus aliis impediti ad omnes languidos ire non possunt. Ceterum si episcopus aut potest, aut dignum ducit aliquem a se uisitandum, et benedicere, et tangere chrismate sine cunctatione potest, cuius est ipsum chrisma conficere. Nam penitentibus istud infundi non potest,  quia genus est sacramenti. Nam quibus reliqua sacramenta negantur, quomodo unum genus posse putatur concedi?



CCXuIII. Ut extra conscientiam metropolitani non ordinetur episcopus.

Ex decretis pape Innocentii, tit. 9. Primum ut extra conscientiam metropolitani episcopi nullus audeat ordinare; integrum enim iudicium est, quod plurimorum sententiis confirmatur: nec unus episcopus ordinare presumat, ne furtiuum beneficium prestitum uideatur: hoc enim a synodo Nicena constitutum est, atque definitum.

Ex decretis pape Celestini, tit. 17. Primum, ut  iuxta decreta canonum unaqueque prouincia suo metropolitano contenta sit, ut decessoris nostri data ad Narbonensem episcopum continent constituta, nec usurpationis locus alicui sacerdoti in alterius concedatur iniuriam. Sit concessis sibi contentus unusquisque limitibus. Alter in alterius prouincia nichil presumat, nec emeritis in suis ecclesiis clericis peregrini et extranei, et qui ante ignorati sunt, ad exclusionem eorum, qui bene de suorum ciuium merentur testimonio, preponantur, ne nouum quoddam, de quo episcopi fiant institutum uideatur esse collegium.

Ex decretis pape Leonis, tit. 32. Igitur secundum sanctorum Patrum canones spiritu Dei conditos, et totius mundi reuerentia consecratos, metropolitanos  singularum prouinciarum episcopos, quibus ex delegatione nostra, fraternitatis tue cura pretenditur, ius tradite sibi antiquitus dignitatis intemeratum habere decernimus: ita ut a regulis prestitutis nulla aut negligentia, aut presumptione discedant.



CCXIX. Ut ex curialibus non fiat clericus.

Ex decretis pape Innocentii, tit. 18. Preterea frequenter quidam ex fratribus nostris curiales, uel quibuslibet publicis functionibus occupatos clericos facere contendunt, quibus postea maior tristitia cum de reuocandis eis aliquid ab imperatore precipitur, quam gratia nascitur de ascitis. Constat enim eos in ipsis muniis uoluptates etiam exhibere, quas a diabolo inuentas esse non dubium est, et ludorum  aut munerum apparatibus, aut preesse, aut forsitan interesse. Sit certe in exemplum sollicitudo, et tristitia fratrum, quam sepe pertulimus imperatore presente, cum pro his sepius rogaremus, quam ipse nobiscum positus cognouisti, quibus non solum inferiores clerici ex curialibus, uerum etiam in sacerdotio iam constituti, ingens molestia ut redderentur instabat.



CCXX. De ultima penitentia non neganda.

Ex decretis pape Innocentii, tit. 22. Et hoc quesitum est, quid de his obseruari oporteat, qui post baptismum omni tempore incontinentie uoluptatibus dediti, in extremo uite sue penitentiam simul, et reconciliationem communionis exposcunt. De his  obseruatio prior, durior; posterior interueniente misericordia inclinatior est: nam consuetudo prior tenuit, ut concederetur eis penitentia, sed communio negaretur; nam cum illis temporibus crebre persecutiones essent, ne communionis concessa facilitas homines de reconciliatione securos non reuocaret a lapsu, merito negata communio est, concessa penitentia: ne totum penitus negaretur, et duriorem remissionem fecit temporis ratio. Sed postquam Dominus noster pacem Ecclesiis suis reddidit, iam terrore depulso communionem dari abeuntibus placuit, et propter Domini misericordiam, quasi uiaticum profecturis, et ne Nouatiani heretici negantis ueniam,  asperitatem et duritiam subsequi uideamur. Tribuetur ergo cum penitentia extrema communio, ut homines huiusmodi, uel in supremis suis, permittente Saluatore nostro, a perpetuo exitio uindicentur.

Ex decretis pape Celestini, tit. 15. Agnouimus enim penitentiam morientibus denegari, nec illorum desideriis annui, qui obitus sui tempore hec anime sue cupiunt remedia subueniri: horremus  tante impietatis aliquem reperiri, ut de Dei pietate desperet, quasi non possit ad se quouis tempore concurrenti succurrere, et periclitantem sub onere peccatorum hominem perdere, quo se ille expedire desiderat, et liberari. Quid hoc rogo aliud est quam morienti mortem addere, eiusque animam  sua crudelitate, ne absoluta esse possit, occidere, cum Deus ad subueniendum paratissimus, inuitans ad penitentiam, sic promittat peccatori, inquiens: Quacunque die conuersus fuerit, peccata eius non reputabuntur ei; et iterum: Nolo mortem peccatoris, sed tantum conuertatur, et uiuat. Salutem ergo homini adimit quisquis mortis tempore penitentiam denegarit; et desperat de clementia Dei, qui eum ad subueniendum morienti sufficere uel momento posse non credit. Perdidisset latro in cruce premium, ad Christi dexteram pendens, si illum unius hore penitentia non iuuisset; cum esset in pena penituit, et per unius sermonis promissionem habitaculum paradisi Deo promittente promeruit. uera ergo ad Deum conuersio in ultimis positorum mente potius  est estimanda quam tempore, propheta hoc taliter asserente: Cum conuersus ingemueris, tunc saluus eris. Cum ergo Christus sit cordis inspector, quolibet tempore non est deneganda penitentia postulanti, cum illi se obliget iudici, cui occulta omnia nouerit reuelari.

Ex decretis pape Leonis, tit. 21. De his qui penitentiam agere differunt. Dissimulatio hec potest non de contemptu esse remedii, sed de metu grauius delinquendi. Unde penitentia que dilata est, cum studiosius petita fuerit, non negetur, ut quoquomodo ad indulgentie medicinam anima uulnerata perueniat.



CCXXI. De administrationibus secularium iudiciorum.


Ex decr. pape Innocentii, tit. 23. Quesitum est etiam super his qui post baptismum administrauerunt, aut tormenta sola exercuerunt, aut etiam capitalem protulere sententiam: de his nichil legimus a maioribus definitum. Meminerant enim a Deo potestates has fuisse concessas, et propter uindictam noxiorum gladium fuisse permissum, et Dei ministrum esse datum in huiusmodi uindicem. Quomodo igitur reprehenderent factum, quod auctore Deo uiderent esse concessum? De his ergo, ut hactenus seruatum est, sic habeamus, ne aut disciplinam euertere, aut contra auctoritatem Domini uenire uideamur. Ipsis autem in ratione reddenda gesta sua omnia seruabuntur.



CCXXII. Quod pro coniugali federe tam uiro quam femine non liceat in adulterium declinare, pro eo quod sibi in hoc ipso eque debitores existunt.


Ex decretis pape Innocentii, tit. 24. Et illud desideratum est sciri, cur communicantes uiri cum adulteris uxoribus non conueniant, cum contra uxores in consortio adulterorum uirorum manere uideantur? Super hoc Christiana religio adulterium in utroque sexu pari ratione condemnat; sed uiros suos mulieres non facile de adulterio accusant, et non habent latentia peccata uindictam: uiri autem liberius uxores adulteras apud sacerdotes deferre consueuerunt; et ideo mulieribus prodito earum crimine communio denegatur, uirorum autem latente commisso, non facile quisquam ex suspicionibus  abstinetur, qui utique submouetur, si eius flagitium detegatur. Cum ergo par causa sit, interdum probatione cessante uindicte ratio conquiescit.



CCXXIII. Quod hi qui preces criminales dictant, sine crimine sint.

Ex decretis pape Innocentii, titul. 25. Illud etiam sciscitari uoluisti, an preces dictantibus liberum concedatur, utique post baptismi regenerationem, a principibus poscere mortem alicuius uel sanguinem de reatu? Quam rem principes nunquam sine cognitione concedunt, sed ad iudices commissa ipsa, uel crimina semper remittunt, ut causa cognita uindicentur: que cum quesitori fuerint delegata, aut absolutio, aut damnatio pro negotii qualitate profertur,  et dum legum in improbos exercetur auctoritas, erit dictator immunis.



CCXXIu. Quod non liceat his qui intercedente repudio a se segregati sunt, in aliam copulam pertransire.

Ex decretis pape Innocentii, tit. 26. De his etiam requisiuit dilectio tua, qui interueniente repudio alii se matrimonio copularunt, quos in utraque parte adulteros esse manifestum est. Qui uero uel uxore uiuente, quamuis dissociatum uideatur esse coniugium, ad aliam copulam festinarunt, neque possunt adulteri non uideri, in tantum ut etiam he persone quibus tales coniuncti sunt, etiam ipse adulterium commisisse uideantur, secundum illud quod legimus in Euangelio: Qui dimiserit uxorem suam, et duxerit  aliam, mechatur; similiter et qui dimissam duxerit, mechatur. Et ideo omnes a communione fidelium abstinendos. De parentibus autem, aut propinquis eorum nichil tale statui potest, nisi si incentores illiciti consortii fuisse detegantur.



CCXXu. Quod si quis partem sibi corporis uolens amputauerit, clericus esse non possit.

Ex decretis pape Innocentii, tit. 28. Qui igitur partem cuiuslibet digiti ipse uolens abscidit, hunc ad clerum canones non admittunt: cui uero casu aliquo contigit, dum aut operi rustico curam impendit, aut aliquid faciens se non sponte percussit; hos canones precipiunt et clericos fieri, et si in clero fuerint reperti, non abiici. In illo enim uoluntas  est iudicata que sibi ausa fuit ferrum iniicere, quod scilicet et alii id facere dubitare non possit; in istis uero casus ueniam meruit.



CCXXuI. Si cuius uxor abducta in captiuitatem fuerit, et alteram maritus eius acceperit, reuertente prima secunda excludatur. Quam dispositionem in muliere quoque, si alium uirum primo desistente acceperit, conuenit obseruari.

Ex decretis pape Innocentii, tit. 37. Innocentius Probo. Conturbatio procelle barbarice facultati legum intulit casum, nam bene constituto matrimonio inter Fortunium et Ursam captiuitatis incursus fecerat neuum, nisi sancta religionis statuta prouiderent. Cum enim in captiuitate predicta Ursa mulier teneretur, aliud coniugium cum Restituta  Fortunius memoratus iniisse cognoscitur; sed fauore Domini reuersa Ursa nos adiit, et nullo diffitente, uxorem se memorati esse perdocuit. Quare, domine fili, merito illustris, statuimus, fide catholica suffragante, illud esse coniugium quod erat primitus gratia diuina fundatum, conuentumque secunde mulieris priore superstite, nec diuortio eiecta, nullo pacto posse esse legitimum.

Ex decretis pape Leonis, tit. 42. Cum ergo per bellicam cladem et per grauissimos hostilitatis incursus ita quedam dicatis diuisa esse coniugia, ut abductis in captiuitatem uiris femine eorum remanserint destitute, que uiros proprios, aut interemptos putarent, aut nunquam dominatione crederent liberandos, et in aliorum coniugium solitudine cogente  transierint; cumque nunc statu rerum, auxiliante Domino, in meliora conuerso, nonnulli eorum qui putabantur periisse remearint, merito caritas tua uidetur ambigere, quid de mulieribus que aliis iuncte sunt uiris, a nobis debeat ordinari. Sed quia nouimus scriptum, a Deo iungitur mulier uiro, et iterum preceptum agnouimus, ut quod Deus iunxit homo non separet, necesse est ut legitimarum federa nuptiarum redintegranda credamus, et remotis malis que hostilitas intulit, unicuique id quod legitime habuit, reformetur, omnique studio procurandum est, ut recipiat unusquisque quod proprium est.

Item de hoc ipso, tit. 43. Nec tamen culpabilis  dicitur et tanquam alieni iuris peruasor habeatur, qui personam eius mariti qui iam non esse existimabatur assumpsit: sic enim multa, que ad eos qui in captiuitatem ducti sunt pertinebant, in ius alienum transire potuerunt; et tamen plenum iustitie est, ut iisdem reuersis propria reformentur. Quod si in mancipiis, uel in agris aut etiam in domibus ac possessionibus rite seruatur, quanto magis in coniugiorum redintegratione faciendum est, ut quod bellica necessitate turbatum est, pacis remedio reformetur?

Item, tit. 44. Et ideo si uiri post longam captiuitatem reuersi, ita in dilectione suarum coniugum perseuerent, ut eas cupiant in suum redire consortium, omittendum est, et inculpabile iudicandum quod  necessitas intulit, et restituendum quod fides poscit.

Ex decretis pape Leonis, tit. 45. Si autem alique mulieres ita posteriorum uirorum amore sunt capte, ut malint his coherere, quam ad legitimum redire consortium, merito sunt notande, ita ut ecclesiastica communione priuentur, que de re excusabili contaminationem criminis elegerunt, ostendentes sibimet pro sua incontinentia placuisse, quod iusta remissio poterat expiare. Redeant ergo in suum statum uoluntaria redintegratione coniugia, neque ullo modo ad opprobrium male uoluntatis trahatur, quod conditio necessitatis extorsit: quia sicut he mulieres que reuerti ad uiros suos noluerunt, impie sunt habende, ita ille que in affectum ex Deo initum redeunt, merito sunt laudande.



CCXXuII. De catechumeno qui, priusquam baptizetur, uxorem amittit, et post aliam accepit, quod clericus esse non possit.


Ex decretis pape Innocentii, tit. 52. Deinde ponitur, non dici oportere digamum eum qui catechumenus habuerit atque amiserit uxorem, si post baptismum fuerit aliam sortitus, eamque primam uideri que nouo homini copulata sit, quia illud coniugium per baptismi sacramentum cum ceteris criminibus sit ablatum: quod cum de una utique dicitur, certe si tres habuerit in ueteri positus homine uxores, erit ei que post baptismum quarta est, sic interpretantibus prima, uirginis eque nomen accipiet que quarto ducta est loco. Quis, oro, istud non uideat contra Apostoli esse preceptum, qui ait unius uxoris  uirum oportere fieri sacerdotem? Sed obiicitur quod in baptismo totum quidquid in ueteri homine gestum est, sit solutum. Dicite mihi , crimina tantum dimittuntur in baptismo, an et illa que secundum Domini precepta ac Dei instituta complentur? Uxorem ducere crimen est, aut non est crimen? Si crimen est: ergo prefata uenia dixerim, erit auctor in culpa qui ut crimina committerentur in paradiso, cum ipse eos iungeret, benedixit; si uero crimen non est, quia quod Deus iunxit nefas sit crimen appellari; et Salomon addidit: Etenim a Deo preparatur uiro uxor, quomodo creditur inter crimina esse dimissum, quod Deo auctore legitur consummatum? Quid de  talium filiis percensetur, nunquid non erunt admittendi in hereditatis consortio, qui ex ea suscepti sunt que ante baptismum fuit uxor, eruntque appellandi uel naturales, uel spurii, quia non est legitimum matrimonium, nisi illud  quod post baptismum assumitur? Ipse Dominus, cum interrogaretur a Iudeis, si liceret dimittere uxorem, atque exponeret fieri non debere, addidit: Quod ergo Deus iunxit, homo non separet. Ac ne de his copulis locutus esse credatur, que post baptismum sortiuntur, meminerint hoc et a Iudeis interrogatum, et Iudeis esse responsum. Quero, et sollicitus quero, si una eademque sit uxor eius, qui ante catechumenus, postea sit fidelis, filiosque ex ea cum esset catechumenus susceperit, ac postea alios, cum fidelis?  utrum sint fratres appellandi an non? habeant postea defuncto patre herciscunde hereditatis consortium, quibus filiorum nomen regeneratio spiritalis creditur abstulisse? quod cum ita sentire atque iudicare absurdum est, que  ratio est hoc defendi et uacua magis opinione iactari, quam aliqua auctoritate roborari? Cum non possit inter peccata deputari, quod lex precepit, et Deus iungit. Nunquid si quis catechumenus uirtutibus studuerit, humilitatem secutus fuerit, patientiam tenuerit, eleemosynas fecerit, morti destinatos qualibet ratione eripuerit, adulteria exhorruerit, castitatem tenuerit, quero si hec, cum factus fuerit fidelis, amittit: quia per baptismum totum, quod uetus homo gesserat putatur auferri? Aspiciamus gentilem hominem  Cornelium orationibus atque eleemosynis uacantem, per reuelationem angelum, Petrumque ipsum uidisse, nunquid per baptismum hec illi ablata sunt, propter que ei baptismum uidetur esse concessum? Si ita creditur, mihi credite, non modicum erratur, quia quidquid bene gestum fuerit, et secundum Legis precepta custoditum non potest facientibus deperire. Nuptiarum ergo copula, quia Dei mandato perficitur, non potest dici peccatum, et quod peccatum non est, solui inter peccata credi omnino non debet; eritque integrum estimare aboleri non posse prioris nomen uxoris, cum non dimissum sit pro peccato, quia ex Dei sit uoluntate completum.



CCXXuIII. Quod nolentibus clericis uel populis non debeat episcopus ordinari; et quod ab illicitis sit ordinationibus abstinendum.


Ex decretis pape Celest., tit. 18. Nullus inuitis detur episcopus; cleri, plebis et ordinis consensus, et desiderium requiratur, tunc alter de altera eligatur ecclesia, si de ciuitatis ipsius clericis, cui episcopus est ordinandus, nullus dignus  potuerit inueniri, primum enim illi reprobandi sunt, ut aliqui de alienis ecclesiis merito preferantur. Habeat unusquisque sue fructum militie in ecclesia, in qua sua per omnia officia transegit etatem. In aliena stipendia minime alter obrepat, nec alii debitam alter sibi audeat uendicare mercedem. Sit facultas clericis renitendi, si se uiderint pregrauari, et quos sibi ingeri ex transuerso cognouerint,  non timeant refutare, qui si non debitum premium, uel liberum de eo, qui eos recturus est, debent habere iudicium.

Ex decretis cuius supra, tit. 19. Abstineatur etiam ab illicitis ordinationibus, nullus ex laicis, nullus digamus, nullus qui sit uidue maritus, aut fuerit, ordinetur, sed irreprehensibilis et qualem elegit Apostolus, fiat. Per Moysem Dominus precepit: uirginem accipiat sacerdos uxorem. Subsequitur, et supplet Apostolus eodem locutus spiritu: Unius uxoris uirum debere episcopum consecrari. Ad hanc ergo eligantur formulam sacerdotes, et si que facte sunt ordinationes illicite, remoueantur, quoniam stare non possunt, nec discussionem nostram subterfugere poterunt: quamuis latere se estiment, qualiter peruenerunt,  ut nulla religionis reuerentia obscuritate fuscetur. Non sit uana gloriatio palliatis, episcopalem morem, qui episcopi sunt, sequantur. Daniel, ut diximus, qui accusationem pontificali honore subterfugere se posse credidit, et ad fastigium tantum accusatores suos latendo peruenit, a sanctitatis uestre cetu interim se nouerit segregatum, qui se nostro iudicio debet abiicere, si conscientie sue nouit confidentiam se obtinere. Massiliensis uero ecclesie sacerdotem, qui dicitur  in necem fratris sui taliter gratulatus: ut huic, qui eius sanguine cruentatus aduenerat, portionem cum eodem habiturus, occurreret: ex uestro eum audiendum collegio delegamus.

Ex decret. pape Leon., tit. 15. Nulla ratio sinit ut  inter episcopos habeantur, qui nec a clericis sunt electi, nec a plebibus expetiti, nec a comprouincialibus episcopis cum metropolitani iudicio consecrati. Unde cum sepe questio de male accepto honore nascatur, quis ambigat, nequaquam istis esse tribuendum, quod non docetur fuisse collatum? Si qui autem clerici ab istis pseudepiscopis in eis ecclesiis ordinati sunt, que ad proprios episcopos pertinebant, et ordinatio eorum consensu, et iudicio presidentium facta est, potest rata haberi: ita ut in ipsis ecclesiis perseuerent. Aliter autem uana habenda est consecratio, que nec loco fundata est, nec auctoritate munita.

Cuius supra, tit. 35. Cum ergo de summi sacerdotis electione tractabitur, ille omnibus preponitur,  quem cleri, plebisque consensus concorditer postularint: ita ut si in aliam forte personam partium se uota diuiserint, metropolitani iudicio is alteri preponatur, qui maioribus et studiis iuuatur, et meritis, tantum ut nullus inuitis, et non petentibus ordinetur, ne ciuitas episcopum non optatum aut contemnat, aut oderit, et fiat minus religiosa quam conuenit, cui non licuerit habere, quem uoluit.



CCXXIX. Quod nulli sacerdoti canones liceat ignorare.

Ex decret. pape Celest., tit. 20. Celestinus uniuersis episcopis per Apuliam et Calabriam constitutis. Nulli sacerdotum suos liceat canones ignorare, nec quidquam facere, quod Patrum possit regulis obuiare. Que enim a nobis res digna seruabitur, si  decretalium norma constitutorum pro aliquorum libitu, licentia populis permissa, frangatur.



CCXXX. Quod aliud sit uxor, aliud concubina; nec erret quisquis filiam suam in matrimonio tradiderit concubinam habenti.

Ex decret. pape Leonis, tit. 18. Non omnis mulier uiro iuncta uxor est uiri, quia nec omnis filius heres est patri. Nuptiarum autem federa inter ingenuos sunt legitima, et inter equales, et multo prius hoc ipsum Domino constituente, quam initium Romani iuris existeret. Itaque aliud est uxor, aliud concubina: sicut aliud ancilla, aliud libera. Propter quod etiam Apostolus ad manifestandum harum personarum discretionem, testimonium ponit ex Genesi, ubi dicitur Abrahe: Eiice ancillam, et filium eius,  non enim heres erit filius ancille cum filio meo Isaac. Unde cum societas nuptiarum ita ab initio constituta sit, ut preter sexuum coniunctionem, que haberet in Christi et Ecclesie sacramentum, dubium non est eam mulierem non pertinere ad matrimonium, in qua docetur nuptiale non fuisse mysterium. Igitur cuiuslibet loci clericus si filiam suam uiro habenti concubinam in matrimonium dederit, non ita accipiendum est, quasi eam coniugato dederit, nisi forte illa mulier et ingenua facta, et dotata legitime, et publicis nuptiis honestata uideatur: paterno arbitrio uiris iuncte carent culpa, si mulieres que a uiris habebantur, in matrimonio non fuerunt: aliud est nupta, aliud concubina.



CCXXXI. Quod non sit coniugii duplicatio, cum ancilla expulsa uxor intromittatur.


Ex decretis pape Leonis, tit. 19. Ancillam [a 1Kb] matrona accepta abiicere, et uxorem certe ingenuitatis accipere, non duplicatio coniugii, sed profectus est honestatis. Culpanda est sane talium negligentia, sed non penitus [b 1Kb] deperanda, ut crebris exhortationibus incitati, quod necessario expetiuerunt fideliter exsequantur. Nemo enim desperandus est, dum in hoc corpore constitutus est, quia nonnunquam quod diffidentia etatis differtur, consilio maturiore perficitur.



CCXXXII. De communione priuatis, et ita defunctis.

Ex decretis pape Leonis, tit. 20. Horum causa Dei iudicio reseruanda est, in cuius manu fuit, ut  talium obitus usque ad communionis remedium non differatur; nos autem quibus uiuentibus non communicauimus, mortuis communicare non possumus.



CCXXXIII. Quod oporteat eum qui pro illicitis ueniam postulat etiam a licitis abstinere.

Ex decretis pape Leonis, tit. 22. Aliud quidem est debita reposcere, aliud propria perfectionis amore contemnere; sed illicitorum ueniam postulantem oportet etiam a licitis abstinere; dicente Apostolo: Omnia licent, sed non omnia expediunt. Unde si penitentes habent causam, quam negligere forte non debeant, melius expetit quis ecclesiasticum quam forense iudicium.



CCXXXIu. Quod penitenti nulla lucra negotiationis exercere conueniat.


Ex decr. pape Leon., tit. 23. Qualitas lucri negotiantem aut excusat, aut arguit, quia est honestus questus, et turpis. uerumtamen penitenti utilius dispendia pati, quam periculis negotiationis obstringi; quia difficile est inter ementis uendentisque commercium non interuenire peccatum.



CCXXXu. Quod ad militiam secularem post penitentiam redire non debet.

Ex decretis pape Leonis, tit. 24. Contrarium est omnino ecclesiasticis regulis, post penitentie actionem redire ad militiam secularem, cum Apostolus dicat: Nemo militans Deo implicat se negotiis secularibus.  Unde non est liber a laqueis diaboli, qui se militie mundane uoluerit implicare.



CCXXXuI. Quod adolescens, si urgente quolibet mortis periculo penitentiam gesserit, et non se continuerit, uxoris debeat remedio sustentari.

Ex decretis pape Leon., tit. 25. In adolescentia constitutus si, urgente aut metu mortis, aut captiuitatis periculo, penitentiam gessit, et postea timens lapsum incontinentie uenialis copulam uxoris elegit, ne crimen fornicationis incurreret, rem uidetur fecisse uenialem, si preter coniugem nullam omnino cognouerit. In quo tamen non regulam constituimus, sed quid sit tolerabilius estimamus; nam secundum ueram cognitionem nichil magis ei congruit qui penitentiam  gessit, quam castitas perseuerans et mentis et corporis.



CCXXXuII. Quod subdiaconis carnale connubium denegetur.

Ex decretis pape Leon., tit. 34. Nam cum extra clericorum ordinem constitutis nuptiarum societati et procreationi filiorum studere sit liberum arbitrium, ad exibendam tamen perfecte continentie puritatem, ne subdiaconis quidem connubium carnale conceditur, ut et qui habent, sint tanquam non habentes, et qui non habent permaneant singulares. Quod si in hoc ordine, qui quartus ordo est a capite, dignum est custodiri, quanto magis in primo, uel secundo tertioque seruandum est, ne aut leuitico, aut presbyterali honore, aut episcopali excellentia quisquam  idoneus estimetur, qui se a uoluntate uxoria necdum frenasse detegitur



CCXXXuIII. Ut nulla pretia de baptizandis consignandisque fidelibus exigantur.

Ex decretis pape Gelasii, titulo 5. Baptizandis consignandisque fidelibus pretia nulla prefigant, nec illationibus quibuslibet impositis exagitare cupiant renascentes, quoniam quod gratis accipimus gratis dare mandamur; et ideo nichil a predictis prorsus exigere moliantur, quo uel paupertate cogente territi, uel indignatione reuocati, redemptionis sue causas adire despiciant: certum habentes quod qui prohibita deprehensi fuerint admisisse, uel commissa  non potius sua sponte correxerint, periculum subituri proprii sint honoris.



CCXXXIX. Presbyterorum et diaconorum ordinationes certis debere celebrari temporibus.

Ex decretis pape Gelasii, tit. 11. Ordinationes etiam presbyterorum diaconorumque, nisi certis temporibus et diebus exercere non debent, id est primi et quarti mensis ieiunio, septimi et decimi: sed etiam quadragesimalis initii, ac mediana quadragesime die, sabbati ieiunio circa uesperam nouerit celebrandas. Nec cuiuslibet utilitatis causa, seu presbyterum, seu diaconum his preferre qui ante ipsos fuerint ordinati



CCXL. Ut constitutis diebus uirgines sacre uelentur.


Ex decretis pape Gelasii, tit. 12. Deuotis quoque uirginibus, nisi aut in Epiphaniorum, aut in albis Paschalibus, aut in Apostolorum natalibus, sacrum minime uelamen imponant; nisi forsitan, sicut de baptismate dictum est, graui languore correptis, ne sine hoc munere de seculo exeant, implorantibus non negetur.



CCXLI. Ut uidue non uelentur.

Ex decretis pape Gelasii, tit. 13. uiduas autem uelare pontificum nullus attentet, quod nec auctoriritas diuina delegat, nec canonum forma prestituit. Non est ergo penitus usurpandum, eisque sic ecclesiastica sunt inferenda presidia, ut nichil committatur  illicitum.

Cuius supra, titulo 21. Nam de uiduis sub nulla benedictione uelandis superius late duximus disserendum. Que si propria uoluntate professam pristini coniugii castitatem mutabili mente calcauerint, periculi earum intererit quali Deum debeant satisfactione placare. Sicut enim si se forsitan continere non poterant secundum Apostolum, nullatenus nubere uetabantur; sic habita secum deliberatione promissam Deo pudicitie fidem debuerunt custodire. Nos autem nullum talibus laqueum debemus iniicere, sed solum hortationes premii sempiterni, penasque proponere diuini iudicii, ut nostra sit absoluta conscientia, et illarum pro se rationem Deo reddat intentio. Cauendum est quippe, que de  harum moribus actibusque beatus Paulus testatur apostolus, quod planius exponere preterimus, ne sexus instabilis non tam deterreri quam admoneri uideatur.



CCXLII. Quod demoniis aliisque passionibus irretitis sacra mysteria tractare non liceat.

Ex decretis cuius supra, tit. 19. Usque adeo sane comperimus, illicita queque prorumpere, ut demoniis similibusque passionibus irretitos ministeria sacrosancta tractare tribuatur: quibus si in hoc opere positis aliquid proprie necessitatis occurrat, quis de sua fidelium salute confidet, ubi ministros ipsos curationis humane tanta perspexerit calamitate uexari?  Atque ideo necessario remouendi sunt, ne quibuslibet, pro quibus Christus est mortuus, scandalum generetur infirmis. Postremo, si corpore sauciatum fortassis, aut debilem nequaquam sancta contingere lex diuina permisit; quanto magis doni celestis dispensatores esse non conuenit, quod est deterius, mente perculsos?



CCXLIII. Quod secunda coniugia secularibus non denegentur quibus tamen pro hoc ipso ad clerum minime conuenit aspirare.

Ex decret. pape Gelas., tit. 22. Secundas nuptias sicut secularibus inire conceditur, ita post eas nullus ad clericale sinatur uenire collegium: alia est enim  humane fragilitati generaliter concessa licentia, alia debet esse uita diuinarum rerum seruitio dedicata.



CCXLIu. Ut ab episcopis preceptione pape noue basilice dedicentur.

Ex decretis pape Gelasii, tit. 4 Basilicas nouiter institutas non petitis ex more preceptionibus dedicare non audeant; non ambiant sibimet uindicare clericos potestatis aliene.



Et nulla basilica sub defunctorum constructa nomine dedicetur.

Cuius supra, titul. 25. De locorum consecratione sanctorum, quamuis superius strictim fuerit comprehensum, nobis quoque patefactum est quod absque precepto sedis apostolice nonnulli factas ecclesias uel oratoria sacrare presumant. Hoc sumus tamen  indicio detestabiliori permoti quod in quocunque nomine defunctorum, et quantum dicitur, nec omnino fidelium constructiones edificatas sacris professionibus audacter instituere memorantur. Que quoniam tam acerba, tam dura sunt, ut eadem uix noster ferre posset auditus; si reuera Christianitatis affectus in illis regionibus certus, et fixus est, et districtius ista querantur, et a quibus fuerint gesta prodantur, quoniam si ut latentibus in hac atrocitate nominibus, non exstat in quem sententia debita proferatur, ita cum manifestis fuerit documentis expositus, quam sceleris tanti poscit immanitas, non [a 1Kb] uitabit ullatenus ultionem.



CCXLu. Ut si quis episcopus in crimine absque tempore synodi detentus fuerit, a duodecim episcopis audiatur; presbyter uero a sex; diaconus a tribus.


Concil. Carthag., tit. 12. Felix episcopus dixit: Suggero secundum statuta ueterum conciliorum, ut si quis episcopus  in reatum aliquem incurrerit, et fuerit ei nimia necessitas non posse plurimos congregare: ne in crimine remaneat, a duodecim episcopis, et presbyter a sex episcopis cum proprio suo episcopo audiatur, et diaconus a tribus.

Concil. suprascript., tit. 20. Si autem presbyteri, uel diaconi fuerint accusati, adiuncto sibi ex uicinis locis proprius episcopus legitimo numero collegarum, quos ab eodem accusati petierint, id est una secum in presbyteri nomine sex, in diaconi tres,  ipsorum causam discutiant, eadem dierum, et dilationum et a communione remotionum, et discussione personarum, inter accusatores, et eos qui accusantur forma seruata. Reliquorum autem clericorum causas etiam solus episcopus loci agnoscat et finiat.



CCXLuI. De diuersis ordinibus Ecclesie seruientibus, ut si quis in causam incurrerit, et abnuerit ecclesiasticum iudicium, debeat periclitari.

Concil. Cart., tit. 15. Item placuit ut quisquis episcoporum, presbyterorum, diaconorum, seu clericorum, cum in ecclesia ei fuerit crimen institutum, uel ciuilis causa fuerit commota, si relicto ecclesiastico iudicio, publicis iudiciis purgari uoluerit, etiamsi pro ipso fuerit prolata sententia, locum suum  amittat, et hoc in criminali; in ciuili uero perdat quod euicit, si locum suum obtinere maluerit. Hoc etiam placuit ut a quibuscunque iudicibus ecclesiasticis ad alios iudices ecclesiasticos, ubi est maior auctoritas, fuerit prouocatum, non eis obsit quorum fuerit soluta sententia, si conuinci non potuerint uel iniquo animo iudicasse, uel aliqua cupiditate uel gratia deprauati. Sane si ex consensu partium electi fuerint iudices, etiam a pauciori numero quam constitutum est, non liceat prouocari.



CCXLuII. Ut clericus qui ordinatur, moneri debeat constituta paterna seruare; maxime uero ut corporibus mortuorum eucaristia et baptisma non dentur.

Concil. Carthag., tit. 18. Item placuit ut ordinatis episcopis, uel clericis prius ab ordinatoribus suis  placita conciliorum auribus eorum inculcentur, ne se aliquid contra statuta concilii fecisse peniteant. Item placuit ut corporibus defunctorum Eucaristia non detur: scriptum est enim: Accipite et edite. Cadauera autem nec accipere possunt, nec edere; et ne iam mortuos homines baptizari faciat presbyterorum ignauia.



CCXLuIII. Ut episcopi uel clerici in eos qui catholici non sunt nichil conferant.

Concil. Carthag., tit. 22. Et ut in eos qui catholici Christiani non sunt, etiamsi consanguinei fuerint, per donationes rerum suarum episcopi uel clerici nichil conferant.

Item, concil. suprascripti tit. 48. Item constitutum est, si quis episcopus heredes extraneos a consanguinitate  sua, uel hereticos, etiam consanguineos aut paganos Ecclesie pretulerit, saltem post mortem anathema ei dicatur, atque eius nomen inter Dei sacerdotes nullo modo recitetur, nec excusari possit si intestatus [a 1Kb] defecerit, quia utique debuit factus episcopus, rei sue ordinationem congruam sue professioni nequaquam differre.



CCXLIX. De accusato uel accusatore.

Concil. Carthag., tit. 30. Item placuit ut accusatus uel accusator in eo loco unde est ille qui accusatur, si metuit aliquam uim temerarie multitudinis, locum sibi eligat proximum, quo non sit difficile testes producere, ubi causa finiatur.



CCL. Quod clerici qui episcopis suis non obediunt ut promoueantur, nec illic manere debeant unde recedere noluerunt.


Concil. Carthag., tit. 31. Item placuit ut quicunque clerici uel diaconi pro necessitatibus Ecclesiarum non obtemperauerint episcopis suis uolentibus eos ad honorem ampliorem in sua Ecclesia promouere, nec illi ministrent in gradu suo unde recedere noluerunt.



CCLI. Ut si quis clericorum pauper promotus in ordine aliquid postea habuerit, Ecclesie potestati subiaceat.

Concil. Carthag., tit. 32. Item placuit ut episcopi,  presbyteri, diaconi, uel quicunque clerici, qui nichil habentes ordinantur, et tempore episcopatus uel clericatus sui agros uel quecunque predia suo nomine comparant: tanquam rerum Dominicarum inuasionis crimine teneantur, nisi admoniti in ecclesiam eadem ipsa contulerint. Si tamen ipsis proprie aliquid liberalitate alicuius, uel successione cognationis obuenerit, faciant inde quod eorum proposito congruit. Quod si a suo proposito retrorsum exorbitauerint, honore ecclesiastico indigni, tanquam reprobi iudicentur.



CCLII. Ut presbyteri rem ecclesie in qua sunt constituti non uendant, et nulli episcopo liceat rem tituli matris Ecclesie usurpare.

Concil. Carthag., tit. 33. Item placuit ut presbyteri  non uendant rem ecclesie ubi sunt constituti, nescientibus episcopis, quomodo et episcopis non licet uendere predia ecclesie ignorante concilio, uel presbyteris suis. Non habente ergo necessitatem, nec episcopo liceat matricis Ecclesie rem, nec presbytero tituli sui usurpare.



CCLIII. Ut paruuli qui apud Donatistas baptizantur, si conuersi fuerint, ab ordinationibus non prohibeantur.

Concil. Carthag., tit. 14. De Donatistis placuit ut consulamus fratres et consacerdotes nostros Syricium et Simplicianum de solis infantibus qui baptizantur penes eosdem, ne quod suo non fecerunt iudicio, cum ad Ecclesiam Dei salubri proposito fuerint  conuersi, parentum illos error impediat, ne promoueantur sacri altaris ministri

Concil. suprascripto, tit. [b 1Kb] 23 et 24. Aurelius episcopus dixit: Ecclesiarum Dei per Africam constitutarum necessitates mecum optime nouit caritas uestra, sanctissimi fratres; et quoniam prestitit Dominus ut ex aliqua parte sancti cetus uestri esset congregata presentia, uidetur mihi ut has easdem necessitates, quas pro sollicitudine nostra indagare potuimus, in medium proferamus, quas cum approbauerit uestra sinceritas, sit consequens eligendum esse unum a nostro numero consacerdotem, qui auxiliante Domino orationibus uestris, et has ipsas necessitates suscipere possit, et gnauiter peragendas implere, perrecturus ad transmarinas Italie partes; ut tam  sanctis fratribus et consacerdotibus nostris, uenerabili sancto fratri Anastasio sedis apostolice episcopo, quam etiam sancto fratri uenerio sacerdoti Mediolanensis Ecclesie necessitatem ipsam, ac dolorem, atque inopiam nostram ualeat intimare; ex his enim sedibus hoc fuerat prohibitum, quod nouerint communi periculo prouidendum maxime, quia tanta indigentia clericorum est, multeque ecclesie ita deserte sunt, ut ne unum quidem diaconum uel illitteratum habere reperiantur. Nam de ceteris superioribus gradibus et officiis tacendum arbitror, quia, ut dixi, si ministerium diaconi facile non inuenitur,  multo magis superiorum honorum inueniri non posse certissimum est: et quotidie nos planctus diuersarum pene emortuarum plebium iam non sustinemus, quibus nisi fuerit aliquando subuentum, grauis nobis et inexcusabilis innumerabilium animarum pereuntium causa, apud Deum mansura est. Unde quoniam superiori concilio statutum esse mecum recognoscit unanimitas uestra, ut hi qui apud Donatistas paruuli baptizati sunt, nondum scire ualentes erroris eorum interitum, et posteaquam ad etatem rationis capacem peruenerunt, agnita ueritate, falsitatem eorum abhorrentes ad Ecclesiam Dei catholicam, per uniuersum mundum diffusam, ordine antiquo per manus impositionem recepti sunt, debere talibus suscipiendum munus clericatus non impedire nomen erroris,  cum ueram Ecclesiam illorum putauerint ad fidem accedendo, et ibi Christo crediderint, et Trinitatis sacramenta perceperint: que omnia uera et sancta, atque diuina esse certissimum est, et in his omnem anime spem constitutam. Quanquam et hereticorum presumpta audacia ueritatis nomine palliata hec tradere audeat, que quoniam simplicia sunt, et ut premonet beatus Apostolus dicendo, unus Deus, una fides, unum baptisma, et iterari non liceat, quod semel dari oportet, anathematizato nomine erroris recipiantur per manus impositionem in unam Ecclesiam columbam, ut dictum est, et unam matrem omnium Christianorum, ubi omnia sacramenta salubriter, et eterne, et uitaliter accipiuntur, que perseuerantibus in heresi magnam damnationis penam  conquirunt, ut quod eis in ueritate ad eternam uitam consequendam esset luminosius, hoc in errore sit tenebrosius, atque damnosius. Quod fugientes nonnulli et matris Ecclesie catholice ubera cognoscentes, illa omnia sancta mysteria amore ueritatis crediderunt, atque perceperunt; quibus sacramentorum rebus cum uite bone probitas accesserit, sine dubio ad officium clericatus tales esse applicandos, maxime in tanta rerum necessitate nullus est qui non concedat. Quanquam nonnulli eiusdem secte clerici cum plebibus atque honoribus suis ad nos transire desiderent, qui amore honoris, aut persuadent ad uitam, aut retinent ad salutem. Sed hoc maiori fratrum supradictorum considerationi dimittendum censeo, ut  prudentiori suo consilio nostre suggestionis sermonem cum perpenderint, quid de hac re eis placeat nos informare dignentur. Tantum de his qui infantes baptizati sunt satagimus, ut nostre, si placet, in iisdem ordinandis consentiant uoluntati. Omnia ergo que superius comprehendimus, apud sanctos episcopos agenda esse mecum honorabilis fraternitas uestra perpendat.



Item ut clerici Dona istarum in suis honoribus suscipiantur.

Concil. Carthag., tit. 35. Deinde placuit ut littere mittantur ad fratres et cepiscopos nostros, et maxime ad sedem apostolicam, in qua presidet memoratus uenerabilis frater et collega noster Anastasius,  quo nouerit habere Africam magnam necessitatem propter Ecclesie pacem et utilitatem, ut et de ipsis Donatistis, quicunque clerici correcto consilio ad catholicam unitatem transire uoluerint, secundum uniuscuiusque episcopi catholici uoluntatem atque consilium, qui in eodem loco gubernat Ecclesiam, si hoc paci Christiane prodesse uisum fuerit, in suis honoribus suscipiantur, sicut prioribus eiusdem diuisionis temporibus factum esse manifestum est; quod multarum et pene omnium Africanarum Ecclesiarum, in quibus talis error exortus est, exempla testantur, non ut concilium quod in transmarinis partibus de hac re factum est dissoluatur, sed ut illud maneat circa eos qui sic transire ad Catholicam uolunt, ut nulla per eos unitatis compensatio procuretur,  per quos autem uel omnimodo perfici, uel adiuuari manifestis fraternarum animarum lucris catholica unitas in locis quibus degunt uisa fuerit: non eis obsit quod contra honores eorum, quamuis salus nulli interclusa sit, in transmarino concilio statutum est, id est ut ordinati in parte Donati, si ad Catholicam correcti transire uoluerint, non suscipiantur in honoribus suis secundum transmarinum concilium: sed exceptis his, per quos catholice unitati consulitur.



CCLIu. Ut episcopi uel clerici filios suos non facile emancipent.

Concil. Carthag., tit. 2. Ut episcopi uel clerici filios suos a sua potestate per emancipationem exire  non sinant, nisi de moribus eorum fuerint et de etate securi, ut possint ad eos iam propria pertinere peccata.



CCLu. Ut clerici uel continentes ad uirgines et uiduas non accedant.

Concil. Carthag., tit. 5. Clerici uel continentes ad uiduas uel uirgines nisi ex iussu uel permissu episcoporum uel presbyterorum non accedant, et hoc non soli faciant, sed cum clericis, uel cum his cum quibus episcopus aut presbyter iusserit; nec ipsi episcopi aut presbyteri soli habeant accessum ad huiusmodi feminas, sed ubi aut clerici presentes sunt, aut graues aliqui Christiani.



CCLuI. Ut princeps sacerdotum non appelletur episcopus.


Concil. Carthag., tit. 6. Ut prime sedis episcopus non appelletur princeps sacerdotum, aut summus sacerdos, aut aliquid huiusmodi, sed tantum prime sedis episcopus



CCLuII. Ut a ieiunis sacerdotibus Deo sacrificia celebrentur.

Concil. Carthag., tit. 8. Ut sacramenta altaris non nisi a ieiunis hominibus celebrentur, excepto uno die anniuersario, quo cena Domini celebratur; nam si aliquorum pomeridiano tempore defunctorum, siue episcoporum, siue ceterorum commendatio facienda est, solis orationibus fiat, si illi qui faciunt iam pransi inueniuntur.



CCLuIII. De sollicitudine pro uirginibus gerenda.


Concil. Carthag., tit. 11. Ut uirgines sacre cum parentibus, a quibus custodiebantur, priuate fuerint, episcopi, uel presbyteri, ubi episcopus absens est, prouidentia grauioribus feminis commendentur, aut simul habitantes inuicem se custodiant ne passim uagando Ecclesie ledant existimationem.



CCLIX. Ut episcopus non ordinetur in diecesi que episcopum nunquam habuit, nisi cum uoluntate episcopi ad quem ipsa diecesis pertinet.

Concil. Carth., tit. 20. Epigonius episcopus dixit: Multis conciliis hoc statutum a cetu sacerdotali est, ut plebes que in diecesibus ab episcopis retinentur, que episcopos nunquam habuerunt, nonnisi  cum uoluntate eius episcopi a quo tenentur, proprios accipiant rectores, id est episcopos. At uero quia nonnulli, dominatu quodam adepto, communionem fratrum abhorrent, uel certe cum deprauati fuerint, quasi in quadam arce tyrannica sibi dominatum uindicant, quod plerique tumidi, atque stolidi aduersum episcopos suos ceruices erigunt presbyteri, uel conuiuiis sibi concinnantes plebem, uel certe persuasu maligno, ut illicito fauore eosdem uellent sibi collocare rectores. Quod quidem insigne mentis tue tenemus uotum, frater religiose Aureli, qui hec sepe oppressisti non curando tales petitores, sed propter eorum malos cogitatus, et praua concinnata eorum consilia hoc dico, non  debere rectorem accipere eam plebem, que in diecesi semper subiacuit, nec unquam proprium episcopum habuit. Quapropter si uniuerso sanctissimo cetui placet, hoc quod prosecutus sum confirmetur. Aurelius episcopus dixit: Fratris et consacerdotis nostri prosecutioni non obsisto, sed hoc me et fecisse et facturum esse profiteor circa eos sane qui fuerunt concordes, non solum circa Ecclesiam Carthaginensem, sed circa omne sacerdotale consortium. Sunt enim plerique conspirantes cum plebibus propriis, quas decipiunt, ut dictum est, earum scalpentes aures, blandi ad seducendum, uitiose uite homines, uel certe inflati et ab hoc consortio separati, qui putant proprie plebi incubandum, et nonnunquam conuenti ad concilium  uenire detrectant; sua forte ne prodantur flagitia metuentes. Dico, si placet, circa hos non tantum dieceses non esse seruandas, uerum et de propria ecclesia, que illis male fauerit, omnimodo adnitendum ut etiam auctoritate publica reiiciantur, atque ab ipsis principalibus cathedris remoueantur. Oportet enim ut qui uniuersis fratribus ac toto concilio inheserit, non solum suam [a 1Kb] iure integro, sed et dieceses possideat. At uero qui sibimet putant plebes suas sufficere, fraterna dilectione contempta, non tantum dieceses amittant, sed, ut dixi, etiam propriis publica careant auctoritate, ut rebelles. Honoratus et Urbanus  episcopi dixerunt: Summa prouisio sanctitatis tue cohesit mentibus singulorum, et puto omnium responsione ea que prosequi dignatus es roboranda. Uniuersi episcopi dixerunt, placet, placet.



CCLX. Ut qui episcopi in diecesibus fuerint ordinati, diecesim sibi nullam usurpent.

Concil. Carthag., tit. 23. Honoratus et Urbanus episcopi dixerunt: Audiuimus constitutum ut dieceses non mereantur episcopos accipere, nisi consensu eius sub quo fuerunt constitute; sed in prouincia nostra cum aliqui forte in diecesi, concedente eo episcopo, in cuius potestate fuerant constitute, ordinati sunt episcopi, etiam dieceses sibi uindicant, hoc et corrigi caritatis uestre iudicio et inhiberi de cetero debet. Epigonius episcopus  dixit: Singulis episcopis seruatum est quod decebat: ut ex massa diecesium nulla carperetur, ut proprium episcopum habuisset, nisi ipse consensum adhibuisset concedendi. Sufficiat enim si concesserit, ut eadem diecesis permissa proprium tantum episcopum habeat, et ceteras sibi non uindicent dieceses: quia exempta de fasce multarum sola meruit honorem episcopatus suscipere. Aurelius episcopus dixit: Non dubito caritati uestre omnium placere, eum qui in diecesi, concedente episcopo, qui matricem tenuit, solam eamdem retinere plebem, in qua fuerit ordinatus. Quoniam igitur uniuersa arbitror fuisse tractata, si omnia cum animo uestro conuenerunt, sermone uestro cuncta roborate. Uniuersi episcopi dixerunt: Omnibus  nobis hec placuerunt, et hec nostra subscriptione firmamus.



CCLXI. De reliquiis idolorum, uel templis ab imperatoribus abolendis.

Concil. Carthag., tit. 25. Instant etiam alie necessitates a religiosis imperatoribus postulande; ut reliquias idolorum per omnem Africam iubeant penitus amputari: nam plerisque in locis maritimis atque possessionibus diuersis adhuc erroris istius iniquitas uiget, ut precipiantur, et ipsa deleri, et templa eorum, que in agris uel in locis abditis constituta nullo ornamento sunt, iubeantur omnimodo destrui.



CCLXII. Ut clerici de iudicii sui cognitione non cogantur in publico dicere testimonium.


Concil. Carthag., tit. 26. Petendum etiam ut statuere dignentur: ut si forte in Ecclesia quamlibet causam iure apostolico Ecclesiis imposito, agere uoluerint, et fortasse decisio clericorum uni parti displicuerit, non liceat clericum in iudicium ad testimonium deuocari eum qui cognitor uel presens fuit, ut nulla ad testimonium dicendum ecclesiastici cuiuslibet persona pulsetur.



CCLXIII. De paganorum conuiuiis auferendis.

Concil. Carth., tit. 27. Illud etiam petendum ut que contra precepta diuina conuiuia multis in locis  exercentur, que ab errore gentili attracta sunt, ita ut nunc a paganis Christiani ad hec celebranda cogantur, ex qua re temporibus Christianorum imperatorum persecutio altera fieri occulte uideatur: uetari talia iubeant, et de ciuitatibus, et de possessionibus imposita pena prohiberi: maxime cum etiam in natalibus beatissimorum martyrum per nonnullas ciuitates, et in ipsis locis sacris talia committere non reformident. Quibus diebus etiam, quod pudoris est dicere, saltationes sceleratissimas per uicos atque plateas exerceant, ut matronalis honor, et innumerabilium feminarum pudor deuote uenientium ad sacratissimum diem iniuriis lasciuientibus appetatur: ut etiam ipsius sancte religionis pene fugiatur accessus.



CCLXIu. De spectaculis, ut in die Dominico uel ceteris sanctorum solemnitatibus minime celebrentur.


Concil. Carthag., tit. 28. Necnon et illud petendum ut spectacula theatrorum ceterorumque ludorum, die Dominica, uel ceteris religionis Christiane diebus celeberrimis amoueantur, maxime quia sancti Pasche octauarum diebus populi ad circum magis, quam ad ecclesiam conueniunt, debere transferri deuotionis eorum dies, quando occurrerint, nec oportere etiam quemquam Christianorum cogi ad hec spectacula: maxime quia in his exercendis, que contra precepta Dei sunt, nulla persecutionis necessitas a [a 1Kb] quocunque adhibenda est: sed uti oportet hominem libera uoluntate qua subsistit, sibi  diuinitus concessa: corporatorum enim maxime periculum considerandum est, qui contra precepta Dei magno terrore coguntur ad spetacula conuenire.



CCLXu. De histrionibus Christianis factis.

Concil. Carthag., tit. 30. Et de his etiam petendum ut si quis ex qualibet ludicra arte ad Christianitatis gratiam uenire uoluerit, ac liber ab illa macula permanere, non eum liceat quoquam iterum ad eadem exercenda reduci.



CCLXuI. De manumissionibus in Ecclesia celebrandis.

 Concil. Cartag., tit. 31. De manumissionibus sane in Ecclesia dicendis, si id nostri consacerdotes per Italiam facere reperiuntur, nostre etiam erit fiducie istorum ordinem sequi: data plane licentia misso legato ut quecunque digna fide pro statu Ecclesie et salute animarum agere potuerit, nos laudabiliter in conspectu Domini accepturos. Que omnia si sanctitati uestre placent, edicite ut et meam suggestionem ratam esse uobis aduertant, et nostram omnium consensionem sinceritas eorum libenter accipiat. Ab uniuersis episcopis dictum est: Omnibus placent hec que iniuncta sunt peragenda, et prudenter a tua sanctitate enarrata.



CCLXuII. Ne interuentor episcopus cathedram ubi interuentor est sedeat.


Concil. Carthag., titul. 41. Item constitutum est ut nulli [b 1Kb] interuentori licitum sit cathedram cui intercessor datus est, quibuslibet populorum studiis uel seditionibus retinere: sed dare operam ut intra annum eisdem episcopum prouideat; quod si neglexerit anno exempto, interuentor alius tribuatur.



CCLXuIII. De episcopis qui ad concilia non occurrunt.

Concil. supradicto, tit. 43. Item placuit ut quotiescunque concilium congregandum est, episcopi, qui neque etate, neque egritudine, neque aliqua grauiore necessitate impediuntur, competenter occurrant, et primatibus suarum quarumque prouinciarum  intimetur ut de uniuersis episcopis, uel due, uel tres turme fiant, ac de singulis turmis uicissim, quotquot electi fuerint, ad diem concilii instantissime occurrant. Quod si non potuerint occurrere, excusationes suas in tractoria conscribant; uel si post aduentum tractorie alique necessitates repente forsitan orte fuerint, nisi rationem impedimenti sui apud suum primatem reddiderint, Ecclesie sue communione debere esse contentos.



CCLXIX. Ut de alieno monasterio susceptos, nec prepositos monasterii, nec clericos liceat ordinari.

Concil. Carthag., tit. 47. Item placuit ut si quis de alterius monasterio repertum, uel ad clericatum promouere uoluerit, uel in suo monasterio maiorem  constituerit: episcopus qui hoc fecerit, a ceterorum communione seiunctus, sue tantum plebis communione contentus sit, et ille neque clericus, neque prepositus perseueret.



CCLXX. Ut episcopi qui ordinantur, ab ordinatoribus suis epistolas accipiant, que diem et consulem preferant.

Concil. Carthag., tit. 56. Deinde placuit ut quicunque deinceps ordinantur per prouincias Africanas, litteras accipiant ab ordinatoribus suis manu eorum subscriptas, et continentes consulem et diem, ut nulla altercatio de posterioribus uel anterioribus oriatur.



CCLXXI. De his qui semel in Ecclesia legerint ab aliis non posse promoueri.


Concil. Carthag., titul. 57. Item placuit ut quicunque in ecclesia uel semel legerit, ab alia ecclesia ad clericatum non teneatur.



CCLXXII. Concilium uniuersale non nisi necessitate faciendum.

Concil. Carthag., titul. 62. Placuit ut non sit ultra fatigandis fratribus anniuersaria necessitas, sed quoties causa communis exegerit, id est totius Africe, undecunque ad hanc sedem de hac re date littere fuerint, congregandam esse synodum in ea prouincia ubi opportunitas persuaserit; cause autem que communes non sunt, in suis prouinciis iudicentur.



CCLXXIII. Ut ab electis iudicibus prouocare non liceat.


Concil. suprascripto, tit. 63. Si autem fuerit prouocatum, eligat qui prouocauerit iudices, et cum eo et ille contra quem prouocauerit, ut ab ipsis deinceps nulli liceat prouocare.

Item de hoc ipso, tit. 89. A iudicibus autem quos communis consensus elegerit, non liceat prouocare. Et quisquis prouocatus repertus fuerit per contumaciam nolle obtemperare iudicibus, cum hoc prime sedis episcopo fuerit probatum, det litteras ut nullus ei communicet episcoporum, donec obtemperet.



CCLXXIu. De plebibus que nunquam episcopos habuerunt.

Concil. Carthag., tit. 65. Placuit et illud ut plebes  que nunquam habuerunt proprios episcopos, nisi ex concilio plenario uniuscuiusque prouincie, et primatis, atque consensu eius ad cuius diecesim eadem ecclesia pertinebat, decretum fuerit, minime accipiant.



CCLXXu. De plebibus uel diecesibus ex Donatistis conuersis.

Concil. suprascripto, tit. 66. Sane, ut [a 1Kb] plebes que conuerse sunt a Donatistis, et habuerunt episcopos, sine dubio, inconsulto concilio habere mereantur. Que autem plebes habuerunt episcopum, et eo defuncto uoluerint non episcopum proprium habere, sed ad alicuius episcopi diecesim pertinere, non eis esse denegandum. Necnon et illud suggestum est quod plebes ante legem imperatorum de unitate latam,  quicunque conuerterentur episcopi ad Catholicam, ipsi eas obtinere debeant; uerum a lege unitatis, et deinceps oporteat uniuersas ecclesias uindicare sibi episcopos catholicos eorum locorum, ad que loca sub hereticis pertinebant, uel conuersorum ad catholicam, uel non conuersorum hereticorum, et dieceses, et si qua forte sunt instrumenta ecclesie, uel ad eius ius pertinentia. Qui uero aliqua usurpauerint, post legem usurpata [b 1Kb] conuersis restituant.



CCLXXuI. De precibus ad altare dicendis.

Concil. Carthag., tit. 70. Placuit etiam hoc, ut preces que probate fuerint in concilio, siue prefationes, siue commendationes, seu manus impositiones, ab  omnibus celebrentur, nec alie omnino contra fidem proferantur, sed quecunque a prudentioribus fuerint collecte, dicantur.



CCLXXuII. De his qui cum in Africa non communicant, uoluerint trans mare subripere.

Concil. Carthag., tit. 72. Quicunque autem non [c 1Kb] communicat in Africa, si in transmarinis ad communicandum [d 1Kb] obrepserit, iacturam clericatus [e 1Kb] excipiat.



CCLXXuIII. De plebibus conuersis a Donatistis.

Concil. Carthag., titul. 84. Item placuit quoniam  quidem ante aliquot annos in hac ecclesia plenario concilio constitutum est ut quecunque ecclesie in diecesi constitute, ante leges de Donatistis datas catholice facte sunt, ad eas cathedras pertineant per quarum episcopos factum est ut catholice unitati communicarent; post leges autem, quecunque communicauerunt, illuc pertineant quo pertinebant cum essent in parte Donati. Sed quia multe controuersie postea inter episcopos de diecesibus orte sunt et oriuntur quibus tunc minus uidetur esse prospectum, nunc isto sancto concilio placuit ut ubicunque Catholica fuit, et pars Donati, et ad diuersas cathedras pertinebant, quocunque tempore illic unitas facta est uel facta fuerint, siue ante leges, siue post leges, ad eamdem cathedram pertineant ad quam Catholica  que iam ibi fuerat pertinebat.



CCXLXIX. De diecesibus qualiter eas diuidant inter se episcopi, tam catholici quam ex Donati parte conuersi sunt.

Concil. Carthag., titul. 85. Ita sane ut si episcopus ex Donatistis ad catholicam unitatem conuersus est, equaliter inter se diuidant eas que sic fuerint inuente ubi ambe partes fuerunt, id est ut alia loca ad illum, alia ad illum pertineant; ita ut ille diuidat, qui amplius temporis in episcopatu habet, et minor eligat. Quod si forte unus fuerit locus, ad eum pertineat cui uicinior inuenitur. Quod si ambabus cathedris equaliter uicinus est, ad eum pertineat quem plebs elegerit. Quod si forte antiqui catholici suum uoluerint, et illi suum, qui ex Donati parte  conuersi sunt, plurimorum uoluntas paucioribus preferatur: si autem partes equales sunt, maioris temporis episcopo deputetur. Si autem ita plurima loca inueniuntur, in quibus ambe partes fuerunt, ut non possint equaliter diuidi, uelut si impari numero fuerint, distributis eis locis, qui parem habent numerum, quicunque locus remanserit, hoc in eo seruetur quod superius dictum est, cum de uno tractaretur loco.



CCLXXX. Ut si quam diecesim episcopus ab heresi liberans, triennio possederit, nullus eam repetat.

Concil. Carth., tit. 86. Item placet, ut etiam si quisquam post leges aliquem locum ad catholicam  unitatem conuerterit, si eum per triennium nemine repetente continuit, ulterius ab eo non repetatur. Si tamen per ipsum triennium fuit episcopus, qui posset repetere, et tacuit, preiudicium patietur. Si autem non fuit, non preiudicetur matrici, sed liceat cum locus acceperit episcopum, qui non habebat, ex ipso die intra triennium repetere. Itemque si fuerit episcopus ad Catholicam ex Donati parte conuersus, non ei preiudicet prefinitum tempus: sed ex quo die conuersus est, habeat per triennium potestatem repetendi loca que ad ipsam pertinebant cathedram.



CCLXXXI. De his qui in plebes, quas ad se putant pertinere, inconuentis his, a quibus tenentur, irruerint.


Concil. Carth., tit. 87. Item placuit, ut quicunque episcopi, plebes quas ad suam cathedram estimant pertinere, non ita repetunt, ut causas suas episcopis iudicantibus agant, sed alio retinente irruerint, siue uolentibus, siue nolentibus plebibus, cause sue detrimentum patiantur. Et quicunque iam hoc fecerunt, si nondum est inter episcopos finita contentio, sed adhuc contendunt, ille inde discedat quem constiterit pretermissis iudiciis ecclesiasticis irruisse. Nec sibi quisque blandiatur, si a primate ut retineat, litteras impetrarit, sed siue habeat litteras, siue non habeat, conueniat eum qui tenet, et eius  litteras accipiat, ut eum appareat pacifice tenuisse ecclesiam ad se pertinentem. Si autem aliquam questionem retulerit, per episcopos iudices causa finiatur: siue quos eis primates dederint, siue quos ipsi uicinos ex consensu elegerint.



CCLXXXII. De his qui plebes ad se pertinentes negligunt.

Concil. Carthag., titul. 88. Item placuit, ut quicunque negligunt loca ad suam cathedram pertinentia in catholicam unitatem lucrari, conueniantur a diligentibus uicinis episcopis, ut id agere non morentur. Quod si intra sex menses a die conuentionis non effecerint, qui potuerit ea lucrari ad ipsum pertineant. Ita sane, ut si ille ad quem pertinuisse uidebantur,  probare potuerit magis illius electam negligentiam ab hereticis, ut impune ibi sint, et suam diligentiam fuisse preuentam, ut eo modo eius cura sollicitior uitaretur. Cum hoc iudices Episcopi cognouerint, sue cathedre loca restituant. Sane si episcopi, inter quos causa uersatur, diuersarum sunt prouinciarum, ille primas det iudices, in cuius prouincia est locus de quo contenditur. Si autem ex communi placito uicinos iudices elegerint, aut unus eligatur, aut tres: ut si tres elegerint, aut omnium sententiam sequantur, aut duorum.



CCLXXXIII. Ut si episcopus negligat suam diecesim, communione priuetur.

Concil. Carthag., titul. 90. Si in matricibus cathedris  episcopus negligens fuerit aduersus hereticos, conueniatur a uicinis episcopis diligentibus, et ei sua negligentia demonstretur, ut se excusare non possit. Quod si ex die quo conuenitur, intra sex menses, si in eius prouincia executio fuerit, et non eos ad unitatem catholicam conuertendos curarit, non ei communicetur, donec adimpleat: si autem executor ad loca non uenerit, non ascribatur episcopo.



CCLXXXIu. De episcopis qui Donatistas communicasse mentiti fuerunt.

Concil. Carthag., tit. 91. Si autem probatum fuerit, eum de communione illorum fuisse mentitum, dicendo eos communicasse, quos eo sciente non communicasse constiterit, etiam episcopatum amittat.



CCLXXXu. De presbyteris et clericis, ut non appellentur nisi Africana concilia.


Concil. Carthag., tit. 92. Item placuit, ut presbyteri et diaconi, uel ceteri inferiores clerici in causis quas habuerint, si de iudiciis episcoporum suorum questi fuerint, uicini episcopi eos audiant, et inter eos quidquid est finiant adhibiti ab eis ex consensu episcoporum suorum. Quod si et ab eis prouocandum putauerint, non prouocent, nisi ad Africana concilia, uel ad primates prouinciarum suarum; ad transmarina autem qui putauerit appellandum, a nullo intra Africam in communionem suscipiatur.



CCLXXXuI. De uirginibus, etiam minoribus uelandis.

Concil. Carth., tit. 93. Item placuit, ut quicunque  episcoporum necessitate periclitantis pudicitie uirginalis, cum et uel petitor potens, uel raptor aliquis formidatur: uel si etiam aliquo mortis periculoso scrupulo compuncta fuerit, ne non uelata moriatur, aut exigentibus parentibus, aut his ad quorum curam pertinet, uelauerit uirginem, seu uelauit intra uiginti quinque annos etatis, non ei obsit concilium, quod de isto annorum numero constitutum est.



CCLXXXuII. De episcopo qui excommunicat eum, quem sibi soli crimen dicit esse confessum.

Concil. Carthag., titulo 99. Item placuit, ut si quando episcopus dicit, aliquem sibi soli proprium crimen fuisse confessum, atque ille neget, non putet ad iniuriam suam episcopus pertinere, quod illi soli  non creditur, etsi scrupulo proprie conscientie se dicit neganti nolle communicare.



Ut non temere quemquam communione priuet episcopus.

Concil. Carthag., tit. 100. Quandiu excommunicato non communicauerit suus episcopus, eidem episcopo ab aliis non communicetur episcopis, ut magis caueat episcopus, ne dicat in quemquam quod aliis documentis conuincere non potest



CCLXXXuIII. Contra impugnatores gratie Dei, et calumniatores sancti Augustini.

Ex decretis pape Celestini, tit. 1. Dilectissimis fratribus uenerio, Marino, Leontio, Auxonio, Arcadio, Filtanio, et ceteris Galliarum episcopis, Celestinus. Apostolici uerba precepti sunt apud Iudeos,  atque gentiles, sine offensione nos esse debere; hoc quisquis Christianus est, tota animi uirtute custodit. Quod cum ita sit, non parum periculi illum poterit manere ante Deum, qui hoc detrectat etiam fidelibus exhibere. Nam qualiter nos qui neminem perire uolumus, ista contristent, que auctoribus Christianis percellunt animos Christianos, Dominicus in Euangelio sermo testatur: ait enim ipse Saluator, quod expediat scandalizanti unum de pusillis in maris profunda demergi, et ideo que sit eius iam pena queramus, cui tale supplicium legimus expedire. Filii nostri presentes Prosper et Hilarius, quorum circa Deum nostrum sollicitudo laudanda est, tantum nescio quibus presbyteris illic licere, qui dissensioni Ecclesiarum studeant, sunt apud nos prosecuti, ut  indisciplinatas questiones uocantes in medium, pertinaciter eos dicant predicare aduersantia ueritati; sed uestre dilectioni iustius imputamus, quando illi supra uos habent copiam disputandi. Legimus supra magistrum non esse discipulum, id est non sibi debere quemquam ad iniuriam doctorum uindicare doctrinam; nam et hos ipsos a Deo nostro positos nouimus ad docendum, cum sit dicente Apostolo eis tertius locus intra Ecclesiam deputandus. Quid illic spei est, ubi magistris tacentibus, hi loquuntur, qui, si ita est, eorum discipuli non fuerunt? Timeo ne conniuere sit hoc tacere, timeo ne magis ipsi loquantur, qui permittunt illis taliter loqui. In talibus causis non caret suspicione taciturnitas, quia occurreret ueritas, si falsitas displiceret. Merito namque causa  nos respicit, si silentio faueamus errori. Ergo corripiantur huiusmodi, non sibi sit liberum habere pro uoluntate sermonem; desinat, si ita res sunt, incessere nouitas uetustatem, desinat Ecclesiarum quietem inquietudo turbare. Conantur sepe naufragio mergere, quos intra portum stantes statio faciat fida securos; fida quippe est omnium statio, quorum perfectis gressibus uestigia non mouentur. Recurrerunt ad apostolicam predicti sedem, hec ipsa nobis que tentat perturbatio conquerentes. Habetote, fratres karissimi, pro catholice plebis pace tractatum, sciant se  uobis esse subiectos, sciant quod sibi omnes qui male docent, discere magis ac magis competat quam  docere; nam quid in ecclesiis uos agitis, si illi summam teneant predicandi? nisi forte illud obsistat, quod non auctoritate, non adhuc ratione colligitur, ut aliqui e fratrum numero nuper de laicorum consortio, in collegium uestrum fortassis admissi, nesciant quid sibi debeant uindicare. Super his multa iam dicta sunt eo tempore, quo ad fratris Tuenti dedimus scripta responsum; nunc [a 1Kb] autem repetentes sepius admonemus, ut uitentur huiusmodi qui laborant per terras aliud, quam ille noster iussit agricola, seminare. Nec tamen mirari possumus si hec erga uiuentes ii nunc tentare audent, qui nituntur etiam quiescentium fratrum memoriam dissipare.

Ex decret. pape Celest., tit. 2. Augustinum sancte recordationis uirum, pro uita sua, atque meritis in nostra communione semper habuimus, nec unquam  hunc sinistre suspicionis saltem rumor aspersit: quem tante scientie olim fuisse meminimus, ut inter magistros optimos, etiam a meis semper decessoribus haberetur. Bene ergo de eo omnes in commune senserunt, ut pote qui ubique cunctis et amori fuerit, et honori: unde resistatur talibus, quos male crescere uidemus. Nefas est hec pati religiosas animas, quarum afflictione, quia membra nostra sunt, nos quoque conuenit macerari, quamuis maneat hos beatitudo promissa, quicunque probantur persecutionem propter iustitiam sustinere. Quibus quid promittat Dominus in futurum, sequens sermo declarat.  Non est agentium causa solorum; uniuersalis Ecclesia quacunque nouitate pulsatur. Intelligamus hec ipsa uobis, que nobis non placent, displicere. Quod ita demum probare poterimus, si imposito improbis silentio de tali re imposterum querela cessauerit. Deus uos incolumes custodiat, fratres karissimi.



CCLXXXIX. Quod Adam omnes homines leserit, nec quemquam nisi Christi gratia posse saluari.

Ex decretis pape Celestini, tit. 4. In preuaricatione Ade omnes homines naturalem possibilitatem et innocentiam perdidisse, et neminem de profundo illius ruine, per liberum arbitrium posse consurgere, nisi eum gratia Dei miserantis erexerit, pronuntiante beate memorie papa Innocentio, atque dicente  in epistola ad Carthaginense concilium: Liberum enim arbitrium ille perpessus, dum suis inconsultius utitur bonis cadens, in preuaricatione profunda demersus est, et nichil quemadmodum exinde surgere posset inuenit, suaque in eternum libertate deceptus huius ruine latuisset oppressu, nisi eum, post, Christi pro sua gratia releuasset aduentus, qui per noue regenerationis purificationem omne preteritum uitium sui baptismatis lauacro purgauit.



CCXC. Quod nemo sit bonus suis uiribus, nisi participatione eius qui solus est bonus.

Ex decretis pape Celestini, tit. 5. Neminem esse per semetipsum bonum, nisi participationem sui ille donet, qui solus est bonus; quod in eisdem scriptis eiusdem pontificis sententia protestatur, dicens:  Nunquid nos de eorum post hec rectum mentibus estimemus, qui sibi se putant deberi, quod boni sunt, nec illum considerant, cuius quotidie gratiam consequuntur, qui sine illo tantum se assequi posse confidunt.



CCXCI. Quod nisi gratia Dei continua iuuemur, insidias diaboli superare non possumus.

Ex decretis suprascripti, tit. 6. Neminem etiam baptismatis gratia renouatum idoneum esse ad superandas diaboli insidias, et ad uincendas carnis concupiscentias, nisi per quotidianum adiutorium Dei, perseuerantiam bone conuersationis acceperit: quod eiusdem Antistitis in iisdem paginis doctrina confirmat, dicens: Nam quamuis hominem redimeret a preteritis ille peccatis, tamen sciens iterum posse  peccare, ad reparationem sibi, quemadmodum posset illum, et post ista corrigere, multa seruauit. Quotidiana prestat ille remedia, quibus nisi freti confisique nitamur, nullatenus humanos uincere poterimus errores: necesse est enim, ut quo auxiliante uicimus, eo iterum non adiuuante uincamur.



CCXCII. Quod per Christum libero bene utamur arbitrio.

Ex decretis pape Celest., tit. 7. Quod nemo nisi per Christum libero bene utatur arbitrio, idem magister in epistola ad Mileuitanum concilium data predicat, dicens: Aduerte tandem, o prauissimarum  mentium peruersa doctrina, quod primum hominem ita libertas ipsa decepit, ut dum indulgentius frenis eius utitur, in preuaricationem presumptione concideret; nec ex hac potuit erui, nisi ei prouidentia regenerationis statum pristine libertatis Christi Domini reformasset aduentus.



CCXCIII. Quod omnia sanctorum merita, dona sint Dei.

Ex decretis pape Celest., tit. 8. Quod omnia studia et omnia opera ac merita sanctorum ad Dei gloriam laudemque referenda sint, quia nemo aliunde ei placet, nisi ex eo quod ipse donauerit. In quam nos sententiam dirigit beate recordationis pape Zosimi regularis auctoritas, cum scribens ad totius orbis  episcopos ait: Nos autem instinctu Dei, omnia enim bona ad auctorem suum referenda sunt, unde nascuntur, ad fratrum et cepiscoporum nostrorum conscientiam uniuersa retulimus. Hunc autem sermonem sincerissime ueritatis luce radiantem, tanto Afri episcopi honore uenerati sunt, ut ita ad eumdem uirum scriberent: Illud uero quod in litteris quas ad uniuersas prouincias curasti esse mittendas, posuisti dicens: Nos tamen instinctu Dei, et cetera, sic accipimus dictum, ut illos qui contra Dei adiutorium extollunt humani arbitrii libertatem districto gladio ueritatis, uelut cursim transiens amputares; quid enim tam libero fecistis arbitrio, quam quod uniuersa in nostre humilitatis conscientiam retulistis? et tamen instinctu Dei factum esse, fideliter  sapienterque uidistis, ueraciter fidenterque dixistis. Ideo utique, quia preparatur uoluntas a Domino, et ut boni aliquid agant, paternis inspirationibus suorum, ipse tangit corda filiorum; quotquot enim spiritu Dei aguntur, ii filii Dei sunt, ut nec nostrum deesse sentiamus arbitrium, et in bonis quibusque uoluntatis humane singulis motibus magis illius ualere non dubitemus auxilium.



CCXCIu. Quod omnis sancta cogitatio et motus uie uoluntatis ex Deo sit.

Ex decretis pape Celest., tit. 9. Quod ita Deus in cordibus hominum, atque in ipso libero operetur arbitrio, ut sancta cogitatio, pium consilium, omnisque motus bone uoluntatis ex Deo sit, quia per illum aliquid boni possumus, sine quo nichil possumus.  Ad hanc enim nos professionem idem doctor instituit, qui cum ad totius orbis episcopos de diuine gratie opitulatione loqueretur; quod ergo, ait, tempus interuenit, quo eius non egeamus auxilio? In omnibus igitur actibus, causisque, cogitationibus, motibus, adiutor et protector orandus est. Superbum est enim ut quidquam sibi humana natura presumat clamante Apostolo: Non est uobis colluctatio aduersus carnem et sanguinem, sed contra principes et potestates eris huius, contra spiritalia nequitie in celestibus, et sicut ipse iterum dicit: Infelix ego homo, quis me liberabit de corpore mortis huius? Gratia Dei per Iesum Christum Dominum nostrum; et iterum: Gratia Dei sum id quod sum,  et gratia eius in me uacua non fuit, sed plus omnibus illis laboraui; non ego autem, sed gratia Dei mecum.



CCXCu. Quod gratia Dei non solum peccata dimittat, sed etiam adiuuet, ut nec committantur, et lex impleatur, non sicut ait Pelagius, facile, quasi sine gratia Dei difficilius possit impleri.

Ex decretis pape Celest., tit. 10. Illud etiam, quod inter Carthaginiensis synodi decreta constitutum est, quasi proprium apostolice sedis amplectimur, quod scilicet tertio capitulo definitum est: Ut quicunque dixerit gratiam Dei, qua iustificamur per Iesum Christum Dominum nostrum, ad solam remissionem peccatorum ualere, que iam commissa sunt, non etiam ad adiutorium, ut non committantur, anathema  sit: et iterum quarto capitulo, Ut quisquis dixerit, gratiam Dei per Iesum Christum, propter hoc tantum nos adiuuare ad non peccandum, quia per ipsam nobis reuelatur, et aperitur intelligentia mandatorum, ut sciamus quid appetere et quid uitare debeamus; non autem per illam nobis prestari, ut quod faciendum cognouimus etiam facere diligamus, atque ualeamus, anathema sit. Cum enim dicat Apostolus scientia inflat, caritas uero edificat, ualde impium est, ut credamus ad eam que inflat, nos habere gratiam Christi, et ad eam que edificat non habere, cum sit utrumque donum Dei, et scire quid facere debeamus, et diligere ut faciamus, ut edificante caritate, scientia non possit inflare. Sicut autem de Deo scriptum est: Qui docet hominem  scientiam; ita etiam scriptum est: Charitas ex Deo est. Item quinto capitulo: Ut quisquis dixerit, ideo nobis gratiam iustificationis dari, ut quod facere iubemur per liberum arbitrium, facilius possimus implere per gratiam, tanquam etsi gratia non daretur, non quidem facile, sed tamen possimus etiam sine illa implere diuina mandata, anathema sit. De fructibus enim mandatorum Dominus loquebatur, ubi non ait: Sine me difficilius potestis facere; sed ait: Sine me nichil potestis facere.



CCXCuI. Quod sedis apostolice omnes orationes Christi gratia resonent, qua genus humanum ab eterna damnatione reparatur.

Ex decretis pape Celest., tit. 11. Preterea beatissime et apostolice sedis inuiolabiles sanctiones,  quibus nos piissimi patres, pestifere nouitatis elatione deiecta, et bone uoluntatis exordia, et incrementa probabilium studiorum, et in eis usque in finem perseuerantiam, ad Christi gratiam referre docuerunt. Obsecrationum quoque sacerdotalium sacramenta respiciamus, que ab apostolis tradita, in toto mundo, atque in omni Catholica Ecclesia uniformiter celebrantur, ut legem credendi lex statuat supplicandi. Cum enim sanctarum plebium presules mandata sibimet legatione fungantur, apud diuinam clementiam humani generis agunt causam et tota secum Ecclesia congemiscente postulant, et precantur ut infidelibus donetur fides, ut idololatre ab impietatis sue liberentur erroribus, ut Iudeis ablato  cordis uelamine lux ueritatis appareat, ut heretici catholice fidei perceptione resipiscant, ut schismatici spiritum rediuiue caritatis accipiant, ut lapsis penitentie remedia conferantur, ut denique catechumenis ad regenerationis sacramenta perductis celestis misericordie aula reseretur. Hec autem non perfunctorie, neque inaniter a Domino peti rerum ipsarum monstrat effectus; quandoquidem ex omni errorum genere plurimos Deus dignatur attrahere, quos erutos de potestate tenebrarum transferat in regnum filii caritatis sue, et ex uasis ire faciat uasa misericordie. Quod adeo totum diuini operis esse sentitur, ut hec efficienti Deo gratiarum semper actio laudisque confessio pro illuminatione talium uel correctione referatur.



CCXCuII. Quod gratiam Dei, etiam baptizandorum testetur instituta purgatio, cum exorcismis et supplicationibus spiritus ab eis abigantur immundi.


Ex decr. pape Celest., tit. 12. Illud etiam quod circa baptizandos in uniuerso mundo sancta Ecclesia uniformiter agit, non otioso contemplamur intuitu. Cum siue paruuli siue iuuenes ad regenerationis ueniunt sacramentum, non prius fontem uite adeunt, quam exorcismis, et exsufflationibus clericorum spiritus ab eis immundus abigatur, ut tunc uere appareat quomodo princeps mundi huius mittatur foras, et quomodo prius alligetur fortis, et deinceps uasa eius diripiantur, in possessionem translata uictoris, qui captiuam ducit captiuitatem, et dat dona hominibus.  His ergo ecclesiasticis regulis, et ex diuina sumptis auctoritate documentis, ita adiuuante Domino conformati sumus, ut omnium bonorum affectuum atque operum, et omnium studiorum, omniumque uirtutum, quibus ab initio fidei ad Deum tenditur, Deum profiteamur auctorem, et non dubitemus ab ipsius gratia omnia hominis merita preueniri, per quem fit, ut aliquid boni et uelle incipiamus, et facere. Quo utique auxilio et munere Dei non aufertur liberum arbitrium; sed liberatur, ut de tenebroso lucidum, de prauo rectum, de languido sanum, de [a 1Kb] improuidente sit prouidum. Tanta enim est erga omnes homines bonitas Dei, ut nostra uelit esse merita que sunt ipsius dona, et pro his que  largitus est, eterna premia sit donaturus. Agit  quippe in nobis, ut quod uult et uelimus et agamus, nec otiosa esse in nobis patitur, que exercenda non negligenda donauit, ut et nos cooperatores simus gratie Dei, ac si quid in nobis ex nostra uiderimus remissione languescere, ad illum sollicite recurramus, qui sanat omnes languores nostros, et redimit de interitu uitam nostram, et cui quotidie dicimus: Ne inducas nos in tentationem, sed libera nos a malo.



CCXCuIII. Quod profundiores questiones nec contemnende sint, nec penitus astruende.

Ex decret. pape Celest., tit. 13. Profundiores uero, difficilioresque partes incurrentium questionum, quas latius pertractarunt, qui hereticis restiterunt,  sicut non audemus contemnere, ita non necesse habemus astruere. Quia ad confitendam gratiam Dei, cuius operi ac dignationi nichil penitus subtrahendum est, satis sufficere credimus quidquid secundum predictas regulas Apostolice Sedis, nos scripta docuerunt; ut prorsus non [b 1Kb] estimemus catholicum, quod apparuerit prefixis sententiis esse contrarium.



CCXCIX. Ut preter Scripturas canonicas, nichil in Ecclesia legatur.

Concil. Carthag., tit. 24. Item placuit, ut preter Scripturas canonicas, nichil in Ecclesia legatur, sub nomine Scripturarum diuinarum; sunt enim Canonice Scripture, id est Genesis, Exodus, Leuiticus, Numeri, Deuteronomium, Iesu Naue, Iudicum, Ruth,  Regum libri quatuor, Paralipomenon libri duo, Iob, Psalterium, Salomonis libri quinque, liber duodecim Prophetarum, Esaias, Hieremias, Ezechiel, Daniel, Tobias, Iudith, Ester, Esdre libri duo; Noui Testamenti Euangeliorum libri quatuor, Actuum Apostolorum liber unus, Epistole Pauli quatuordecim, Petri apostoli due, Ioannis apostoli tres, Iacobi apostoli una, Iude apostoli una, Apocalypsis Ioannis liber unus.



CCC. Ut episcopi et clerici non ordinentur, nisi omnes suos fecerint christiano

Concil. Carthag., tit. 3. Ut episcopi et presbyteri, et diaconi non ordinentur, priusquam omnes qui  sunt in domo eorum, christianos catholicos fecerint. [1Kb]




ANNO SAECULI uII INCERTO.
AUCTOR INCERTUS COGNOMINE MAGISTER.





DE REGULA MAGISTRI uETERUM TESTIMONIA.

 Sanctus BENEDICTUS Aniane abbas maximam partem REGULAE MAGISTRI in concordiam regularum transcripsit, et passim integra eius capita profert, citat autem plusquam sexagies.

 A SMARAGDO etiam monacho in Commentariis ad regulam sancti Benedicti sepenumero laudatur QUIDAM MONACHORUM MAGISTER huius regule auctor.





OBSERuATIO CRITICA IN REGULAM SEQUENTEM.

Inter alias regulas monasticas hec presens fusissima est, continens XCu capita, preter Prologum et spiritualem Orationis Dominice explicationem monachis adaptatam. Auctor tamen incertus est, nec aliunde titulum MAGISTRI obtinuit, nisi quod ab initio cuiuslibet capitis Discipulus questionem proponat, ad quam soluendam immediate Magister respondet, doctrinamque questioni congruam reponit. Inter recentiores Trithemius existimauit huius regule auctorem exstitisse diaconum uigilantium: sed hanc sententiam nulla auctoritate suffultam negat sepe laudatus Calmetus. Quicunque autem auctor fuerit, illum in Gallia scripsisse, haud inanis coniectura est, cum sepius uocibus nationi illi propriis utatur: prout est Maior Domus, etc. Deinde loquens de Gyrouagis, eos ex uicina Italia deducit, que quidem natione Gallum quodammodo probare possunt, et forsan uixit seculo septimo, quando officium Maioris Domus apud Gallos maxime floruit. De cetero huius regule auctor multa hausit ex sancti Benedicti regula, unde sepius ab illis citatur, qui in hanc regulam scripserunt commentaria; etsi ille stilo rudi et barbaro usus sit. Nec desunt, qui huic auctori puerilem animum impingunt; dum cap. 23 et 25 mandat, ut post mensam mice singulis diebus diligenter colligantur, et exeunte hebdomada coquantur, et ex iisdem omnes monachi presentes comedere possint; sicut etiam precipit, quatenus panis per trochleam desursum cadat in cophinum, quasi de celo demissus esset.





AD MONACHOS MAGISTRI REGULA. 



INCIPIT PROLOGUS REGULAE.

 O homo, primo tibi qui legis, deinde et tibi qui me auscultas dicentem, dimitte alia modo que cogitas; et me tibi loquentem, et per os meum Deum te conuenientem cognosce. Ad quem Dominum ex uoluntate nostra per bona acta uel beneplacita iustitie ire debemus: ne per negligentiam peccatorum inuiti rapiamur accersiti per mortem. Ergo, auditor, qui me audis dicentem, percipe que tibi, non os meum, sed per hanc scripturam loquitur Deus: qui te, dum adhuc uiuis, conuenit de hoc quod ei post mortem redditurus es rationem. Quia quod adhuc uiuimus, ad inducias uiuimus: cum nos pietas Dei exspectat quotidie, emendari, et meliores uult esse nos hodie  quam fuimus heri. Ergo tu, qui me auscultas, ita attende, ut dicta mea et auditus tuus per considerationem mentis ambulando in triuium cordis tui perueniant. In quo triuio unam ignorantie peccatorum, post dicta mea ueniens; post te relinque: et duas obseruantie preceptorum ante iam ingredere uias. Et dum querimus ad Deum ire, stamus in Christo, triuio cordis nostri, et consideremus istas duas, quas ante nos scientie conspicimus uias. In quibus duabus uiis, per quam ad Deum possumus peruenire, consideremus. Si sinistram tenemus, timemus, quia lata est, ne ipsa sit, que ducit magis ad interitum. Si dextram corripimus, bene imus, quia angusta est:  et ipsa est, que diligentes seruos ad proprium ducit Dominum. Ergo uaciuus uester auditus sequatur meum eloquium. Et intellige, tu homo, cuius admonemus intuitum, quia te per hanc scripturam admonet Deus; ut modo dum adhuc uiuis, et tibi emendare uacat, curras quantum potes! ne iam cum accersitus per mortem fueris, nullam Deo in die iudicii, uel in pena eterna excusationem afferas, quod nullus te de emendatione quoad uixisti conuenerit: et cum ulterius tibi iam succurrere non potueris, in eternum te incipiat sine remedio penitere. Ergo amodo que audis obserua, antequam de hac exeas seculi luce, quia si hinc exieris, non huc reuerteris, nisi in resurrectione: de resurrectione, si hic modo bene egeris ad eternam cum sanctis gloriam deputaberis.  Si autem hanc scripturam, quam tibi lecturus sum, non adimpleueris, in eternum ignem gehenne  cum diabolo, cuius uoluntatem magis secutus es, deputaberis. Audi ergo et age quod est bonum et iustum, per quod Deus inuenitur propitius. Hec regula, que tibi ostendit, factis adimple. Que regula ad perficiendum rectum regule nomen accepit, sicut dicit Apostolus in Epistola sua: Secundum mensuram Regule, quam mensus est nobis Dominus mensuram pertingendi usque uos . Nam regula ueritatis habet initium et iustitie finem. Sicut dicit Propheta: Reges eos in uirga ; hoc est, in timoris uigore. Sicut item dicit Apostolus: Quid uultis? in uirga ueniam ad uos, an in caritate?  Item dicit Propheta: uirga recta est uirga regni tui, in qua dilexisti iustitiam, et odisti iniquitatem . Et iterum dicit Dominus: uisitabo in uirga  iniquitates eorum .



INCIPIT THEMA.


 Propheta dicit: Aperiam in parabolis os meum . Et dicit iterum: Factus sum illis in parabolam . De utero matris Eue terre nati, et de patre Adam in excessibus concupiscentie generati, in seculi huius descendimus uiam; et peregrine uite temporale iugum suscipientes, perambulamus iter uie huius, per ignorantiam bonorum actuum, et incertum mortis experimentum.  Multum enim nobis negligentie uiaticum peccatorum seculi peregrinatio carricauerat: et humeris nostris lassatis de ponderosis sarcinis, uicinam sibi mortem iam lapsus laboris sudor inuenerat; et estuosa sitis in interitum anhelabat. Subito a dextra orientis conspicimus non speratum fontem aque uiue: et festinantibus nobis ad eam diuina exinde uox magis nobis in obuiam uenit, clamans ad nos et dicens: Qui sititis, uenite ad aquam . Et cum uidisset nos uenientes oneratos sarcinis grauibus, repetiuit dicens: uenite ad me, omnes qui laboratis et onerati estis, et ego uos reficiam . Nos uero audientes hanc piam uocem, proiectis in terra sarcinis nostris, arguenti nos siti auidi ad fontem prosternimus; bibentesque diu surgimus renouati.  Et post resurrectionem stetimus stupidi nimio gaudio, disputatione intuentes iugum uie tam sancti laboris, uel sarcinas nostras, que nos suo pondere usque ad mortem per ignorantiam fatigauerant. Dum hec intuentes diu consideramus, iterum audimus uocem de fonte, qui nos recreauerat, dicentem: Tollite iugum meum super uos, et discite a me quia mitis sum, et humilis corde: et inuenietis requiem animabus uestris. Iugum enim meum suaue est, et onus meum leue . Nos audientes hec, dicamus iam inuicem nobis: non reuertamur post recreationem tanti fontis, et Domini inuitantis nos uoce, ad sarcinas peccatorum, quas proiecimus; hoc est, que abrenuntiamus euntes ad fontem baptismi: que sarcine peccatorum nos ante per ignorantiam  sacre legis, uel cognitione ignorati baptismi: desperatos nos suo pondere in mortem fatigauerant. Nunc uero sapientiam Dei accipientes, et qui fueramus peccatorum sarcinis aggrauati, Domini sumus uoce ad requiem inuitati. Renuntiemus ergo peccatorum pristinis sarcinis: habeat uias seculi in negligentibus suorum pondere delictorum. Nos matrem nobis iam non de limo terre Euam, sed  diuinam nos uocantem ad requiem Christianam legem sentimus. Similiter et patrem iam non in arbitrio peccatorum Adam querimus, sed in uoce Domini inuitantis nos: et desideriis nostris meritis non audemus, tamen in renatiuitate nostra sacri fontis tui, ubi sis iam te inuenimus.

Pater noster qui es in celis. uidete ergo, fratres, si inuenimus iam matrem Ecclesiam, et Patrem ausi sumus Dominum uocare de celis. Ergo iam iuste a nobis relinquendus est pater terrenus, et mater carnalis: ne binis obtemperantes parentibus, non solum uicibus offendantur; sed uelut adulteri de duobus parentibus nasci, si carnales non dimittimus, iudicemur. Per lignum enim offensionis natio nostra de paradiso in uterum; de utero in mundum; de  mundo usque in infernum descenderat: nisi denuo renati per baptismum, et per crucis lignum iterum reparati, Domini passio ageret ut resurgat, et illa redeat in paradisum generatio per gratiam, unde cum libero arbitrio ceciderit per offensam. Contriuit enim in nobis Dominus mortis, que regnabat, aculeum; quando refugium crucis sue nobis contulit Christus. Et postquam nos gratie sue restituit adoptionis, ad regna celorum insuper nos non desinit inuitare. Unde uox Dominica dicit: Si obseruaueritis mandata mea, ego ero uobis in patrem, et uos eritis mihi in filios. Unde et nos, quamuis indigni, tamen propter agnitionem eius baptismi, in oratione audemus eum patrem uocare; ideoque oportere nos passionis eius esse participes, ut mereamur effici  eius glorie coheredes. Dicentes ergo, Pater noster qui es in celo, iam tales nos exhibeamus fratres, quales nos cupit filios Deus habere; et digne in nobis diuinitas filiorum inseret nomen, cum uoluntate dissimile. Nam ipse est uerus filius, qui non solum uult, sed et moribus similari patri. Cum ergo meruissemus iam dixisse: Pater noster qui es in celis, sequimur deinde in oratione dicentes:

Sanctificetur nomen tuum. Non quod nouiter optemus sanctificari nomen eius quod est ab eterno et usque in eternum sanctissimum; sed in bonis actibus filiorum magis ipse sanctificet: ut et pater et Dominus in mentibus nostris tabernaculum suum, et inhabitatorem faciat Spiritum sanctum: ut adiuuet corda ipsa Deus, ut uos custodiatis ea  semper per gratiam suam. Deinde dicitur:

Adueniat regnum tuum uidete, fratres, ecce optamus aduenire regnum Domini, et iudicium eius accelerari ultro rogamus; et rationes nostras adhuc paratas non habemus. Sic ergo a nobis omni hora agendum est, ut Dominus et pater postea nos ita suscipiat, et bonis coram eo actibus quotidie complacentes sequestrans nos ab hedis, a dextris suis in eternis introducens nos regnis. Agnoscamus nobis in futuro iudicio propitium iudicem, quem in presenti seculo ausi uocauerimus patrem. Deinde dicimus:

Fiat uoluntas tua sicut in celo et in terra. In hoc ergo uerbo, fratres, pertinet in nobis liberi status arbitrii; et quidquid suasio antiqui serpentis nociue  nobis ingerit, si uolumus, amputatur, cum Domini uoluntas in nobis reparando perficitur: sicut dixit Apostolus: ut non quecunque uultis illa faciatis . Exigit enim Spiritus ut uoluntas in nobis Domini fiat: ut iam non perficiat anima, quidquid cum praua carne concupiscens sibi suaserat. Oramus ergo, ut uoluntas in nobis Domini fiat. Si ergo a nobis sua uoluntas semper perficiatur, non ergo erit propria; que discussa de suis malis in die iudicii condemnetur. uoluntas enim Domini sancta est, nouit dare, non timere iudicium: que uoluntas sua quibus impleta fuerit, promittitur etiam iis angelos iudicare. Hanc sanctam uoluntatem et Saluator noster per formam faciendi in se liberam, ut amputet in nobis carnis arbitrium, demonstrat nobis dicens: Non ueni facere  uoluntatem meam, sed eius qui me misit . Et iterum in sancta sua passione dicit: Pater, si possibile est, transeat a me calix iste . Hec uero in Domino uox timoris erat carnis indute, ostendens nobis actus uite semper debere bene tractari, si mors adueniens debet timeri. Et iterum erat interrogatio Domini apud Patrem, si quod a nobis in nobis uolumus, potest impleri, aut quod nolumus potest nobis contra desiderium nostrum iuste imponi. Unde subsequitur fidei forma, qua Dominus Patris committitur uoluntati, dicens: Sed tamen non sicut ego uolo, sed sicut tu uis . Et iterum subsequitur: Si non potest auferri a me calix iste, nisi ut bibam illum, fiat uoluntas tamen tua . uidete  ergo quia quidquid a uoluntate nostra eligimus, iniuste agnoscitur: et quidquid nolentibus nobis a iuuentute imponitur, iuste proficit rationi. Nam quomodo uersis in se oculis suis uultum suum respicere homo non potest; sic iudex sui sibi ipsi esse non potest; nisi iuste quod uidetur ab alio iudicetur. Si ergo uultum suum uidere potest nemo, uoluntatem suam iustam probare quomodo potest, nisi in omnibus quod uidetur ab alio iudicetur? Et ecce fratres, quantam reparationi nostre Dominus contulit pietatem, et qualem errori nostro salutis uiam ostendit: ut in unigenito Filio suo demonstraret, quod in seruis suis querebat perficere. Fiat uoluntas tua sicut in celo et in terra. In celo, quod dixit, possumus bene agnoscere fratres; quia sicut ab angelis in celis sancte  perficitur, ita et in terra ipsa per prophetas et apostolos preceptorum Dei, et in carnalibus hominibus exoptatur ut fiat; ut secundum sanctam Scripturam dicentem in utrisque elementis, hoc est, in celo et in terra, in beneplacitis suis regnet, et in nobis Dominus: et sit unus Pastor, et unus grex. Similiter et illud spiritaliter intelligere possumus, quod dixit: Fiat uoluntas tua sicut in celo; hoc est, in Domino, sicut in filio eius. Quia celestis dum descendit uoluntas Patris perficitur, dicente ipso Domino: Non ueni facere uoluntatem meam, sed eius qui me misit . uides ergo si ipse Dominus Saluator ostendit, se ideo uenisse, ut uoluntatem suam non faceret, sed iussa Patris impleret; quomodo malus seruus iussa mea neglexit, et meam facere uoluntatem?  de quo dicit et Apostolus: Quis est qui ascendit, nisi qui et descendit in inferiora terre?  Ita ergo et in terra dixit, hoc est, corporis nostri machina de terre limo formata; cui sententia Dei dictum est: Terra es, et in terram ibis . Similiter effici iustitiam nobis Domini uoluntas exposcitur, ut dum quotidie in nobis uoluntas Domini fuerit operata, non inueniatur propria, que in futuro iudicio condemnetur ad penam: sed sit in nobis uoluntas Domini, que coronetur ad gloriam. Deinde sequimur in oratione dicentes:

Panem nostrum quotidianum da nobis hodie. Ergo, fratres, cum supradicta Domini uoluntas inculpabiliter a nobis quotidie fuerit adimpleta, et in timore  Domini omnia fuerint mandata explicita; digne operariis suis rogatur annonam ut tribuat, qui digno mercenario mercedem non negat. Deinde dicimus:

Et dimitte nobis debita nostra, sicut et nos dimittimus debitoribus nostris. Fratres, hoc orantes amplius timeamus, ne ad hec uerba precum nostrarum respondeat nobis Dominus dicens: Iudicio quo iudicatis, iudicabitur de uobis; et mensura qua mensi estis, remetietur uobis . Et uide qui hoc petis, si quod tibi noluisti fieri alio non fecisti. Ergo antequam has uoces Domini audiamus fratres, prius scrutemur corda nostra: si iuste et nos petimus a Domino, quod et a nobis est petentibus non negatum. Nos petimus, Dimitte nobis debita nostra: audit  Deus, et cupit dimittere, sed si ante nos petentibus relaxemus. An dubito miser ego homo, ne benefactis meis diuina non retribuat uices? Respice, agnosce, et considera, o miser homo, nunquid magis tu pius quam Deus? qui ut tibi aliqua iustitie, aut agenda ingerat pietatis, post mercedem uel dona ipsius, tibi proficit ipsi et quod agit. Nihil enim Dominus minus habet in sua potentia, nec aliquid tuum indiget in uirtute, aut deest et in gloria: solummodo nostra illi opus est salus, quam pro nobis prouidet gratia eius; quamque per nostram negligentiam illi de nobis possidet minus. Deinde dicimus:

Et ne nos inducas in tentationem. Satis nos admonent, fratres, uerba ista esse sollicitos: ideoque rogandus est Dominus, et crebris gemitibus tundenda  sunt nobis corda atque pectora, ne patiatur Dominus seruos suos sine suo adiutorio aliqua nos hora consistere; ut non habeat potestatem neque aditum, per quod aduersarius noster diabolus, qui circuit nos ut leo quotidie, querens aliquem nostrum deuorare; et prauis suasionibus suis querit corda nostra inficere . Ergo incessabiliter est precandum ad Dominum; ut dignetur adiutorii sui custodia muro nos sue gratie circumdare, et tentationum in nobis aditus sua munitione obstruere; ut non patiatur plasma facture sue captiuum fieri, et seruitutibus cedere inimici. Si tamen supradicti hostis tentationibus non ultro nostrum tradamus assensum, et uelut nosmetipsos ipsi nos captiuantes, hostem nostrum incipiamus magis desiderare, quam fugere.  Sequimur deinde complentes orationem, dicentes:

Sed libera nos a malo. Amen. Fratres sanctissimi, ante hoc Deus in nobis cupit perficere, quam rogetur: quia potens est, et nichil est ei difficile, sed si nos hoc mereamur: nec enim uult machinam cadere nostram, quam manibus suis ipse construxit. Festinat enim eruere nos de laqueo, si sensum nostrum non ultro tradamus suasionibus inimici: sed rogantes incessabiliter Dominum, ut attributo nobis sue gratie adiutorio, digne dicamus: Quoniam a dextris est nobis Dominus ne commoueamur ; et securi de Domino iterum repetamus: Non timebo mala quoniam tu mecum es . Ut qui in principio huius orationis ostendit nobis per gratiam, Dominum Patrem audere dicere, iterum ipse in fine  orationis a malo dignetur nos liberare. Amen.

Ergo, fratres, finita ad Dominum oratione, ipso iuuante agamus nunc de cetero de nostri seruitii opere: ut qui nos iam in filiorum dignatus est numero computare, non debeat aliquando de malis nostris actibus contristari. Ita enim ei omni hora de bonis suis in nobis parendum est, ut non solum iratus Pater suos nos aliquando filios exheredet; sed metuendus Dominus irritatus a malis nostris, ut nequissimos seruos perpetuo tradat in penam, qui eum sequi noluerunt ad gloriam. Exsurgamus tandem aliquando ut pigri, excitante nos Scriptura ac dicente: Iam enim hora est nos de somno surgere ; et apertis oculis nostris ad lumen deificum,  attonitis auribus audiamus que diuina quotidie clamans nos admonet uox, dicens: Qui habet aures audiendi audiat, quid Spiritus dicat Ecclesiis . Qui dicit: uenite, filii, audite me, timorem Domini docebo uos . Currite dum lumen uite habetis, ne tenebre mortis uos comprehendant, et querens Dominus in multitudine populi cui hec clamat operarium suum auditorem, iterum reclamat dicens: Quis est homo qui uult uitam, et cupit uidere dies bonos?  tu qui audis responde: Ego. Et Dominus tibi dicit: Si uis habere ueram et perpetuam uitam, prohibe linguam tuam a malo, et labia tua ne loquantur dolum; diuerte a malo, et fac bonum; inquire pacem, et sequere eam . Et cum hec feceritis oculi mei super uos iustos, et aures mee in  preces uestras. Et antequam me inuocetis, dicam uobis: Ecce adsum. Quid dulcius nobis ab hac uoce Domini inuitantis nos, fratres? Ecce pietate sua demonstrat nobis Dominus uite uiam. Succinctis ergo per fidem uel obseruantiam bonorum actuum lumbis nostris, per ducatum Euangelii pergamus itinera eius; ut mereamur eum, qui nos in regnum suum uocauit, uidere: in cuius regni tabernaculo si uolumus habitare, nisi illuc bonis actibus curratur, minime peruenitur. Sed interrogemus cum Propheta Dominum, dicentes ei: Domine, quis habitabit in tabernaculo tuo, aut quis requiescet in monte sancto tuo?  Post hanc interrogationem, fratres, audiamus contra nos Dominum iterum respondentem et ostendentem nobis uiam ipsius tabernaculi, dicendo: Qui  ingreditur sine macula, qui loquitur ueritatem in corde suo; qui non egit dolum in lingua sua; qui non fecit proximo suo malum; qui opprobrium non accepit aduersus proximum suum : qui malignum diabolum aliqua suadentem sibi cum ipsa suasione a conspectibus cordis sui respuens, deduxit ad nichilum, et paruulos cogitatus eius tenuit, et allisit ad Christum petram. Qui timentes Dominum, de bona obseruantia sua non se reddunt elatos; sed ipsa in se bona non a se posse, sed a Domino fieri estimantes, operantem in se Dominum magnificant, illud cum Propheta dicentes: Non nobis, Domine, non nobis; sed nomini tuo da gloriam . Nec Paulus apostolus de predicatione sibi aliqua imputauit, dicens: Gratia Dei sum id quod sum . Et  iterum dicit ipse: Si gloriari oportet, non expedit mihi . Ergo subsequitur Dominus uiam uite beate per monita sua dicens: Qui iurat proximo suo, et non decipit eum; qui pecuniam suam non dedit ad usuram, qui munera super innocentes non accepit . Et subsequitur nobis Dominus in Euangelio dicens: Qui audit hec uerba mea, et facit ea, non mouebitur in eternum . Et nos interrogemus eum, dicentes: Quomodo, Domine, non mouebitur in eternum? Respondit nobis iterum Dominus: Quomodo? quia similabo eum uiro sapienti, qui edificauit domum suam supra petram. uenerunt flumina, flauerunt uenti et impegerunt in domum illam, et non cecidit; fundata enim erat super petram .  Hec complens Dominus tacet, spectans nos quotidianis sanctis suis monitis factis nos respondere debere, ideo quotidie nobis propter emendationem malorum huius uite dies ad inducias relaxantur, dicente Apostolo: An nescitis quia patientia Dei ad penitentiam nos adducit?  Nam pius Dominus dicit: Nolo mortem peccatoris, sed ut conuertatur et uiuat . Cum ergo interrogassemus Dominum, fratres, de habitatore tabernaculi eius, audiuimus habitandi preceptum; sed si compleamus habitatoris officium. Ergo preparanda sunt corda nostra et corpora sancte preceptorum obedientie militanda: et quod minus habet in nos natura possibile,  rogemus Dominum, ut gratie sue iubeat nobis adiutorium ministrare. Et si fugientes gehenne penam ad uitam uolumus perpetuam peruenire, dum adhuc uacat, et in corpore sumus, et hec omnia per hanc lucis uitam uacat implere, currendum et agendum est modo, quod in perpetuo nobis expediat. Constituenda est ergo a nobis Dominici schola seruitii, ut ab ipsius nunquam magisterio discedentes, et in huius doctrina usque ad mortem in monasterio perseuerantes, passionibus Christi per patientiam mereamur esse participes, ut et regni eius Dominus nos faciat coheredes.



INCIPIT DE GENERIBUS, uEL POTIUS DE ACTU ET uITA MONACHORUM IN CeNOBIIS.



CAPUT PRIMUM. De quatuor generibus monachorum.


Monachorum quatuor esse genera manifestum est: Primum cenobitarum, hoc est, monasteriale, militans sub regula uel abbate. Deinde secundum genus est anachoretarum, id est, eremitarum; horum qui non conuersionis feruore nouitio, sed monasterii probatione diuturna, didicerunt contra diabolum multorum solatio iam docti pugnare, et bene instructi fraterna ex acie ad singularem pugnam eremi, secuti iam sine consolatione alterius, sola manu, uel brachio contra uitia carnis uel cogitationum cum Deo et spiritu repugnare sufficiunt. Tertium uero monachorum deterrimum genus est sarabaitarum, quod melius adhuc laicum dixissem; si me propositi sancti  non impediret tonsura: qui nulla regula approbati, et experientia magistra, sicut aurum fornacis; sed in plumbi natura molliti, adhuc factis seruantes seculo fidem, mentiri Deo per tonsuram noscuntur. Qui bini aut terni, aut certe singuli, sine pastore non Dominicis, sed suis inclusi ouilibus, pro lege eis est desideriorum uoluptas: cum quidquid putauerint, uel elegerint, hoc dicunt sanctum; et quod noluerint, hoc putant non licere: et dum in proprio arbitrio querunt habere cellas, arcellas et recellas, ignorant quia perdunt suas animellas. Simul et ii, qui nuper conuersi immoderato feruore eremum putant esse quietem, et non putantes insidiari et nocere diabolum, singularem cum eo pugnam indocti et securi inuadunt, sine dubio inducti lupi faucibus occursuri. Quartum uero  genus est monachorum nec nominandum; quod melius tacere, quam de talibus aliquid dicere, quod genus nominatur gyrouagum: qui totam uitam suam per diuersas prouincias ternis aut quaternis diebus per diuersorum cellas et monasteria hospitantes; cum pro hospitum aduentu a diuersis uolunt quotidie nouiter suscipi; et pro gaudio superuenientium exquisita sibi pulmentaria apparari, et animantia pullorum sibi curant quotidie a diuersis hospitibus pro aduentu cultello occidi, grauare se ita diuersos non  credunt, commutando quotidie hospites, pro aduentu nouitatis sub importuna caritate diuersos cogant sibi preparare diuersa, et uelut ab inuito a diuersis hospitibus exigentes preceptum Apostoli, in quo dicit: Hospitalitatem sectantes : per occasionem precepti cum inquietos sibi pedes post uiam fomentari expostulant, per occasionem itineris intestinas suas latiori cena uel prandio inquinatas, infinitis poculis magis quam pedes desiderent. Et post exinanitam a famelico hospite mensam, et miculas ipsas panis post uiam detersas, sitim suam sine uerecundia hospiti ingerentes, si calix hoc casu defuerit, rogatur hospes in ipsa patella ut misceat. Et postquam ex utraque parte nimietate cibi et potus percalcati usque ad uomitum  fuerint, totum laboriose uite imputant, quod gula lucrauit: et antequam nouus lectus lassatum magis a potionibus, uel ab escis quam a uia, hospitem suscipiat, laborem sue uite pro magno hospites enarrantes, dum mercedem repausationis largioribus pulmentariis, et infinitis poculis hospitem sibi cogunt largire, rationem erroris sui per peregrinationem, et captiuitatem celando excusant, et mox de uicinis monachis aut monasterii positione interrogant; ubi cum inde leuauerint, ponant uel applicent uelut lassi. Et quasi quibusdam uniuersus clausus sit mundus, et ex toto eos nec loca, nec silue, nec latus ipse Aegypti eremus capiat, nec uniuersa monasteria ad seruitium Dei eos suscipiant; et eos, ut diximus, totus mundus non capiat; inde se dicunt iuste errare, et ex  toto locum repausationis, et refrigerium anime, et integram se obseruationem discipline nusquam posse inuenire. Quasi dicant se ita multum sapientes, ut totum ipsis solis displiceat, quidquid Deo et hominibus placet. Ideoque magis eligunt ambulare, et nouiter per diuersos quotidie hospites mutatas et uarias refectiones, et per occasionem sitientes uie repropinata pocula sumunt. Hoc ergo agunt, ut gule sue magis quotidie peregrinari uideantur quam anime. Et cum eis post biduum ad unum hospitem apparatus  ipse in pulmentariis iam minuendo subducitur; et mane alia die facto, cum non ad refectionem coquendam, sed ad laborem cellule sue uiderint hospitem occupari; mox queri sibi alium hospitem placet. Et adhuc non uenit, et iam uadit. Tunc uale festinant auaro iam hospiti dicere: et cum migrare de tali hospitali satagent, orare post egressum suum hospitem postulant. Sic festinant, quasi ab aliquo impellantur; quasi eos iam exspectent aliorum hospitum prandia preparata. Et non longe ab ipso monasterio, si inuenerint cellulam monachi, repausantes dicunt se porro a finibus aduenire Italie: et nouiter aliquid de peregrinatione, aut de captiuitate, et ipsi hospiti quasi humili et inclinato capite mentientes, cum pro pietate longi itineris cogunt pii  hospitis totam paupertatem in cacabis et in mensa exinaniri: sine dubio et ipse hospes nudus et a gluttonibus exinanitus post biduum relinquendus. Et cum post triduum et ipse, et cella eius, et mores, et eius displicuerit disciplina: et cum subducta eis post biduum ab eo minus exhibuerit mensa, mox et ipse reconsignare bisaccias cogitur, quas diuersorum hospitum iam panes tosti impleuerant: cum in diuersorum hospitaliis, in mensis recentes sumunt, illos seruatos cogunt per auaritiam mucidare. Ergo postquam eis bisaccie consignantur, mox et de pastura miser asinus reuocatur, cui post recentes uie labores misero pastura placuerat, si domino eius hospitale non displicuisset in biduo: et nouiter restratus, et diuersis tunicis et cucullis resarcinatus,  quas aut importunitas a diuersis exegerat, aut inuenta occasio fraudis diuersos hospites nudauerat, et ut alios petant, fingunt se pannos aduestiri: et uale et ipsi hospiti dicentes, adhuc non uenerunt, et iam uadunt, cum ad alia iam hospitalia in animo inuitantur. Ceditur, pungitur, ustulatur, lordicat miser asellus; et non uadit: uapulant aures eius, postquam clunes defecerint. Ideo miser perocciditur, et manibus lassus impingitur; quia festinatur et satagitur, ut ad alterius monasterii prandium occurratur. Et cum peruenerint ad alterius monasterii aut monachi regias, ita hilari et clamosa uoce de foris, Benedicite, clamant; et quasi iam illum calicem in manum acceperint, quem mox ingressi monasterium pro siti sunt petituri: et intrantes regias, adhuc non  renuntiati et suscepti, excarricant; et quasi pro aliquo debito, aut ex alicuius delegatione ibi adueniant, ante intus bisaccie porriguntur, quam ipse hospes suscipitur. Et non prius ad oratorium festinatur, nisi pro labore desiderandi uini per occasionem uiatice sitis: ut tu pro caritate hospiti uinum porrigas, ab illo sic mane aqua exposcitur. Hi enim tales cum ipsi ieiunia ambulando ignorant, et ad quoscunque superuenerint ieiunantes, aut pro superuentu hospitali cogunt eos ieiunia frangere; aut non erubescunt sua uoce eis hoc dicere, magis eos propter auaritiam ieiunare, ut non hospitem uelint recreare post uiam; et per uagam sue consuetudinis gulam cogunt perseuerantium ieiunia uiolari: cum illi laborioso  itineri imputant quidquid presumunt, et nesciunt, quia ut eis non liceat ieiunare, aut abstinere, aut aliquo nesciant aliquando loco stare, non eos aliqua ambulare compellit necessitas, sed gule cogit uoluntas: cum securi et superuenientes alieni laboris querant panes comedere, et diuersorum lectis peregrinis straminibus sudores suos amant abstergere. In quibus straminibus cum indigesti pre crapula cibi et potus cupiunt satisfacere somno; uel cum quidam occupatione gulose ambulationis, Psalmos aliquando neglexerint meditari, ipsorum ore respondent, se lassis post uiam ossibus non posse de lectulo surgere, cum uisi fuerint sani in mensa serotina manducare. Mox matutinorum expleto opere Dei surgunt uelut gementes et lassi. Sic primo mane  calefacti mero, petito panis fragmento ficti egroti succos desiderantes; monasteria ipsa aut cellulas false exeunt, lordicando de ficta infirmitate, absconse securi, quod sanitatis gressus sint ab ipso limine reformantes. Nam sibi nolunt sub imperio monasterii abbatem de omnibus necessariis cogitare, uel ipsi alicubi suo uiuentes arbitrio facta cellula persistendo, uel ipsi sibi necessaria uite debuerant cogitare. Et si nostra illis displicet uita, uel suam nobis ostenderent formam. Unde nunquam persistentes acti sunt quotidie ambulando mendicare, sudare et gemere; quam uno loco stando laborare, et uiuere: et quotidie nouiter diuersorum cellas ut humiles intrent hospites; solo capite inclinati: deinde superbi et uelut ingrati post biduum  migraturi, et ueluti quibus diuersorum uita et actus, et omnium monasteriorum disciplina non placeat, eligunt magis ambulare, quam sistere. Qui per diuersa semper uagando ignorant apud quem tedia sua suscipiant: et quod est ultimum, nesciunt ubi suam constituant sepulturam. Unde ergo magnum existimantes primum genus cenobitarum, cuius militia uel probatio uoluntas est Dei, ad ipsorum regulam reuertamur.

Fratres, clamat nobis quotidie Dominus dicens: Conuertimini ad me, et ego conuertar ad uos . Conuersio ergo nostra ad Deum, fratres, non aliud est nisi a malis reuersio, dicente Scriptura: Diuerte a malo, et fac bonum . A quibus autem malis cum auertimur, Dominum intuemur;  et ille nos statim suo illuminans uultu, donans nobis adiutorium suum, mox gratiam suam petentibus tribuit, querentibus ostendit, pulsantibus patefacit. Hec tria Domini dona concessa ipsis conueniunt, qui Dei uoluerint, non suam facere uoluntatem. Quia aliud nobis Dominus in spiritu imperat, aliud caro cogit in anima: et quis a quo uictus fuerit, ipsius et seruus est. Ecclesie sue namque Dominus secundum Trinitatis nomen tres gradus doctrine constituit; primum prophetarum, apostolorum secundum, doctorum tertium: sub quorum imperio uel doctrina Christi regerentur Ecclesie et schole; ut pastorum uice sanctis ouilibus diuinas oues et cludant et doceant, dicente Domino per  Isaiam prophetam: Dabo uobis pastores secundum cor meum, et pascent uos pascentes cum disciplina , et ipso Domino dicente: Simon Ioannis, pasce oues meas: docentes eas seruare ea que mandaui uobis. Et ecce ego uobiscum sum omnibus diebus usque ad consummationem seculi . Ideoque omnes, quibus adhuc insipientia mater est, expedit sub unius esse potestate maioris: ut doctoris arbitrio ambulantes, iter uoluntatis proprie discant nescire. Per doctorem enim nobis imperat Dominus: quia, sicut dixit superius, cum ipsis doctoribus est semper omnibus usque ad consummationem seculi: sine dubio non aliud, nisi nos edificaturus per eos, dicente ipso Domino discipulis suis, doctoribus nostris: Qui uos audit, me audit, et qui uos spernit  me spernit . Ergo si que a doctoribus audiuimus, et facimus, non iam que uolumus exercemus: ut in die iudicii nichil habeat in nobis quod secum diabolus uindicet in gehennam, quia in nobis hoc semper egit Dominus, quod iudicaret ad gloriam.



CAPUT II.



INTERROGATIO DISCIPULI.

Qualis debeat esse abbas?



RESPONDET DOMINUS PER MAGISTRUM.

Abbas, qui preesse dignus est monasterio, semper meminere debet quod dicitur, et nomen maioris factis implere. Christi enim agere creditur uices in monasterio, quando ipsius uocatur pronomine, dicente Apostolo: Sed accepistis spiritum adoptionis filiorum, in quo clamamus Domino, Abba pater  . Ideoque hic abbas nichil extra preceptum Domini, quod absit, debet aut docere, aut constituere, aut iubere: ut iussio eius, uel monitio, siue doctrina fermentum diuine iustitie in discipulorum mentibus conspergatur. Memor semper abbas, quia doctrine sue, uel discipulorum obedientie, ambarum rerum in tremendo iudicio Domini facienda erit discussio. Et sciat abbas culpe pastoris incumbere, quidquid in ouibus paterfamilias utilitatis minus potuerit inuenire. Tandem iterum erit liber, ut si inquieto uel inobedienti gregi pastoris fuerit omnis diligentia attributa, et morbidis earum actibus uniuersa fuerit cura exhibita, pastor eorum in iudicio Domini absolutus dicat cum Propheta Domino: Non abscondi in corde meo ueritatem tuam; et salutare  tuum dixi: Ipsi autem contemnentes spreuerunt me . Et tunc demum inobedientibus cure sue ouibus pena sit eis preualens ipsa mors. Ergo cum aliquis suscipit nomen abbatis, duplici debet doctrina suis preesse discipulis: id est, omnia bona et sancta factis amplius quam uerbis ostendere; quomodo intelligentibus discipulis mandata Domini proponat; duris corde uero et simplicibus factis suis diuina precepta monstret. Omnia uero que discipulis docuerit esse contraria, in se factis indicet non agenda: Ne aliis predicans ipse reprobus inueniatur ; ne quando illi dicat Deus peccanti: Quare uero tu enarras iustitias meas, et sumpsisti testamentum meum per os  tuum? Tu uero odisti disciplinam . Et qui in fratris tui oculo festucam uidebas, in tuo trabem non uidisti? Non ab eo persona in monasterio discernatur; non unus plus ametur quam alius; nisi quem in bonis actibus inuenerit meliorem. Non conuertenti seruo pro merito nationis preponatur ingenuus. Quare? quia seruus siue liber omnes in Christo unum sumus; et sub uno Domino equalem seruitii militiam baiulamus. Quia non est apud Deum personarum acceptio . Solummodo in hac parte apud Deum discernimur, si ab aliis meliores factis inueniamur. Et tamen ut ostendat Deus circa omnes pietatis sue clementiam, pariter iubet elementa, uel terram iustis uel peccatoribus famulari equaliter. Ergo equalis  sit ab eo omnibus caritas; una prebeatur in omnibus disciplina. In doctrina sua namque abbas apostolicam debet illam semper formam seruare, in qua dicit: Argue, obsecra, increpa : id est, miscens temporibus tempora, terroribus blandimenta, dirum magistri, pium patris ostendat affectum; id est, indisciplinatos et inquietos debet arguere: obedientes et mites, et patientissimos, ut in melius proficiant, obsecrare: negligentes et contemnentes ut increpet admonemus. Humilitatis uero talem in se eis formam debet ostendere, qualem Dominus contendentibus de gradu fortiori apostolis demonstrauit; id est, cum apprehensa manu infantem in medio eorum deduxisset, dixit: Qui uult esse inter uos fortior, sit talis . Ideoque quidquid  abbas discipulis pro Deo agendum iniunxerit, impleat factis, et tradens omnia ordinationis sue protelo sequantur membra, qua duxerit caput. Charitatem uero uel gratiam talem debet circa omnes fratres habere, ut nullum alii preferens, omnibus discipulis uel filiis suis amborum parentum in se nomen exhibeat: matrem, eis suam prebens equaliter caritatem: patrem, se eis mensurata pietate ostendat. Meminisse debet abbas semper quod dicitur. Quia cui plus creditur, plus ab eo exigitur: et sciat, quia qui suscepit animas regendas, paret se ad rationes reddendas. Et quantum sub cura sua fratrum habere sciuerit numerum, agnoscat pro certo, quia in die iudicii ipsarum omnium animarum tantas est redditurus Domino rationes;  sine dubio addita et sua: quia ut fratres in monasterio propriam non agerent uoluntatem, huius semper iussionibus omni odedientia militarunt. Quia cum discussi fuerint de omnibus actibus suis, dicturi sunt in iudicio Domino, omnia facta sua per obedientiam a iussione impleta esse magistri. Ideoque debet semper cautus esse magister, ut omnia que imperat, omnia que docet, omnia que emendat, de preceptis Dei, iustitia dictante, monstrentur, que futuro iudicio non condemnentur; timens semper futuram discussionem pastor de creditis ouibus. Quia et cum de alienis ratiociniis cauet, redditur de suis sollicitus; et cum de monitionibus suis emendationes aliis subministrat, ipse efficitur a uitiis emendatus.  Quidquid uero abbas pro utilitate monasterii agere aut facere uoluerit, cum consilio fratrum agat: et conuocatis omnibus fratribus de utilitate monasterii tractetur communiter: ita tamen non libero ausu fratres aut inuito sue pietatis arbitrio, sed iussione et imperio abbatis eligendis forte consiliis applicentur. Nam ideo omnium queratur consilium, quia quot homines, tot sunt pro diuersitate interdum sententie: ne forte, a quo non speratur, melius subito detur consilium, et communi utilitati hoc magis proficiat: et de multis consiliis quod eligatur facile inuenitur. Quod si de omnibus nullus aptum potuerit dare consilium, tunc abbas, reddita ratione consilii sui, constituat quod uult. Et iustum est ut membra caput sequantur. Ideo omnes fratres diximus ad consilium  debere uocari; sed in sententiam monasterii: quia res monasterii omnium est, et nullius est. Ideo omnium, quia proficiendo successionem quandoque in monasterio uicibus de se fratres exspectant: ideo nullius, quia nichil in monasterio aliquid sibi a fratribus peculiariter uindicatur. Et nullus suo aliquid constituit ut faciat arbitrio, sed omnes sub imperio degunt abbatis. Qui ergo abbas sancte huius artis sit artifex, non sibi ipsius artis, sed Domino assignans ministerium, cuius in nobis gratia fabricatum, quidquid a nobis sancte perficitur: que ars doceri et disci debet in monasterii officina et exerceri, prout cum spiritalibus ferramentis.



CAPUT III.



INTERROGATIO DISCIPULI SEQUENTER.


Que est ars sancta, quam docere debet abbas discipulos in monasterio?



RESPONDET DOMINUS PER MAGISTRUM.

Que hec est ars sancta? primo credere, confiteri et timere Deum Patrem, et Filium, et Spiritum sanctum, unum Deum in Trinitate, et trinum in unitate; trinum in una deitate, solum et unum in trina maiestatis potentia. Ergo hunc ex toto corde et ex tota anima diligere, et proximum tanquam seipsum. Deinde non occidere, non adulterare, non facere furtum, non concupiscere, non falsum testimonium dicere; honorare patrem et matrem: et quod sibi quis non uult fieri, alii ne faciat. Abnegare semetipsum, ut sequatur Christum; corpus pro anima  castigare, delicias fugere, ieiunium amare, pauperes recreare, nudum uestire, infirmum uisitare, mortuum sepelire, in tribulatione subuenire, dolentem consolare, mutuum dare indigenti: a seculi actibus se facere alienum: nichil amori Christi preponere, iram non perficere; iracundie tempus non reseruare; dolum in corde non tenere; de conscientia pacem falsam non dare, fratri fidem seruare; non amare detrahere; promissum complere, et non decipere, caritatem non derelinquere; non amare iurare, ne forte periuret; ueritatem ex corde et ore proferre; malum pro malo non reddere; iniurias non facere, sed et factas patienter sufferre; inimicos plusquam amicos diligere; maledicentes se non remaledicere,  sed magis benedicere; persecutionem pro iustitia sustinere, non esse superbum, non uinolentum, non multum edacem, non somnolentum, non pigrum, non murmuriosum, spem suam Deo committere: bonum aliquid in se cum uiderit, a Deo factum magis quam a se existimet; malum a se factum iudicet, et sibi et diabolo imputet: desideria sua a Deo perfici optare: substantiam suam non in solo labore manuum suarum, sed plus a Deo sperare: diem iudicii timere, gehennam expauescere: uitam eternam et Ierusalem sanctam desiderare: mortem quotidie ante oculos suspectam habere: actus uite sue omni hora custodire: in quouis loco a Deo se respici pro certo scire; cogitationes malas cordi suo aduenientes ad Christum mox allidere debere: os suum a malo uel  prauo eloquio custodire; multum loqui non amare; uerba uana aut risui apta non ex toto loqui; risum multum aut excussum non amare; lectiones sanctas libenter audire; orationi frequenter incumbere; mala sua preterita cum lacrymis uel gemitu Deo confiteri in oratione quotidie: de ipsis malis de cetero emendare: desideria carnis non perficere: uoluntatem propriam non audire: obedientiam admonitione abbatis parere: non cupere dici se sanctum antequam sit, sed prius esse quod uerius dicatur, et sic dici debere. Precepta Dei factis quotidie adimplere; castitatem amare; nullum odire; zelum non habere; inuidiam non exercere; contentionem non amare: ante solis occasum cum inimico redire in gratiam; omnibus bonis ex toto corde obedire; et  de Deo nunquam desperare.

Ecce hec ars est sancta, quam ferramentis debemus spiritalibus operari: que ars sancta cum fuerit a uobis die noctuque incessabiliter adimpleta, et cum unusquisque in diem iudicii Domino Deo futurorum et factorum suorum opera signauerit, tunc hec ars, que ex Dei uoluntate descendit, cum a nobis perfecta et inculpabiliter Domino fuerit in die iudicii reconsignata, illa merces nobis a Domino repensetur, quam nobis fidelis Dominus promittit, que preparatur sanctis, et Deum timentibus, et hec precepta factis implentibus; habitandi in perpetuo terram, septies argento lucidiorem: de cuius camera celi non istius solis uel lune, non stellarum candor, sed ipsius Dei perpetua maiestas lucebit. In cuius  terre fulgore mellis et lactis, uini et olei flumina in eternum currentia preparantur. In quorum ripis diuersarum fructus arborum uarios et diuersos duodecies in annum nascentes, non cultura hominis, sed abundantia Deitatis, qui non fame delectant ad uescendum, uel esurie appetuntur ad manducandum, sed postquam oculi nostri ipso uisu fuerint saginati, insuper unicuique hoc sapit in os quo fuerit delectatus. Sonant ibidem iugiter super ripas illorum fluminum posita organa hymnorum: que ad laudem regis ab angelis psallentibus simul sanctis archangelis decantantur: quarum dulcedine uocum ita sanctorum delectantur auditus, ut ipsa modulatione canoris nimia delectatione garrula mens plus  libeat exsultare: cum in duplici fulgore celi terreque diuiniter radiantis, in ipso candore terreni luminis ornata auro uel gemmis Ierusalem ciuitas diuersarum margaritarum rutilatione coruscet. Cuius muri uel porte, platee, uel uici canore uocis suaui modulamine personant Alleluia. In qua exsultatione sancti in imagine celesti fulgentes, gaudebunt se de perditione seculi liberatos, has diuitias celestes a Deo in perpetuum meruisse. Unde quo tramite ad talia perueniendum sit, ad textum superioris pagine recitamus.



CAPUT Iu.



INTERROGATIO DISCIPULI CONSEQUENTER.

Que sunt ferramenta spiritalia, cum quibus operari possumus artem diuinam?



RESPONDET DOMINUS PER MAGISTRUM.


Que? fides, spes, caritas, pax, gaudium, mansuetudo, humilitas, obedientia, taciturnitas; pre omnibus castitas corporum, conscientia simplex, abstinentia, puritas, simplicitas, benignitas, bonitas, misericordia; pre omnibus pietas, temperantia, uigilantia, sobrietas, iustitia, equitas, ueritas, dilectio, mensura, modus, et perseuerantia usque in finem.



CAPUT u.



INTERROGATIO DISCIPULI.

Que est materies uel causa malorum, que in fornace timoris Dei excoqui debet? uel que est erugo, uel sordidatio uitiorum, quam de nobis decet lima iustitie mundare?



RESPONDET DOMINUS PER MAGISTRUM.


Cauenda nobis uitia hec sunt: Primo superbia, deinde inobedientia, multiloquium, falsitas, auaritia, cupiditas, zelus, inuidia, iniquitas, odium, inimicitia, ira, rixa, contentio, fornicatio, ebrietas, uoracitas, murmuratio, impietas, iniustitia, pigritia, furtum, detractio, scurrilitas, leuitas, immunditia, uaniloquium, risus multus, uel excessus; subsannatio, concupiscentia, dolus, ambitio, uacatio. Hec omnia non sunt a Deo, sed opera sunt diaboli: que in die iudicii a Deo meritum suum, perpetui ignis gehennam, merentur.



CAPUT uI.



INTERROGATIO DISCIPULI.

Que est officina diuine artis, uel operatio spiritalium  ferramentorum?



RESPONDET DOMINUS PER MAGISTRUM.

Officina uero monasterium est; in qua ferramenta cordis in corporis clausura reposita opus diuine artis diligenti custodia perseuerando operari potest.



CAPUT uII.



INTERROGATIO DISCIPULI.

De obedientia discipuli, qualis debeat esse.



RESPONDET DOMINUS PER MAGISTRUM.

Primus humilitatis gradus est obedientia sine mora. Sed hec forma paucis conuenit, et perfectis; his, qui nichil sibi a Christo carius aliquid estimantes propter seruitium sanctum quod professi sunt, uel propter metum gehenne, uel diuitias uite  eterne, mox ut aliquid imperatum a maiore audierint, moram pati nesciunt in sequendo. De quibus Dominus dicit: Obauditu auris obediuit mihi . Et item dicit doctoribus: Qui uos audit, me audit . Ergo hi tales relinquentes statim que sua sunt, et uoluntatem propriam deserentes, mox ex occupatis manibus, et quod agebant imperfectum relinquentes, uicino obedientie pede iubentis uocem factis sequuntur: et ueluti uno momento predicta magistri iussio, et perfecta discipuli opera in uelocitate timoris Dei ambe res communiter citius explicantur. Sed hec paucorum perfectorumque forma, infirmorum, et pigrorum animos in desperatione sua satis non reddat attonitos, sed moneat imitandos non considerantes in nobis diuersa  esse uasa flebilia, cum multum in diuersis pigritie contulit tarda natura. Nam quorumdam auditus noscuntur surdo stupore hebescere, quorumdam etiam animos fusione subita in siluosis cogitationibus cernimus aberrare. Ideoque remissius districtionem obedientie in doctoribus relaxamus, ut combinata preceptione discipulis et iussionem suam magistrum non pigeat repetere, secundum testimonium Domini, qui uocauit, Abraham, Abraham . Que ergo repetitio manifestat nobis Dominum ostendisse, non posse sufficere unam uocem auditui. Nam in ipsis interrogationibus repetita magistri uox reprebetur discipulis. Secunda ideo interrogatio non respondentibus iuste indulgetur, ut prima adhuc discipuli taciturnitas non reatui, sed reseruate magistro reuerentie  custodia deputetur. In qua reuerentia utilis discipulus tarde creditur frangere taciturnitatem, quam continet; ut non ad interrogationem tuam mox preceps in lingua suis te responsis occupet prius. In preceptionibus uero ideo magistri iussio repetitur, ut quamuis tardi aut negligentes sint auditores, cum secundo eis dicta primitus repetuntur, usque adeo dignum est, ut secunda iam obedientibus factis mora rumpatur. Si uero tertia, que absit ut contingat, in discipulis obedientie mora fuerit, culpa contumacie reatui deputetur. Nam et illud de duabus uitiis congrue hic et conuenienter taxandum est : id est, latam, que ducit ad mortem; et arctam, que ducit ad uitam. In quibus duabus uitiis diuersorum hominum obedientie gradiuntur:  id est, per latam uiam secularium, et sarabaitarum, et gyrouagorum monachorum: qui aut singuli, bini et terni sine maiore ipsi sibi equaliter uiuentes, et uoluntarie ambulantes, et pro alterno imperio quidquid placuerit sibi, uicibus inuicem imperantes, et que uoluerint peculiariter in se defendentes: cum in proprio unusquisque consilio non uult se uinci, scandalum sibi tales nunquam faciant esse absentem. Mox post studiosam litem male congregati, a se inuicem separantes, et sicut grex sine pastore oberrans, per diuersa dispersus, sine dubio lupi faucibus occursurus; prouidentes sibi, non Deo, sed proprio arbitrio nouas iterato cellas, et de se solo sibi soli abbatis nomina imponentes,  monasteria uideas plura esse quam monachos. In hoc enim uia lata a talibus creditur ambulari, cum in nomine monachi communi more uiuentes, cum laicis solo tonsure habitu separati, obedientias suas magis desideriis subministrant, quam Deo; et suo iudicio putant sibi licere, que mala sunt: et quidquid uoluerint, hoc dicunt sanctum, et quod noluerint, hoc putant non licere. Et acceptum ducentes, ut cogitationibus suis corpori eorum magis prouideatur, quam anime; id est, uictum, uestitum, et calcearium magis sibi melius ipsi posse cogitare, quam alium: nam de futuris ratiociniis anime negligendo ita se reddunt securos, ut sine maiorum probationibus sub proprio arbitrio militantes, credant se omnem legem et iustitiam Dei perfecte in cellula  operari. Nam si forte superuenientium quorumdam maiorum cum emendationum quedam eis monita ministrantur, et inutilis eis docetur talis solitaria dispositio habitandi, mox eis displicet cum ipsa doctoris persona consilium; et statim non in consentiendo ei, uel in sequendo eum emendationem promittunt; sed respondent, se uiuere debere simpliciter: nescientes illud quod dixit Propheta: Corrupti sunt et abominabiles facti sunt in uoluntatibus suis . Et illud testimonium Salomonis, quod dicit: Sunt uie que uidentur hominibus recte, quarum finis usque ad profundum inferni demergit . Ideo enim uia lata a talibus ambulatur, quia quocunque eos desideriorum duxerit pes, mox assensu sequuntur: et quidquid concupierint, concupiscentie eorum illico  paratissimus seruit effectus; et nouos sibi licentie calles, uel ut liberi sine magistro arbitrii facientes, uiam uite sue illicitis uoluptatum diuersitatibus delectant; et quocunque etiam delectationes uoluerint progredi, licentes et patulos sibi prebeant gressus: illud semper scire nolentes, quia homini creato mors iuxta introitum delectationis posita sit . Et quod eis dictum sit: Post concupiscentias tuas non eas, et a uoluntatibus tuis auerte ; surdo auditu pertranseunt. E contrario, quibus uero ad uitam eternam ambulandi amor incumbit, ideo angustam uiam arripiunt, ut non suo arbitrio uiuentes, uel desideriis suis, et uoluntatibus obedientes, sed ambulantes alieno iudicio, et imperio, non solum in supradictis desideriis suis et uoluntatibus coarctantur,  et facere suum nolunt, cum possunt, arbitrium; sed etiam alieno se imperio subdunt, et in cenobiis degentes abbatem sibi preesse desiderant. Et sine dubio hi tales illam Domini imitantur sententiam, que dicit: Non ueni facere uoluntatem meam, sed eius qui me misit . Et proprium non facientes arbitrium, abnegantes propter Christum semetipsos, sequuntur Deum, quocunque abbatis preceptio duxerit. Et non solum de temporalibus necessariis, id est, uictum, uestitum, et calcearium non coguntur sibi sub abbatis sollicitudine cogitare; sed et de futuris sue ratiociniis anime solam in omnibus preceptori obedientiam ministrando, de ceteris utilitatibus suis, tam corporis  quam anime, redduntur securi. Quia siue bene, siue male, pastori incumbit quod in ouibus exercetur; et illum tanget in discussionis iudicio rationem reddere, qui imperat, non qui imperata perficit, siue bona siue mala. Ideo enim uia angusta a talibus creditur ambulari, quia propria in eis desideria minime adimplentur: et non quod uolunt perficiunt, sed alieni iudicii iugum trahentes, quo ire delectationibus suis uoluerint, repelluntur; et a magistro eis quod agere aut facere denegatur. Amaricatur uoluntati eorum quotidie in monasterio pro Domino, et ad probationem queque iniuncta fuerint, sustinent uelut in martyrio patienter; sine dubio illud Domino cum propheta dicturi in monasterio: Propter te morte afficimur tota die; estimati  sumus ut oues occisionis . Et item dicturi postea in iudicio Domino: Probasti nos, Deus, igne nos examinasti, sicut examinatur argentum, induxisti nos in laqueum: posuisti tribulationes in dorso nostro, imposuisti homines super capita nostra . Cum ergo dicunt: Imposuisti homines super capita nostra, noscuntur habere super se debere maiorem constitutum uice Dei, quem in monasterio timeant. Et subsequentes testimonium conuenienter item Domino dicent in illo iam seculo: Transiuimus per ignem et aquam, et induxisti nos in refrigerium ; hoc est, transiuimus per amaricationes uoluptatum nostrarum, et seruitio obedientie peruenimus ad tue refrigerium pietatis. Sed hec ipsa obedientia tunc acceptabilis erit Deo, et dulcis hominibus,  si quod iubetur non tepide, non tarde, uel cum murmuratione, uel cum responso nolentis efficiatur. Quia obedientia, que maioribus prebetur, Deo datur. Sicut dicit Dominus doctoribus nostris: Qui uos audit, me audit . Et alibi dicit: Obauditu auris obediuit mihi . Ergo ipsa obedientia, cum bono animo a discipulis prebeatur; quia hilarem datorem diligit Deus . Nam si cum malo animo discipulus obedit, non solum nobis ore, sed et Deo de corde improperat, quod malo animo facit. Et quamuis impleat, quod eis fuerit imperatum; tamen acceptum iam non erit Deo, qui cor eius respicit murmurantis: et quamuis faciat quod iubetur, tamen cum malo illud faciat animo, nullam de ipso facto mercedem Dominus imputabit:  cum scrutans mox Deus corda eius, triste facientis uotum in eo inuenit.



CAPUT uIII.



INTERROGATIO DISCIPULI.

De taciturnitate discipulorum, et qualis et quanta debeat esse.



RESPONDET DOMINUS PER MAGISTRUM.

Humani generis machina nostrum est corpusculum: et cum sit mensura paruum, et in aliquantis prolixis hominibus uix quinque a terra pedibus erigatur, o iactantie uanitas? omnis homo uiuens in ipsa paruitate sua altitudinem celi et latitudinem terre putat se sua sapientia mensurare. Unde scientes  nos ex limo terre esse uasa flebilia, et quasi quasdam terre glebas, ad paruum tempus erectas de terra, in suo sulco denuo recasuras; humiliati ergo tanquam de terra puluis dicamus quod sumus: Ergo hec caro corpusculi nostri quasi quedam domus est animorum; sic uite ministerio attributa, sicut seruit gladio theca. Sedem uero ipsius anime in cordis credimus radice fundatam: que radix duos in corpore supremos possidet ramos, et plus fragiles in peccato. Unum, in quo corporali ramo quasi per quasdam fenestras oculorum foraminibus de intus animam credimus respicere, et de intrinsecus concupiscentias suas ipsam semper intelligimus incitare. Alium ramum, in quo conceptos fetus cordis ipsa in nobis sonat parturiens per lingue eloquium: ut  per portam exiens oris occupet alienum auditum, et quidquid in nobis agitatur et mouetur, anime est actus in corpore. Unde e contrario fit, ut migrante de ipso domicilio anima, totum in mortuo homine desit quod agebatur in uiuo ab anima, que et mox sua terre mortua reddita gleba, reuertens in naturam terre hominis terra, absconsoque homine in sepulcro, recooperta fossa in figura sua terra redeat pauimenti; ut similis tunc fuisse terra uiuente agnoscatur in homine, que anime fuerat uigore erecta, et peregrina uite mutata ad tempus. Ideo anima a nobis migrante rigore stare non potest nostri corporis terra; sed cadens in naturam suam abscondit in sinu suo terra facturam, quam genuit. Ergo si hec anima in nobis oculorum uisum, oris  eloquium, aurium agit auditum; et cupit propter futuram discussionem factoris sui, uoluntati Dei obtemperare, et eius dum uiuit militare preceptis, claudat concupiscentiis suis oculorum fenestras, et humiliatos declinet in terram aspectus; ut mala non uideat; et cum curuatus fuerit noster obtutus, ne quecunque uiderit anima concupiscat. Habet deinde anima nostra constitutam portam oris, et seram dentium, quam prauo claudat eloquio: ut non accuset anima factorem suum munificum sibi minime custodiam fabricasse; id est, cum promouerit a cordis radice aliquid in fratrem, et senserit se exterioris muri clausura; id est, oris et dentium sibi exitum denegari, reuertens denuo ad radicem cordis, ibi pereat in abhorricatione sua, et ut paruulus allidatur  ad petram, quam nascendo per linguam crescat ad penam. Alii uero rami corporis nostri, qui imperio cordis deseruiunt, a peccato facile refrenantur; id est, tactus manuum, et gressus pedum: quia furem clausura catene, et homicidam timenda refrenant iudicia, et fugacem retinet pedica. Ergo illa, que superius diximus, tria suprema cautius debent a fratribus custodiri: id est, cogitatio, eloquium, et aspectus. Cogitatio, ut mox captiuauerit mentem mala cogitatio, signata statim a fratribus sua fronte, uel ipsum pectus, mox ac precepta Christi suam conuertat memoriam, et dicat sibi frater cum Propheta: Memor fui Dei, et consolatus sum . Et idem dicat: A te eripiar a tentatione, et in Deo meo  transgrediar murum . Si uero eloquio iracundo, aut prauo, aut uano, negligentia os armauerit, mox clauso ore et signato crucis sigillo in corde sibi loquatur, dicens cum Propheta: Dixi custodiam uias meas, ut non delinquam in lingua mea. Posui ori meo custodiam: obmutui, et humiliatus sum nimis, et silui a bonis. His ostendit Propheta, si a bonis eloquiis propter taciturnitatem debet interdum taceri, quanto magis a malis uerbis propter peccati penam debet cessari? Ergo quamuis de bonis et sanctis, et edificationum eloquiis perfectis discipulis propter taciturnitatis grauitatem rara loquendi concedatur licentia, tamen ab aliis uerbis non interrogati fratres tandiu in taciturnitate silescant, quandiu taciti frena oris eorum abbatis  interrogatione laxentur. Ideoque taciturnitas debet magnopere a fratribus custodiri: Quia in multiloquio non effugitur peccatum . Et ideo, mors et uita in manibus lingue . Nam loqui et docere magistrum condecet, tacere et audire discipulo conuenit.



CAPUT IX.



INTERROGATIO DISCIPULI.

Quo ordine tacentes fratres aliquas interrogationes faciant abbati.



RESPONDET DOMINUS PER MAGISTRUM.

Cum de malis tanquam de bonis eloquiis freno taciturnitatis constringuntur discipuli, et licentie eorum aditus presentis magistri custodia obseruantur;  cum necessarie utilitati eorum alique interrogationes aduenerint adhuc clauso ore et signato tacite grauitatis sigillo, stantes ante maiorem inclinato humilitatis capite, clausum in silentio os claue benedictionis aperiant. Quod si semel dicte benedictioni ad postulandum eloquium adhuc non respondeat magistri permissio, iterato humiliationis capite, et benedictione sola iterum repetita, denuo ab abbate postuletur licentia. Quod si nec sic ab eo responsum fuerit, curuato item in humilitate discipulo, iam ipse frater se tunc demum remoueat; ne aut nimius ei appareat, aut improbus, et suo operi redditus adhuc gerat personam tacentis; ut in ipsa humilitate taciturnitatis existimet semetipsum ideo indignum iudicatum ad loquendum abbatis iudicio;  aut forte ad probationem inueniende humilitatis, putet sibi discipulus taciturnitatis ideo fuisse non apertam clausuram. Ideo enim ipsam solam benedictionem denuo diximus repetere; ut cum sola est, et sine alio eloquio, tamen reseruata diu taciturnitas conseruetur: cum denuo repetitur, et post ipsam mox a nolente disceditur, adhuc conseruari probata humilitas sentiatur. Non ideo repetitio discipuli reoffertur magistro, ut non solum propter spiritalem probationem ad inueniendam humilitatem discipuli, dici possit tacere magister; sed ne et corporaliter per cogitatum animo occupatus, uultus eius aliis cogitationibus obstupescens, uocem precantis discipuli surdis auribus pretermittat; et ne ipsum magistrum  per nimiam et importunam humilitatem in ire cogat uitium declinare; et importuna humilitas in impedimento scandali deputetur. Ideo enim diximus post secundam suggestam benedictionem nolenti maiori tertiam iam non repetere debere, sed mox discipulum exinde debere discedere, et cum ipsa taciturnitate opus laboris, quod faciebat, debere perficere. Hec interrogatio benedictionis, que uix sola taciturnitate laxatur, cum inclinatione humiliati capitis a discipulis prebeatur; id est, in omni loco, per omnem horam; hoc est, in monasterio, in agro, in uia, in horto, uel in quouis loco: ut nunquam desit menti nostre memoria Dei, propter quem aguntur hec omnia; ut cum forte aliquis ignarus, talem fratrem interrogauerit, dicens: quare tacitus et tristis es, et  inclinato ambulas uultu? respondeat ei: quia fugio peccatum, et timeo Deum: et ut custodiam me ab omni quod odit Deus, ideo sum mihi sollicitus semper. Ad mensam uero sedentes, si interrogationes suas abbati uoluerint intimare, ante benedictionem dictam cultelli aut cochlearii, aut panis percussura indicium sit magistro discipuli postulantis eloquium. Hec omnia anime pro Deo necessaria: ideo substantiam taciturnitatis constituimus clausura seruari; ut ab obliuione quis non decipiatur tam facile, et preceps sit semper in lingua. Nam cum per clausuram oris taciturnitas continetur, diu tractetur, uel purgetur in corde, quod possit mundum et sine peccato de ore proferri, dicente Apostolo: Omne uerbum  uanum de ore uestro non procedat, sed si quid est ad edificationem . Et item dicit Scriptura: Sapiens paucis innotescit uerbis. Et maxime timere ideo, et omni hora nos a multiloquio custodire debemus: quia non potest fieri, ut inter multa uerba aliquanta non exeant cum peccato, secundum Scripturam dicentem: In multiloquio non effugitur peccatum . Unde et Propheta tradens nobis formam ostendit se de his esse sollicitum, et tam a malis quam a bonis eloquiis debere tacere, dicens: Dixit, custodiam uias meas, ut non peccem in lingua mea. Posui ori meo custodiam; obmutui et tacui etiam a bonis . Hoc est, ostenditur perfecto discipulo, tam de malis quam de bonis eloquiis debere tacere. Quia etsi loquenda sunt bona  eloquia non discipulis, sed magistro debetur doctrina. Nam et sicut dicit Scriptura: uita et mors in manibus lingue . Diligenter ergo et iuste debet ipsa amplius refrenari. Hec enim tanta taciturnitatis districte custodia perfectis et puris corde, et mundis a peccato, timentibus perpetua gehenne incendia, et querentibus uite eterne diuitias immortales, merito precipitur obseruanda. Ideoque presente abbate non loquantur, nisi interrogati discipuli: absente uero abbate, si de uerbo Dei, sibi tamen lente et humiliter, non clamosa uoce loquentur: Quia omnis lenta locutio ab humilitate descendit. Si uero de inanibus aut de secularibus, uel quibusuis uerbis que ad Deum non pertinent, inchoauerint discipuli loqui, mox a prepositis suis  eis imperetur silentium. Psalmos uero uel scripturas, extra illas horas tres, in quibus quotidie sine labore tangit legi; et sic laborantes fratres recensere sibi ex animo permittantur. Hanc uero tantam taciturnitatis clausuram superius presente abbate de perfectis apud Deum taxauimus; his quibus nunquam de Deo obliuio subripit, et uitia oris querunt diligenter cauere, et ex toto mundi, ueluti angeli, et a bonis et a malis eloquiis querunt tacere pro Domino. Sed quia diuersitas concesse gratie secundum mensuram fidei, maxime in negligentibus poterit minorari, tepidis et imperfectis, et minus in sollicitis hoc relaxamus, ut de secularibus inquirendis, duntaxat sine peccato aliquid que ad edificationem spiritalem non pertinent, nisi petita  benedictione fuerit magis concessa permissio, loquendi licentia non sumatur. De aliquo uero spiritali interrogando sermone, post benedictionem petitam, mox loqui debere discipulum. Scurrilitates uero, uel uerba otiosa, et risum mouentia eterna clausura damnamus; et ad talia eloquia discipulum non aperire os permittimus.



CAPUT X.



INTERROGATIO DISCIPULI.

De humilitate fratrum qualis debeat esse, uel quibus modis acquiratur, uel quomodo acquisita seruatur.



RESPONDET DOMINUS PER MAGISTRUM.

Clamat nobis Scriptura diuina, fratres, dicens: Omnis qui se exaltat, humiliabitur, et omnis qui se humiliat exaltabitur . Cum hec ergo dicit,  ostendit nobis omnem exaltationem genus esse superbie. Quod se cauere Propheta indicat, dicens: Domine, non est exaltatum cor meum, neque elati sunt oculi mei . Et item repetit: Neque ambulaui in magnis, neque in mirabilibus super me. Sed quid? Si non humiliter sentiebam, sed exaltaui animam meam, sicut ablactatus est super matre sua, ita retributio in animam meam. Unde, fratres, si summe humilitatis uolumus culmen attingere, et ad exaltationem illam celestem, ad quam per presentis uite humilitatem ascenditur, uolumus uelociter peruenire; actibus nostris ascendentibus scala illa erigenda est, que erecta in celum in somnio Iacob apparuit, per quam ei descendentes et ascendentes  angeli monstrabantur. Non aliud sine dubio descensus ille et ascensus a nobis intelligitur, nisi exaltationem descendere et ascendere humilitatem ostendit. Scala uero ipsa erecta, nostra est uita in seculo; que humiliato corde et capite suo in presenti hoc tempore exaltatum a Domino mortis exitum erigat ad celum: latera enim eius scale certissime credimus nostrum esse corpus. In qua latera diuersos gradus humilitatis uel discipline euocatio diuina ascendendos inseruit.

Primum itaque humilitatis gradum in scala celi ascendit discipulus, si timorem Dei sibi ante oculos semper ponens obliuionem omni hora fugiat, semper sit memor omnium que precepit Deus: ut quomodo et gehenna contemnentes Deum de peccatis  incendat; et uitam eternam, que timentibus Deum preparata est, animo suo semper reuocet: et custodiens se omni hora a peccatis et uitiis, id est, cogitationum lingue, manuum, pedum uel uoluntatis proprie, sed et desideria carnis. Aestimet se discipulus a Deo semper de celis respici omni hora, et facta sua omni loco ab aspectu diuinitatis uideri, et ab angelis omnia renuntiari quotidie. Demonstrat nobis hoc Propheta, cum in cogitationibus nostris ita Deum semper esse presentem ostendit, dicens: Scrutans corda et renes Deus . Et item dicit: Dominus nouit cogitationes hominum quia uane sunt . Et item dicit: Intellexisti cogitationes meas a longe . Et item dicit: Quia cogitatio hominis confitebitur tibi . Et, cor regis in  manu Dei . Nam ut sollicitus sit aduersus cogitationes cordis sui peruersas, dicat sibi semper uilis frater in corde hec: Tunc ero immaculatus coram eo, si obseruauero me ab iniquitate mea . Ad lingue uero eloquia ita nobis agnoscimus Deum semper presentem, cum dicit per Prophetam uox Domini: Qui loquitur iniqua non dixerit in conspectu oculorum meorum . Et item dicit Apostolus: De uerbo uano reddetis rationem. Quia mors et uita in manibus lingue posita est . In opere uero manuum nostrarum ita agnoscimus Deum nobis esse presentem, cum dicit Propheta: Imperfectum meum uiderunt oculi tui . In gressu uero pedum nostrorum ita agnoscimus Deum nobis esse presentem, cum  dicit Propheta: Sine iniquitate cucurri, et dirigebam, exsurge in occursum mihi . Et item dicit: Quo ibo a spiritu tuo? et quo a facie tua fugiam? Si ascendero in celum, tu illic es, si descendero in infernum, ades. Si sumpsero pennas meas ante lucem, et habitauero in postremis maris: etenim illuc manus tua deducet me, et tenebit me dextera tua . uoluntatem uero propriam ita presente Domino facere prohibemur, cum dicit Scriptura nobis: Et a uoluntatibus tuis auertere . Et item rogamus Dominum in oratione Dominica, ut fiat illius uoluntas in nobis. Docemur ergo merito nostram non facere uoluntatem; cum cauemus illud quod dicit sancta Scriptura: Sunt uie que ab hominibus putantur recte, quarum finis  usque ad profundum inferni demergit . Et cum iterum cauemus illud quod de negligentibus dictum est: Corrupti sunt et abominabiles facti sunt in uoluntatibus suis . In desideriis uero carnis ita nobis credamus Deum semper esse presentem, cum dicit Propheta: Domine, ante te omne desiderium meum . Cauendum uero ideo malum desiderium, quia mors secus introitum delectationis posita est: unde Scriptura precipit dicens: Post concupiscentias tuas non eas . Ergo si oculi Domini speculantur bonos et malos, et Dominus de celo semper respicit super filios hominum, ut uideat, si est intelligens, aut requirens Deum ; et si a deputatis angelis nostris  quotidie die noctuque Domino factorum nostrorum opera nuntiantur; cauendum ergo est omni hora, fratres, sicut dicit in psalmo tertio decimo Propheta ; ne nos declinantes in malum, et inutiles factos aliqua hora aspiciat Dominus; et parcendo nobis in hoc tempore, quia pius est, exspectat nos conuerti in melius, dicat nobis in futuro iudicio: Hec fecisti, et tacui .

Deinde secundum humilitatis gradum in scala celi ascendit discipulus, si propriam non amans uoluntatem, desideria sua non delectetur implere: sed uocem illam Domini factis imitetur dicentis: Non ueni facere uoluntatem meam, sed eius qui me misit . Et iterum dicit Scriptura: uoluntas habet penam, et necessitas parit coronam.

 Deinde tertium humilitatis gradum in scala celi ascendit discipulus, si postquam nichil suo iudicio presumens eligat que non expediant, dicente Scriptura: Sunt uie que uidentur hominibus recte; quarum finis usque ad profundum inferni demergit . Et item dicit Dauid: Corrupti sunt, et abominabiles facti sunt in uoluntatibus suis . Item dicit Apostolus: Omnia licent, sed non omnia expediunt. Omnia mihi licent, sed ego sub nullius redigar potestate . Ergo non solum cauens hec discipulus, sed et omni obedientia se subdat maiori; imitans Dominum, de quo dicit Apostolus: Factus obediens usque ad mortem . Et item uox Domini laudat de hac obedientia populum gentilium, dicens: Obauditu auris obediuit  mihi . Et sub abbate sibi nos Dominus obaudire demonstrat, cum dicit doctoribus nostris: Qui uos audit, me audit; et qui uos spernit, me spernit .

Deinde quartum humilitatis gradum in scala celi ascendit discipulus, si in ipsa obedientia duris et contrariis rebus, uel etiam quibuslibet irrogatis iniuriis tacite patientie constantiam amplectatur, et sustinens non lassescat, uel discedat, dicente Scriptura: Qui perseuerauerit usque in finem, hic saluus erit . Et item de tali re hortatur nos Propheta, dicens: Confortetur cor tuum, et sustine Dominum . Et ostendens fidelem pro Domino uniuersa etiam contraria sustinere debere per sufferentium dicit Propheta personas: Propter te morte afficimur  tota die: estimati sumus ut oues occisionis . Et securi de spe retributionis diuine subsequuntur gaudentes ac dicentes: Sed in omnibus his superamus, propter eum qui dilexit nos . Et item in alio loco Scriptura ex ipsorum persona dicit: Probasti nos Deus, igne nos examinasti, sicut igne examinatur argentum. Induxisti nos in laqueum; posuisti tribulationes in dorso nostro . Et ut ostendat nos sub maiore esse debere, subsequitur dicens: Imposuisti homines super capita nostra : sed et preceptum Domini in aduerso, et in iniuriis per patientiam adimplentes, qui percussi in maxillam prebent aliam; sublata tunica dimittunt et pallium: angariati milliario uadunt et  duo: cum Paulo apostolo falsos fratres sustinent, et persecutionem sufferunt, et maledicentes se magis benedicunt .

Deinde quintum humilitatis gradum in scala celi ascendit discipulus, si omnes cogitationes malas cordi suo aduenientes, uel mala a se absconse commissa, per humilem lingue confessionem abbati non celauerit suo. Hortans nos de hac re Scriptura dicit: Reuela Domino uiam tuam, et spera in eum . Et item dicit: Confitemini Domino, quoniam bonus est, quoniam in seculum misericordia eius . Et Propheta Domino dicit: Delictum meum cognitum tibi feci, et iniustitias meas non operui. Dixi pronuntiabo aduersum me iniustitias meas Domino: et mox: Tu remisisti impietatem cordis mei  .

Deinde sextum humilitatis gradum in scala celi ascendit discipulus, si omni uilitate uel extremitate contentus sit; et ad omnia que sibi prebentur uelut operarium malum se iudicet, et indignum; dicens sibi cum Propheta: Ad nichilum sum redactus, et nesciui; ut iumentum factus sum apud te, et ego semper tecum .

Deinde septimum humilitatis gradum in scala celi ascendit discipulus, si omnibus se inferiorem et uiliorem, non solum sua lingua pronuntiet, sed etiam intimo cordis credat affectu: humilians se et dicens: Ego autem sum uermis, et non homo: opprobrium hominum, et abiectio plebis . Exaltatus sum, et humiliatus sum, et confusus . Et item  semper dicat talis frater Domino: Bonum mihi est, Domine, quia humiliasti me, ut discam mandata tua .

Deinde octauum humilitatis gradum in scala celi ascendit discipulus, si nichil agat, nisi quod communis monasterii regula uel maiorum cohortantur exempla; dicens cum Scriptura: Quia lex tua meditatio mea est . Et cum interrogat patrem suum, annuntiabit ei; seniores suos, et dicent ei: id est per suam doctrinam abbas.

Deinde nonum humilitatis gradum in scala celi ascendit discipulus, si linguam ad loquendum prohibeat, et taciturnitatem habens usque ad interrogationem non loquatur, monstrante Scriptura, quia in multiloquio non effugies peccatum . Et quia:  uir linguosus non dirigetur super terram .

Deinde decimum humilitatis gradum in scala celi ascendit discipulus, si non sit facilis ac promptus in risu, quia scriptum est: Stultus in risu exaltat uocem suam . Et, sicut spinarum crepitantium sub olla uox, ita et risus hominis .

Deinde undecimum humilitatis gradum in scala celi ascendit discipulus, si cum loquitur, leniter et sine risu, humiliter cum grauitate, uel pauca uerba et sancta loquitur: et non sit clamosus in uoce, scriptum est: Sapiens uerbis innotescit paucis.

Deinde duodecimum humilitatis gradum in scala celi ascendit discipulus, si non solo corde, sed etiam  ipso corpore humilitatem uidentibus se semper indicet: quod est, in opere Dei, in oratorio, in monasterio, in horto, in uia, in agro, uel ubicunque sedens, ambulans, uel stans, inclinato semper capite, defixis in terra aspectibus, reum se omni hora de peccatis suis existimans, iam se tremendo iudicio representari existimet: dicens sibi in corde semper illud, quod publicanus ante templum stans fixis in terra oculis dixit: Domine, non sum dignus, ego peccator, leuare oculos meos ad celum . Et item cum Propheta dicat sibi talis discipulus: Incuruatus sum, et humiliatus sum usquequaque (Psal. CXuIII. Ergo his omnibus humilitatis gradibus a discipulo perascensis, uite huius in timore Dei bene persubitur scala; et mox ad caritatem illam perueniet,  que perfecta foris mittit timorem. Per quam uniuersa, que prius non sine formidine obseruabat, absque ullo labore, uelut naturaliter, ex consuetudine incipiat custodire; non iam timore gehenne, sed amore ipsius consuetudinis bone, et delectatione uirtutum: que Dominus iam per operarium suum mundum a uitiis et peccatis a Spiritu sancto dignabitur demonstrare.

Quibus ergo perascensis gradibus, post exitum uite sine dubio talis anima ad illam retributionem animi introitura est, quam demonstrat Apostolus dicens: Non sunt condigne passiones huius seculi ad superuenturam gloriam que reuelabitur in nobis . Illam uitam eternam tales anime recepture sunt, que in sempiterna letitia et exsultatione  permanet, et ulterius finiri non nouit. In qua est flos purpureus rosarum nunquam marcescens: in qua nemora florida perpetua uiriditate uernant: ubi prata recentia semper melleis affluunt riuis; ubi croceis gramina floribus redolent, et halantes campi iucundis admodum odoribus pollent aure. Ibi uitam eternam habentes nares aspirant: lumen ibi sine umbra, serenitas absque nubilo, et absque tenebris nocturnis perpetuam diem oculi perfruuntur. Nulla ibi impediuntur occupatione delicie; nulla penitus sollicitudine ibi securitas conturbatur. Mugitum, ululatum, lamentum et luctum nunquam illic auditum uel nominatum est: fedum, deforme, tetrum, nigrum, horrendum aliquid, aut sordidum, nunquam ibi penitus uisum. Pulchritudo in amenitate nemorum;  splendor in ere iucundo; et formositatem atque omnem elegantiam sine intermissione patentes oculi perfruuntur; et nichil omnino quod conturbet mentem, auribus datur. Sonant enim ibidem iugiter organa hymnorum; que ad laudem Regis ab angelis et archangelis decantantur. Amaritudo et fellis asperitas ibi locum non habet. Tonitrua ibi nunquam audita sunt; fulgura et coruscationes nunquam apparuerunt. Cinnamomum illa uirgulta gignunt, et balsamum arbusta prorumpunt. Odor eris delectationes per omnia membra diffundit. Esca ibi nulla stercora conficit: sicuti enim bono nuntio aures et bono odore nares, et bono aspectu oculi saginantur; et ipsa refectio non potest in digestionem prorumpere:  quia non in esca et potu, sed in aspectu, odoratu, et auditu constat delectationis saginatio; ita illic refectio, quam os susceperit, melliflua in gustu hoc unicuique sapit in os, quod fuerit delectatus: statim denique quod concupierit anima, concupiscentie eius paratissimus seruit effectus. In qua delectatione uero uel letitia, nec etas senectutem, nec uita terminum, nec suspectam ulterius mortem tales delicie reformidant. Nec in his perennium diuitiarum usibus possessor desinit, et heres succedit: cum nesciant ulterius mortem, qui benefacti pretio uitam eternam semel moriendo emerunt. Hec est sanctorum celestis patria. Beati qui in hac regione perenni, et per scalam presentis temporis obseruantie gradibus humilitatis ascensis, potuerint  eleuari; ut in perpetua cum Deo exsultatione letentur: quam preparauit Deus his qui diligunt eum, et custodiunt mandata eius, et mundo sunt corde.

[Explicit actus militie cordis pro timore Dei, quomodo effugiantur peccata. Incipit ordinatio monasterii, modus, obseruatio, gradus, continentia, custodia, et mensura: in quibus diuersis hec monasterii regula dictante nobis, et dictata discutiente Domino, nuncupatur.]



CAPUT XI.



INTERROGATIO DISCIPULI.

De prepositis monasterii.



RESPONDET DOMINUS PER MAGISTRUM.

Superioribus huius regule paginis, fratres, actus  iustitie nobis Dominus ordinauit; in quibus perfectis et uita acquiratur eterna, et gehenne estus et et incendia fugiantur. Sed ille hostis bonorum actuum diabolus, ideo est humano generi inimicus, cum non patitur ibi ascendere hominem bene agendo, unde ipse per superbiam suam proiectus est: ne uenenosis actibus suis bene uiuentium mores inficiat, et diuersis occasionibus suis per obliuionem nostros forte occupet sensus, ut a Deo faciat alienos; ideoque adiutorio Domini procuratur, et constituitur, ut duo electi fratres, quorum grauitas, sapientia, moderatio, uigilantia, seu humilitas, uel actuum perfectorum fuerit exercitatio approbata, decem fratrum cure prepositi ordinentur. Nam, sicut scriptum est, doceant uos terrena, et que sunt celestia. Quia sicut  in hominis domo, ut securus sit de omnibus preparandis, dominus rei ordinat maiores familie, quos uice domini minores timeant; id est, uice dominum, uillicum, saltuarium et maiorem domus, sic et in domibus diuinis, id est, in ecclesiis et monasteriis, Deus minoribus maiores preposuit, ignaris peritos, astutos simplicibus, et diuine artis discipulis ordinauit magistros: id est, in ecclesiis episcopos, presbyteros, diaconos, uel clerum: quorum uice Dei imperia audiat et timeat plebs, et notitiam salutifere legis ab eis addiscat. In monasteriis uero abbates et prepositos, quos pro salute anime sue audiant maiores, et uice Dei prepositi militiam timeant. Quia siue sacerdotibus in ecclesia, siue abbatibus,  uel prepositis in monasterio hoc dixit Deus: Qui uos audit, me audit: et qui uos spernit, me spernit . Et iterum dicit nobis per Ieremiam prophetam Dominus: Dabo uobis pastores et doctores secundum cor meum, et pascent uos pascentes cum disciplina . Ergo secundum illam figuram humane domus, quanto magis in diuina domo pro causa Dei gradus doctrine uel timoris debent seruari? ut ad purganda uitia uel peccata fratrum, cum prepositi fuerint ordinati, aliquantum abbas de animarum in se fratrum susceptarum custodiendis ratiociniis reddatur securus. Cuius ergo honoris ordinatio hec sit. Conuocatis eisdem decem fratribus ab abbate, presente omni congregatione, in oratorio, susceptione uirge decem illis preponantur uoce abbatis,  testimonio Scripture dicentis: Reges eos in uirga : id est, in timoris uigore. Item dicente Apostolo: Quid uultis? in uirga ueniam ad uos, an in caritate?  Nam et Moyses diuine uirga uirtutis commisso sibi populo per profundum maris salutis uiam ostendit : quo iudicio uirge causam Dei ante Pharaonem egisse monstratur; ut proiecta de manibus in terra, et mutata in bestiam; item de bestia ut assumpta sacris uirga manibus redderetur. Ergo secundum hanc constitutionem, si grandis fuerit congregatio, denis fratribus binos debere preponi, huius scilicet meriti ordinarii, cuius supra taxauimus: et ideo decem non amplius ordinauimus duorum curam prepositorum debere suscipere: ut sequestrati per laboris loca  fratres singulos prepositos ad custodienda uitia presentes habeant secum; et in paucis creditis idoneor sit diligentia custodientis. Nam in multis quod non occurritur, pretermittitur negligenter: quia in paucis fratribus commissis alterna duorum prepositorum exstat diligentior cura, et apud abbatem facilis sit ratio de paucis exacta. Cuius paucitatis idoneum designat Dominus seruatorem, et eius diligenti cure ampliat creditum, dicens: Euge, serue bone et fidelis, quia in pauca fuisti fidelis, super multa te constituam . Ergo hi prepositi, cum decem numero fratres sub sua cura suscipiunt, hanc in eis debent sollicitudinem exercere, siue in die, siue in nocte, siue in quouis opere cum eis, ut sint primo presentes, et cum eis operantes in quouis opere:  ut cum sedent, ambulant, uel stant, diligenti sua obseruantia, uel curioso intuitu diaboli ab eis debent actus compescere: siue uitia, uel peccata oris cum uoluerint exercere, mox in eis monitionibus emendare; et omne in eis, quod contra preceptum diuinum est, remouere: agentes illud, quod sancta Eugenia, que ita suis minoribus prefuit, dicente Scriptura ipsius, ita circa os omnium auribus erat sollicita, ut nullum pateretur in iuramenti uerba prorumpere, uel de sermone aliquo otioso garrire; sed monebat sancta Eugenia susceptos suos, et dicebat: Quanta reuerentia debeamus Domino seruire ex preceptis eius ostenditur; si talem nobis ante oculos personam constituamus, que non debeat in  nullo precepto contemni. Ideo enim duos diximus uni decade prepositos ordinari, ut si forte aliqui fratres ex eadem decada ab abbate in alio sequestrato laboris opere deputentur, uni committantur preposito, sequestratis a se suis fratribus alium relinquentes. Si uero in uia unus mittendus sit frater, cum preceptione diuerse uitiorum custodie a preposito suo monitus itinere dirigatur. Sed talis mittatur de eadem decada, de quo certus sit prepositus suus sua uitia posse diligenter cauere; et in absentia prepositi sui Dei magis presentiam deputare, et amplius debere timeri a fratre pro anima sua sollicito presentiam Dei, qui discussor noster erit et iudex, quam hominis. Qui ergo prepositi, propter quod omni hora fratribus presentes sunt, os eorum uel  gestum a peccato custodiant, et diuersa in eis uitia uel praua compescant: id est, si audierit prepositus fratrem non interrogatum loqui, moneat eum dicens: Quid agis, frater, quod regula prohibet? habeto taciturnitatem usque ad interrogationem. Dic cum Propheta Domino: Pone, Domine, custodiam ori meo, et ostium circumstantie labiis meis. Esto promptus ad audiendum, tardus uero ad loquendum . Quod si datus fuerit locus loquendi, custodiat eum prepositus, ne satis clamosa uoce loquatur, quod sapientes non decet: et mox moneat eum prepositus, dicens: Cessa, frater, nescit sic humilitas loqui: quia scriptum est: uir linguosus non dirigetur super terram . Quod etiam si lente fuerit alio forte locutus, custodiat eum prepositus,  ne uerbum aliquod uanum aut risui aptum, uel quod ad edificationem et sanctitatem non pertinet, de ore suo emittat: quod cum audierit, moneat eum prepositus dicens: Quid loqueris, frater, quod regula uetat? Quia scriptum est: De uerbo uano reddetis rationem . Et item dicit Apostolus: Omnis sermo malus de ore uestro non procedat, sed si quis est ad edificationem, ut det gratiam audientibus . Nam ipsa edificatio ab abbate prebenda est: ut magistri ministrate doctrine tacitus auditus discipuli factis respondeat. Ergo moneat praua loquentem discipulum prepositus, dicens: Claude os tuum, frater, a malo eloquio: bonum aliquid inde debet exire, unde profers malum, ut bonum oris tui eloquium audientes admiremur, quam  malum tecum pariter potius rideamus. Non enim utilis est de quo ridetur. Sedeat enim super os tuum sapientia cum claui iustitie ac timoris Dei, et ipsa bonis eloquiis claudat labia tua. Nam cum uerbum uanum, frater, de ore tuo exierit, quamuis per risum, tamen nostro perit auditui; quia exiens per os redire non potest: sed ratio eius seruatur usque ad presentiam discussoris, et cum non edificet actum, aggrauat causam, et uulnerat animam; et ne de eloquiis nostris in die iudicii dicatur: uana locuti sunt unusquisque ad proximum suum . Nam et Origenes sapiens dicit: Melius est lapidem in uanum iactare, quam uerbum. Si uero fratrem audierit mentientem, moneat ad ueritatem, dicens: Quid  mentiris, frater, cum scias scriptum: Perdes eos qui loquuntur mendacium?  Et item cum scias, quia uniuerse sunt uie Domini misericordia et ueritas . Si uero audierit multum fratrem iurantem, moneat eum presens prepositus, dicens: Retine, frater, linguam tuam: quid tantum iuras? cum precipiat Scriptura non iurare omnino ; ne periurare nascatur causa periurii, is sit sermo tuus: est, est, non, non; crede, crede: et mox credimus tibi quod dixeris. Si uero uiderit fratrem irascentem fratri, moneat eum presens prepositus dicens: Quid agis, frater? in mansuetudine et taciturnitate, et caritate, opera tua perfice; quia scriptum est: Desine ab ira, et derelinque furorem . Et item: Qui fratrem suum odit, homicida est  . Et item: Qui dixerit fratri suo racha, reus erit iudicio . Et, quia homo iracundus, iustitiam Dei non operatur . Et non licet unicuique nisi ante solis occasum cum inimico redire in gratiam; dicente Domino per Apostolum: Sol non occidat super iracundiam uestram . Si autem uiderit fratrem satis promptum in risum, moneat eum presens prepositus, dicens: quid agis, frater? cum grauitate fac quod facis: quia conuersionis tempus non est letitie ad ridendum; sed penitentie tempus est ad lugenda peccata, sicut scriptum est: Procidamus ante Dominum, ploremus ante Deum qui fecit nos . Et item: Qui seminant in lacrymis, in gaudio metent . Et item Scriptura dicit: Beati qui temporaliter fletis,  quia ipsi ridebitis in eternum, nam stultus in risu exaltat uocem suam . Si uiderit fratrem alium maledicentem, moneat eum presens prepositus dicens: Compesce os tuum, frater, a maledictione; memorare Deum qui dixit nobis per Apostolum: Benedicite, et nolite maledicere . Et sicut non potest fons ex uno foramine aquam proferre simul amaram et dulcem; sic nunc nos cum de lingua nostra benedicimus Deum, quomodo possumus per eamdem linguam maledicere homines, qui ad imaginem et similitudinem Dei plasmati sunt? Item si uiderit fratres fluxis corporibus, uel resoluto sensu aliqua leuitate se extollere, moneat eos presens prepositus, dicens: cum grauitate sedete, ambulate,  et state, fratres: quia oculi Domini respiciunt nos de celo omni hora, in quouis loco, bonos et malos, sicut dicit Dauid: Dominus de celo respicit super filios hominum; ut uideat, si sunt intelligentes et requirentes Deum . Timeamus ergo, fratres, ne qua nos hora declinantes in malum, et inutiles factos aspiciat, et non sit qui faciat bonum, non sit usque ad unum. Et quia dicit Propheta: Odisti obseruantes uanitatem superuacue . Nam quidquid non est ex Deo, ex peccato est, et quod non edificat, destruit. Qui prepositi dum hec quotidie die noctuque omni hora sollicite in commissis sibi fratribus scrutantur, et ipsi proficiant, cum alios custodiunt: et alios custodiendo cum a malis euacuant, se omni hora occupent de bonis;  quia beatum os reddunt bona per eum dicta in alienum auditum intrantia. Ergo dum in fratribus diligenter custodit prepositus, in assignato sibi aliquo laboris opere ab abbate, remissius exigatur. Quia quod minus corporaliter in manibus, plus sollicito sensu spiritualiter ad correptionem pro causa Dei laborat; et quod minus laborat manibus, plus mentibus operatur. Ideo etenim opus cuiuslibet laboris remissius exigi prepositos diximus, ne urgens eos consignanda carnalis opera in spiritalibus custodiis occupati prepositi negligentiam operetur, et causa Dei preualescentibus uitiis abolescat; quando plus carnis sumptui curritur, quam cause ipsius laboratur. Sed fidem spe sumentes, Dominum Deum credamus usibus nostris omnia necessaria ministrare, quod minus  nobis potuerint manus nostre perficere: confortante nos de his omnibus scriptura sancti Euangelii dicentis: Nolite cogitare quid manducetis, aut quid bibatis, aut quid induamini, quia hec omnia gentes cogitant, que Deum non cognouerunt. Sed querite regnum Dei, et iustitiam eius, et hec omnia apponentur uobis. Scit enim Pater uester qui in celis est, quia hec omnia indigetis. Considerate uolatilia celi, que neque arant, neque seminant: et Pater uester celestis pascit ea: quanto magis uos?  uestiaria fratrum sub sua cura prepositi contineant: lectis eorum lectos prepositi habeant prope, propter aliquam in eis uitiorum culpam in nocte emendandam. Singulos precipimus non binos per lectum dormire. Et leuans se frater si lectum suum bene non recooperuerit,  pene nomine in sequenti refectione merum non accipiat. Cum dormiunt, uestiti dormiant et cincti; id est, aut cingulis, aut testibus, aut corrigia. Bracile fratrem in nocte uti ideo prohibemus, ne dum se regirat per somnum oppressus, exiens per thecam mucro cultelli carni eius figatur. In die uero cingantur bracilibus, docente de sancto Ioanne Scriptura: Et circa lumbos erat cinctus zona pellicea . Et ideo uestitos et cinctos dormire diximus fratres; ut cum hora operis Dei aduenerit, et oratorii index sonauerit noctu, mox parati consurgant: dicente de hoc Scriptura: Et index meus in matutinis, si dicebam narrabo sic . Nam ideo index nomen accepit ab eo, quod sono suo psallendi horam indicet aduenisse. Ideo de eo Propheta dicit: Si dicebam  narrabo sic: hoc est cum indicat aduenisse horam psallendi, sic narrabo laudes Domini. Inde ergo uestiti et cincti debent fratres dormire: quia non licet fratrem nuda membra sua contingere: nam exinde immunditie libidinum in animam ingeruntur. Cum membrorum nuditas tactu contingitur, feminarum illico cordi desideria titillantur: unde per somnum coinquinantur membra sorditate. Et maxime ideo uestiti et cincti debent fratres dormire, ne querentes in obscuro res suas uel cingula, ab ingredientibus oratorium sollicitis uel paratis fratribus, cum adhuc illi lectos suos per negligentiam in obscuro subuertendo, et dissipando reuoluunt, aliquot orationes perdant, aut psalmos. Lectis eorum lectos habeant  prepositi prope, propter aliquam, ut diximus, uitiorum culpam in eis emendandam, et ut reuerentius presente maiore dormiant. Mense eorum presentes sint, ut tacite cum eis et moderate manducent. Hoc de numero in quouis loco si sine precepto tam abbatis quam prepositi, frater foras exierit, ab eis sollicite requiratur.



CAPUT XII.



INTERROGATIO DISCIPULI.

De excommunicatione culparum



RESPONDET DOMINUS PER MAGISTRUM.

In his omnibus supradictis si quis frater contumax, aut superbus, aut murmurans, aut inobediens prepositis suis frequenter exstiterit; et secundum  diuinam preceptionem semel, et secundo uel tertio, uel quouis uitio monitus et correptus non emendauerit, referatur hoc a prepositis abbati: et qui preest secundum qualitatem uel meritum culpe perpenset, et tali eum excommunicatione condemnet, ut sciat, qui Deum contemnit, quomodo dignus est iudicari per contemptum maiori exhibitum; dicente ipso Domino doctoribus nostris: Qui uos audit me audit; et qui uos spernit, me spernit . Que excommunicatio tale habeat meritum.



CAPUT XIII.



INTERROGATIO DISCIPULI.

Quomodo debeat frater excommunicatus tractari.



RESPONDET DOMINUS PER MAGISTRUM.

 Cum suggestum fuerit a prepositis abbati meritum inobedientis, iam non dicendus frater, sed hereticus legis; iam non dicendus filius Dei, sed operarius demonis, qui dissipando sanctorum facta, uelut quedam scabies est procreata in grege. Conuocet eum abbas presentibus suis prepositis, uel cetera congregatione circumstante; et interrogati ab abbate prepositi eius, quid peccauerit, uel quoties monitus de ipso uitio non emendauerit; respondeant quid eum accusant. Quo audito uitio talem abbatis contra se audiat uocem: O misera anima, quod es responsum datura Deo, quem per inobedientiam quotidie irritas, cum accesseris adorare eum? quare sub dominio Dei seruis potius mammone? quid mentiris Christo alter Iudas? Ille Iudas  iniquitatis pretio iustitiam uendidit, tu Christianum nomen laceras malefactis. Ille Iudas per pacem falsam Domino scandalum generauit, tu sub nomine sancti seruitii Deo magis rebellis existis. Ille Iudas falsus tradidit magistrum discipulus, tu sub nomine sancto magis diabolum factis sequeris Christianus. Adstare enim te habet in iudicio nostra monitio, uel tuus spiritus, cui cum carne per propriam uoluntatem repugnas, Deo ante tribunal tremendi iudicii dicens: Domine, noluit intelligere, ut bene ageret: iniquitatem meditatus est, adstitit omni uie non bone . Malitiam autem non odiuit, sed magis gloriatus est in ea: potens fuit in iniquitate. Cum hec accusatus fueris in iudicio, post nostram  simul et ipsius tremendi iudicis audias uocem, dicentis tibi: Tu es qui odisti disciplinam, et proiecisti sermones meos post te. Si uidebas furem, simul currebas cum eo, et cum adulteris portionem tuam ponebas. Os tuum abundauit malitia, et lingua tua concinnauit dolum. Sedens aduersus fratrem tuum detrahebas, et ponebas scandalum. Tota die iniustitiam cogitauit lingua tua; sicut nouacula acuta fecisti dolum, dilexisti malitiam super benignitatem: iniquitatem magis quam loqui equitatem. Dilexisti omnia uerba precipitationis in lingua dolosa. Hec fecisti, et tacui: existimasti iniquitatem quia eram tibi similis: arguam te, et statuam illam contra faciem tuam, ut destruat te Deus in finem: euellet te, et emigrabit te de tabernaculo tuo, et radicem tuam de terra uiuentium . Tunc etiam et omnes iusti de sua gloria in iudicio uidebunt te, cum ab eis fueris sequestratus ad sinistram inter hedos, et super te ridebunt ipsi, dicentes: Ecce homo, qui non posuit Deum adiutorem sibi, sed preualuit in uanitate sua, et non fuit timor Dei ante oculos eius : quoniam dolose egit in conspectu eius, et dixit ut insipiens in corde suo: Non requiret Deus; auertit faciem suam ne uideat usque in finem . Et ignorauit, quia inimici qui mentiuntur Domino, erit tempus eorum in penam eternam. Quid ad hec dicturus es, Deo? quas afferre ei habes, miser, excusationes in peccatis? cum tua te primo impugnauerint mala, et gehenna exspectauerit ut incendat. Post hanc increpantis uocem ante congregationem abbatis statim  exigi iubeatur ab oratorio et communi mensa, et extraneus deputetur: et cum inimicus Dei designatur, non debet ex illa hora iam fratribus esse amicus. Ideoque ab hac excommunicationis hora, soli posito et sequestrato ei aliqua laboris opera propter otiositatem a preposito suo consignetur; in quo labore nullo fratrum coniungatur solatio, nullius eloquio consoletur, tacito omnium pertranseatur aspectu; petenti benedictionem nullus respondeat, Deus: quidquid ei porrigitur a nullo signetur; quidquid uero extra opus assignatum peculiariter uel ultro effecerit, dispergatur, uel dissipetur: sit ubique solus, et ei sola culpa solatium. Quod si forte propter leuitatem culpe non ei uoluerit abbas duplicare  ieiunia, si fratres sexta reficiunt, ille ad nonam horam de uno pulmento; et panis cibarii sibi fragmentum, et aqua a preposito suo pro misericordia porrigatur. Si inculpabiles fratres hora nona reficiunt, illius supradicta refectio protrahatur in uesperum; ut sentiat, quid ei malorum culpa contulit, quid per negligentiam bonorum amisit. Si quis uero frater aut palam, aut absconse, cum eo fuerit collocutus aut iunctus, communem statim cum eo excommunicationis protrahat penam, et ab omnibus ipse reus sit; atque in alio laboris ipse opere sequestretur a preposito suo: et sit ipse tam ab illo reo, quam ab omnibus separatus et solus, et mox ab omnium et ipse alienus alloquio. Nam non ad ueniam maioris et ipse pertingat, nisi penitentie similis  satisfactio ab eis equaliter fuerit operata: illius propter quod exstitit inobediens in uitio uel peccato istius, qui mercedem consolationis tribuit malorum artifici. Frater qui leuem culpam habuerit, et post primam, et secundam, et tertiam monitionem de unoquocunque uitio non emendauerit, a mensa excommunicetur, non ab oratorio. Que excommunicatio tandiu inoffensa permaneat, quandiu a reo maiori humilitatis satisfactio, humiliato ad genua capite, se de cetero promiserit emendare. Qui uero frater grauem culpam admiserit, ipse ab utroque excommunicetur: id est, ab oratorio, et a mensa: et non ipse ad indulgentiam maioris perueniat, nisi ante limen oratorii prostratus lacrymabilis uoce interuallo cessantium a psalmis horarum Deo  et omnibus emendatione satisfecerit repromissa. Si tamen propter inanitatem ponderis culpe citius uoluerit abbas uenie consentire quod dictante Domino, sequens pagina demonstrabit. Ille uero frater qui excommunicatus a mensa, non ab oratorio fuerit, tandiu antiphonam aut lectionem non imponat, quandiu de culpa illa emendatione promissa satisfecerit, aut abbatis presentis, aut prepositi sui ad genua incuruatus. Excommunicati uero fratres si ita superbi exstiterint, ut in superbia cordis perseuerantes, in tertia die hora nona satisfacere abbati noluerint, custoditi usque ad necem cedantur uirgis: et si placuerit abbati, de monasterio expellantur, quia talis uita necessarios non habet corporales uel societas fratrum, quos in anima superba possidet  mors. Nam merito ergo tales debent plagis mactati expelli, qui esse cum Christo humilitatis Domino non merentur: sed sint a perpetuis promissis Dei cum auctore suo diabolo separati; qui de celorum regnis propter superbiam suam proiectus est. Ergo ad superiorem excommunicationum uel satisfactionis sensum, ut cepimus, prosequamur. Ergo huius penitentie modum ac satisfactionem Deum et abbatem credimus acceptare.



CAPUT XIu.



INTERROGATIO DISCIPULI.

Quomodo excommunicatus debet penitere.



RESPONDET DOMINUS PER MAGISTRUM.

 Cum hora officii in oratorio exercetur; id est, cum expleto psalmo ab omnibus orationi incumbitur, sic tunc excommunicationis reus prostratus ante limen oratorii hec cum lacrymis clamet: Peccaui, et peccatum meum ego agnosco: erraui, emendare polliceor: iam non peccabo de cetero. Rogate pro me, sacre congregationes, a quibus quondam per meam negligentiam et diaboli suasionem separari merui. Rogate pro me, mei quondam prepositi. Ignosce tu, pastor bone, et pie pastor abbas. Relinque nonaginta nouem propter unam. ueni, recollige, et porta humeris tuis me perditam ouem; sicut Dominus noster indicio passionis sue tibi monstrauit: quia non pro iustis, sed peccatoribus uenit, et mortuus est . Et cum ipso per iustitiam  eius resurgemus, qui fueramus per nostra peccata allisi, dicente ipso Domino: Non ueni nisi propter oues perditas Isrel . Et, non est opus sanis medicus, sed his qui male habent . Imitare pium magistrum apostolorum, cuius uices per doctrinam agis in monasterio: quia ipse post prophetas et apostolos posuit uos pastores, et discipline doctores. Quia et per beatum Petrum apostolum demonstrauit uobis, dicens: non septies, sed septuagies septies peccatum fratri dimitti . Subleua ergo allisum salutari tuo consilio: solue intercessione tua apud Dominum, quod in me negligentia obligauit. Quia peccaui agnosco; quod emendem, credo quia per tuam monitionem inuenio. Post hanc uocem cessantibus a psalmis per  omnes orationes a reo iacente effusam, cum completum fuerit sanctum oratorii opus, et illo reo adhuc iacente ante limen exeunti abbati omnium fratrum congregatio humilietur ei pro eo ad genua, simul et prepositi eius. Quod cum fuerit adimpletum, si tamen propter leuitatem culpe eadem hora uoluerit abbas uenie consentire, statim erigi eum a prepositis suis precipiat, et reproperata ei culpa sua, cum ille responderit se de cetero emendare, statim abbas dicat omni congregationi: uenite fratres unanimiter eum lacrymis pro hac oue gregis uestri, que, peccatum suum agnoscens, promittit se de cetero emendare; orantes in oratorio reconciliemus eum ante Deum, quem per inobedientiam irritauit. Et mox ingressus abbas cum fratribus in oratorio,  antequam orent tenentes ei manus dextra leuaque foris, prepositi eius introducant eum in oratorium; dicentes ambo hunc uersum: Confitemini Domino quoniam bonum est . Et subsequatur cetera congregatio, respondens: quoniam in seculum misericordia eius. Ut cum prepositi foris penitenti per hunc uersum confessionem ingerunt, intus de oratorio per os respondentium fratrum mox pius Deus misericordiam repromittat. Ergo cum eum oratorio introduxerint prepositi eius, prosternant eum pedibus altaris; statim omnes una cum abbate se oratione pro eo prosternant. Tunc ille, pro culpa prostratus, cum lacrymis, his uocibus precetur ad Dominum, dicens: Peccaui, Domine, peccaui, et iniquitatem meam ego cognosco; rogo, peto a te,  dimitte mihi, Domine, dimitte mihi: ne simul trahas me cum peccatis meis, neque condemnes me in inferioribus terre; neque in eternum imputes mihi mala: quoniam tu es Deus penitentie, et in me ostende bonitatem tuam, secundum magnam misericordiam tuam, quia tu dixisti, Domine: Nolo mortem peccatoris, sed ut conuertatur et uiuat . Quia malis nostris ad emendationem, uitam magis largiris quotidie; monstrante nobis Scriptura, que de pietate tua ita dicit: Nunquid irascetur per singulos dies, nisi conuertamini?  Et apostolus tuus Paulus dicit: An nescis quia patientia Dei ad penitentiam te adducit? Gladium ergo suum Dominus uibrauit, arcum suum tetendit, et parauit illum:  et in ipso parauit uasa mortis . Que uasa, Domine, timemus; ideo festinanter emendare promittimus. Et quia dicturus es in iudicio peccatori: Hec fecisti, et tacui. Nunquid semper tacebo?  Quia statues iniquitatem nostram contra faciem nostram, ut recognoscentes eam in reatibus nostris, iuste nos ipsi condemnemus. Tu enim, Domine, mortificas et uiuificas, tu deducis ad inferos, et reducis . Tu eleuas allisos; tu in celo soluis compeditos in terra; tu ad emendandum oculos cordis nostri illuminas tua gratia, uel adiutorio tuo iustorum dirigis gressus, dicente Scriptura: A Domino gressus hominis dirigetur . Et nisi custodieris, et edificaueris domum, in uanum laborant qui edificant, uel custodiunt  eam . Quia uelle adiacet nobis, perficere autem tuum est. Et non uolentis, neque currentis sed miserentis est Dei . Sed tamen das fiduciam sperandi de te, dicens: Petite, et accipietis; querite, et inuenietis; pulsate, et aperietur uobis: quia qui petit, accipit; qui querit, inuenit, et pulsanti aperietur . Et quia dixisti: Conuertimini ad me et ego conuertar ad uos . Et, cum clamaueritis dicam: Ecce adsum . Et item quasi pius et misericors in factura tua, uocas nos ad gratiam tuam, licet indignos seruos tuos, dicens: uenite ad me, qui laboratis et onerati estis, et ego uos reficiam . Unde non despicias, Domine, seruum tuum, suum agnoscentem peccatum: sicut de pietate tua promittit reatui nostro Propheta dicens:  Cor contritum et humiliatum Deus non spernit . Quia potens es de lapidibus suscitare filios Abrahe: quia quod in nobis desperatione impossibile putat, tua gratia possibile indicat. Post hanc uocem cum lacrymis adimpletam statim eum manu sua abbas erigat, dicens ei: uide frater iam de cetero, uide ne pecces, et secundum agas de hoc uitio penitentiam exercere: que cum secundo fuerit acta, in hereticorum incides sectam. Statim hunc uersum quondam reus imponat: Erraui sicut ouis que perierat, recollige seruum tuum Domine : respondentibus secum cunctis. Post hunc uersum uocatis eius prepositis reconsignetur ab abbate eis in manu, dicente: Recipite ouem uestram, reintegrate numerum, restituite mense: Mortuus  enim fuerat, et reuixit; perierat, et inuentus est . Eadem namque die, pro humilitatis reparate indicio, aquam manibus fratrum intrantibus ad communionem ipse ministret. Et cum dat, osculetur primo abbatis, deinde singulorum fratrum manus: et petat singulos, cum ministrat, ipsos pro se debere orare. Qui et ipse, mox ut ingressus oratorium fuerit, omnes clara uoce readmoneat pro se debere orare: et sic exiens cum fratribus consuetam accedat ad mensam. Infantulos uero, usque quindecim annorum, non excommunicari, sed precipimus uapulare pro culpis. Post quindecim uero annos, iam non uapulare, sed excommunicari condecet: qui iam intelligunt quomodo penitere et emendare debeant  de matura etate, quod male committunt. Quia merito corde debet penitere, qui peccat; et non pro eo corpus uapulare, quia animi imperio, corporis seruitio magis utimur. Ergo cum anima imperat, et corpus seruit, agnoscitur amplior esse culpa imperantis, quam seruientis. Ideo propter intellectum emendationis, radix cordis de spinis peccatorum excommunicatione debet purgari; quia rami corporis, quibus ab inuito a iussione cordis peccatum impositum est iniuste pro aliena culpa alter non debet penam sentire. Illi uero fratres post quindecim annos etatis uapulent, qui satis grauem aut furti fugacis aut criminalem aliquam culpam commiserint.



CAPUT Xu.



INTERROGATIO DISCIPULI.


De prodendo cogitato malo prepositis uel abbati a minoribus fratribus.



RESPONDET DOMINUS PER MAGISTRUM.

Fratres tunc rami arboris mundi sunt, si lignum eius a radice purgetur. Nec enim dignum est mundatis foris regiis, cubiculum intus inquinari de sordibus: sed decenter efficitur, si de intrinsecus foras eiecta sorditie, iam tum demum et foras iuste mundetur. Non enim secura possunt esse fossata, ubi intus est hostis. Simul et porta clausura sua captiua est, ubi muri non repellunt, sed inclusum continent inimicum. Nam et uulnus ebullire nouit repletum putredine; et nisi exprimatur, et de eo fuerit sanies  eiecta extrinsecus, et de ipsa suppuratione expressa purgetur, altius potest suam cauare malitiam. Hoc ergo et nos de anima nostra sentiamus: hoc est, prius debemus de corde proiicere quod in corpore nolumus baiulare, dicentes nobismetipsis: Quid taces, anima, et non erumpis in uoce, et mentis tue exponis ardorem, et eiecto de intus ipso feruore malitie prestes fatigate refrigerium passioni? Ergo cum alicui fratri cogitatum malum in corde aduenerit, et senserit se exinde fluctuari, statim suis hoc prepositis fateatur, et mox, oratione facta, nuntient hoc ipsum abbati. Nam ipsi prepositi hoc ipsum ultro semper debent a susceptis suis exquirere: ne forte aut simplicitate quorumdam, aut certe ipsa uerecundia malorum faciente, res prauas aut turpes  fratrem pudeat confiteri. Sed cum ultro ausus magis a maiore acceperint, iam fiducialiter sine uerecundia indicent cogitata peccata: quod et ipsi prepositi, si et ipsi quod senserint, referant et de se abbati. Nam et ipse maior cum in se hoc senserit, petat in oratorio a congregatione uniuersa pro se debere orari. Ergo cum de aliquo fratre nuntiatum fuerit a prepositis abbati, conuocet mox uniuersam congregationem, et dicat omnibus abbas: uenite, fratres, subueniamus per dilectionem inuicem nobis apud Dominum, dicente Apostolo: Fratres, etsi preoccupatus fuerit quis in aliquo delicto, uos qui spiritales estis, corripite eiusmodi in spiritu mansuetudinis; consolamini pusillanimes : considerans teipsum,  ne et tu tenteris; et, Tu qui sias, uide ne cadas . Ergo unanimes pro hoc fratre nostro oremus ad Dominum, ut dignetur in eo signaculo crucis sue, uel iussione potentie sue, diaboli tentationes compescere. Cum ergo oratum pro eo ab omnibus diutissime fuerit, surgens abbas cum omnibus, et complens, mox exeuntes singuli opus quod faciebant reprehendant; et retento apud se illo solo fratre qui malo cogitationis laborat, proferat codices, et aduersus necessitatem uulneris eius similis diuina medicina legatur. Nam et per dies, quibus ipse frater interrogatus ab abbate, forte responderit, non transiisse illis horis, quibus contingit legi, siue per hiemem, siue per estatem, pertinentia codicum ad ipsam cogitationis necessitatem, legatur ipsa decada,  de qua est ipse frater. uerbi gratia, si suaserit fornicationem, legatur illi ex diuersis codicibus ubi castitatem diligit Deus: si mentionem suadet frequenter, legatur illi in diuersis, ubi precipit ueritatem: si desiderium aliquod seculi, legatur ipsi, ubi hoc temporale precipit Dominus contemni, et eterna queri regna celorum. Unde oportet abbatem multum esse de lege instructum; ut aut testimoniis omnia doceat, aut pertinentia ad locum legenda consignet. Nonne ergo cum tali egrotus fuerit refectus succo discipulus, non solum pristinas recipit uires, sed et nouas aduersus inimicum acquirit; et aduersarius perdit, que se putauerat possidere. Unde alia die mane interrogetur ab abbate ipse discipulus, si cogitatio inimica cessauit, aut non. Quod si responderit non  cessasse, supponatur ieiunium ab omnibus. Quod item si alia die reinterrogatus responderit, non transiisse, reficientibus omnibus mensis subtrahatur uinum. Nam si tertia, quod absit, iam dictione iudicemur modice fidei, ne uideamur tarde credere, Dei posse nobis auxilium subuenire. Preterea cum sciamus eum nimis esse misericordem, uel pium, et ad prestandum pactum, quia non obliuiscitur misereri Deus, nec continebit in ira misericordias suas . Ergo quod supradiximus, si tertio die reinterrogatus responderit, non transiisse, item oleum mensis subtrahatur cum uino, ut multorum labore, uel abstinentie cruciatione, nullus pereat, sed omnes euadant: ut in afflictionibus omnium diuine misericordie remedium speretur, ut apostolicum compleatur  preceptum dicens; Inuicem onera uestra portate, et sic adimplebitis legem Christi . Nam et frater mittendus in uia hoc a prepositis suis debet moneri, ut omni hora in quouis loco sit sollicitus aduersus diabolum, qui in uia ducit de nobis, et solatio secum nos uult trahere in gehennam: cum non patitur bene agendo in celis ascendere hominem, unde ipse per superbie causam iactatus est. Ideoque debet seruus Christi in quouis loco, etiam sine presentia maioris, cautus consistere; et diligenter se tam a malis factis, quam a prauis cogitationibus obseruare. Et hoc debet frater moneri, ut cum cogitatio aliqua ei aduenerit, mox fixis in terra cum ceruice genibus, uel signo crucis in fronte depicto, precibus  debet ad Dominum conuolare; ut dignetur suos milites a diabolo defendere. Quia uitia, nisi reprimantur cum parua sunt, cum magna fiunt, non constringuntur: et cum cogitata mala factis implentur, de perfecto peccato, perfecta mors acquiritur.



CAPUT XuI.



INTERROGATIO DISCIPULI.

De cellario monasterii, qualis debeat esse.



RESPONDET DOMINUS PER MAGISTRUM

Fratres, omnis opera pretium habet: quia digno mercenario mercedes debentur; et boui trituranti non alligabitur os . Nam et labores fructuum suorum beatum faciunt manducantem : quia Dominus homini creato omnia subiecit  sub pedibus eius, propter quem creauit cuncta. Ergo si iniustis et inimicis Dei, id est, non credentibus paganis, et hereticis, uel diuersis peccatoribus diuersa uictualis creatura famulatur subiecta, ut uniuersus mundus diuersis deseruit; quanto magis credentibus in Deo, et bene seruientibus ei, iuste et digne Dominus ad uitam diuersam creaturam tradidit, quam creauit; et quasi pignus future repromissionis in presenti hoc tempore omnia uite necessaria ministrando, non derelinquet Dominus querentes se? Quia diuites eguerunt, et esurierunt: inquirentes uero Dominum non deficient omni bono . Et esurientes implet bonis Dominus, et diuites dimittit inanes: et tanquam nichil habentes, et omnia possidentes. Ergo cellarius  monasterii non aliunde quam dispensator diuinarum rerum; in tantum diuinarum, ut Dominus in Euangelio promittat fidelibus seruis suis, dicens: Nolite cogitare quid manducetis, aut quid bibatis, aut quid induamini . Simul et de crastino monet non debere quemquam esse sollicitum; sed hoc admonet dicens: Querite regnum et iustitiam Dei, et hec omnia apponentur uobis. Scit enim Pater uester qui in celis est, quia hec omnia indigetis . Ergo si Deo seruientibus uite necessaria a Domino apponuntur, et scit Dominus noster Pater celestis, que indigemus, et preparat; uides ergo, quia uictualia nostra, cum ab ipso nobis preparantur, dominica dona sunt. Nam sicut carnalis domini seruus, alter tamen homo,  de prebendo seruitio suo solummodo est sollicitus, qui de preparandis a domino suo annone, uestiarii, calcearii usibus est securus, quanto magis Dominus noster celestis necessaria uite nostre iuste nos non precipit cogitare? Quia si homo homini seruiens ad preparandum sibi creditur idoneus; quanto magis credentibus uel seruientibus Deo, qui creauit ipsa omnia, et cuncta potens est adimplere, omnia poterunt famulari? Quia iunior fui, et senui, et non uidi iustum derelictum, nec semen eius egens pane : sed magis tota die miseretur et commodat. Ergo cum de solo seruitio nostro in inquirendo regnum et iustitiam eius fuerimus solliciti, Dominum credamus nobis omnia ministrare; qui ultro se nobis necessaria omnia promittit apponere. Ergo omnia  uictualia monasterii, que in prebenda operariis suis Dominus annona distribuit, si male et fraudulenter a cellario distribuantur et pereant, sciat se supradictus cellarius in die iudicii diuini ante tribunal ratiociniis discuti; cum annonam seruorum suorum Dominus per negligentiam uiderit stricari: quia quod iuste Dominus dignis tradit, indigne ab euersoribus non patitur stricari. Qui cellarius sine precepto abbatis nichil tribuat, aut eroget, uel expendat, nec infirmo in presentia eius extra iussum aliquid porrigat. Cellarius eleemosynam faciat cum iussu abbatis in presentia eius; in absentia uero eius liceat ei petenti pauperi eleemosynam exhibere, propter preceptum Domini, quod dicit: Omni petenti te tribue . Et item: Da, ne cui non dederis ipse sit  Christus. Quotidie cellarius cum septimanariis coram abbate in oratorio cum congregatione communicet. Intrantibus in hebdomada septimanariis uasa coquine ipse consignet: completa hebdomada ab exeuntibus munda ipsa recipiat, aliis intrantibus consignanda. Que uasa monasterii si sub aliquo per negligentiam fracta fuerint, non prius qui fregit accedat ad mensam, nisi penitens abbati satisfecerit, per humilitatem ad genua incuruatus. Eiectis uero de cellario omnibus necessariis, cum congregatione ad mensam cellarius sedeat tacitus, et manducet. Qui cellarius si se leuauerit aliquid apportare, usque dum redeat, omnes de mensa in qua sedebat ad manducandum exspectent eum. Opus aliquod laboris faciendum his horis cellarius suscipiat, quando aliqua cura et diligentia  uel dispensatio cellarii minime exercetur: ut otiosus in illis horis non sit. In oratorio absens per occupationem, dicente abbate pro eo fratribus, ut habeatur in mente, simul et ipse cellarius, si prope oratorium cellarium fuerit, sua uoce petat se debere in orationibus memorari: et tamen lente sic occupatus in facto opus Dei sibi dicat, et ipse sequendo uocem uel uersum oratorii. Et merito intus in oratorio debet ab omnibus memorari, qui pro omnium sollicitudine occupatur: et quomodo ab uno communis pro omnibus utilitas procuratur, sic omnium cum uno partiatur oratio. uitia uero oris et corporis eius custodienda ab ipso abbate custodientur: quia cellarius sub nullius decade numero sub preposito continetur: ne forte, quomodo caro amat que sua  sunt, propter aliquem appetitum, uel subministrationem gule, causa Dei pretermittatur, et pro cibo uel potu non exacta excogitatio carnaliter prouendatur. Utensilia omnia monasterii ipse recipiat ad numerum, et diuersis consignet. De omnibus uero que sunt in monasterio extra abbatem, nullus sibi aliquid uelut suum, siue quod attulit, siue quod inuenit, siue quod laborauit, uel acquisiuit, nullus aliquid peculiare uindicet, aut defendat: quia regule sententia hec est: Res monasterii et omnium est, et nullius est. Cellarius uero ipse frater ordinetur, qui probatus fuerit ab abbate fidelis et abstinens esse: quem nunquam uincit aliquando aliqua desideriorum gula, uel qui non multum amat manducare, aut bibere: ne  magis detur locus diabolo, sicut dicit Scriptura: Nolite dare occasionem querentibus eam, et uideatur gastrimargie gule uoracibus uel gluttonibus fratribus prouideri magis, quam refrenari.



CAPUT XuII.



INTERROGATIO DISCIPULI.

De ferramentis uel rebus monasterii.



RESPONDET DOMINUS PER MAGISTRUM.

Ferramenta monasterii in uno contineantur cubiculo, et uni fratri, cuius diligentiam abbas agnouerit, eorum conseruandorum curam committat: qui quotidie fratribus ad facienda opera consignet ad numerum, et a disiungentibus similiter munda ipse recipiat, et reponat, breue de omnibus tenente abbate.  Qui uero frater non mundum ferramentum a terra de agro reuocauerit, accusatus ad mensam a custode ferramentorum pene nomine in refectione in portionem panis sui unam quadram minus accipiat, usque ad satisfactionem, uel emendationem promissam. Quia exinde eruginat ferramentum, cum mundum non fuerit positum. Simul etiam et ipse frater consignatas habeat cotes, et spongias calceorum, facitergia, mappas, uel sabana; simul etiam et arcam cum rebus abbatis, uel arcas diuersarum decadum, cum rebus fratrum, cum clausuris prepositorum simul etiam et arcam cum cortinis et uelis, uel ornatu monasterii; simul etiam arcam cum diuersis codicibus, membranis, et cartis monasterii: simul namque et arcam cum his rebus fratrum, quibus nouiter  ingressi monasterium; que propter, quod absit, repeditationem seculi iubentur seruari: simul et uniuersa expensa artificum, que ad diem de diuersis artibus laborantes consignauerint facta. Ipse frater perfecta recipiat, et reponat imperfecta, alia die ipse laborantibus singula reconsignet. Simul et uniuersarum artium ferramenta ipse a diuersis artibus sero recipiat, et mane consignet. Nam et arcam cum rebus fratrum nouiter in monasterio per donationem collatis, simul uel clausura abbatis in cubiculo conseruet: rationes omnes in nummo monasterii expensarum ipse abbatis suggestu erogationis exsoluat; unde ipsum fratrem fide oportet diuina constringi; ut timore uel testimonio Dei fideliter possit commissa implere.



CAPUT XuIII.



INTERROGATIO DISCIPULI.

De septimanariis coquine.



RESPONDET DOMINUS PER MAGISTRUM.

Superius diximus decadam fratrum sub sua cura duos prepositos continere: qui decem fratres in coquine seruitio uicibus combinati septenos expleant dies. Et cum uicibus istis unius decade fuerit adimpletum seruitium, consignatis omnibus a cellario utensilibus, sibi alia in exercitatione decada succedat: qua expleta, succedant singillatim per singulas septimanas. Singuli tamen ambo prepositi coquant cum solatio fratris, cuius uoluerint, sui. Et ideo, quamuis cum solatio cuiuslibet fratris, singulas septimanas  singulos diximus prepositos coquinare; ut cum non ambo in coquine simul seruitio occupantur, unus foris cum decade sue remaneat fratribus, qui in eis culpas, uel uitia diuersa custodiat: et si alii fratres sequestrantur in alio laboris opere, tales sequestrentur, qui Dei plus possint presentiam timere, preoccupato in coquina preposito, cum negligentiore remanente uaciuo preposito: ut et uicibus honorem impleant emendandi, et uicibus humilitatem exerceant seruiendi. Ergo sic omnes explicando decade recapitent: nam unaqueque decada tali ordinatione septenos expleat dies. Bini fratres a prepositis suis in coquine seruitio per hebdomadam deputentur; quibus a cellario omnia coquine uasa intrantibus consignentur. Et ideo bini fratres, ut inuicem se suis  solatiis iuuent Cuius ordinationis in hebdomada talis debet esse introitus.



CAPUT XIX.



INTERROGATIO DISCIPULI.

Quomodo debeant introire fratres in hebdomadam coquine?



RESPONDET DOMINUS PER MAGISTRUM.

Introituri fratres in hebdomadam, post primam in oratorio dictam adducantur a prepositis suis ante abbatem, et fiat de eis maioris suggestio, dicens: Iube, domine abba, uocari uniuersam congregationem, et orari pro his fratribus, qui ingrediuntur in hebdomadam coquine; ut mereantur commendati orationibus uestris diaboli impedimenta non timere,  et congregationi Dei omnia sine culpa perficere. Post hec uerba prosternant se illi duo fratres orationi ante abbatem; quod et retro omnis congregatio una cum abbate facere debet: et postquam leuauerint se omnes, illi duo dicant hunc uersum: Custodi nos, Domine, ut pupillam oculi; sub umbra alarum tuarum protege nos . Postquam uero oratum pro eis ab omnibus fuerit, surgentes supradicti duo fratres osculentur genua abbatis, et pacem suis tradant prepositis, uel omni congregationi. Quibus post datam pacem prepositi sui dicant: Ita fratres in nomine Domini Iesu Christi; intrate in hebdomadam, et petita benedictione omnia facite, dicentes per exercenda omnia: Benedicite: ut cum benedictum fuerit, quandocunque feceritis, maledictus diabolus  impediendi ibi non habeat potestatem. Mox ab eodem die quotidie, si ad sextam habeant fratres reficere, dicta tertia exeuntes cum congregatione de oratorio hebdomadarii cum cellario, oculos habeant ad abbatem, inquirentes eum quid iubeat congregationi ad refectionem parari: ut mox inchoantibus coquinam a tertia paratis omnibus, dicta sexta, eant ad mensas. Si uero nona hora erit refectionis preparatio, dicta sexta exiens abbas interrogetur ab hebdomadariis et cellario, et statim post sextam inchent coquinare; ut, dicta nona, omnes eant ad mensam. Quod si forte non occurrerint hebdomadarii, excommunicationis penam suscipiunt; quia lassatam congregationem utriusque operibus, id est, ieiunii et laboris,  sua pigritia cruciarunt. Excommunicationis uero hec sit sententia: si sexta, septimana; si nona, decima; hoc est, si ad sextam horam refectionem tricatam hebdomadarii offenderint, et non occurrerint, singulas quadras panis per sequentes septem refectiones perdant. Si nonam tricauerint, item singulas quadras per sequentes decem refectiones eis subtrahantur. Que sententia excommunicationis tandiu in damno annone excommunicatis permaneat, quandiu satisfactio in sequenti die promissa uisa fuerit emendasse. Nam si grandis fuerit congregatio, uel aliqui extranei multi superuenerint, adiunctis in solatio fratribus, a prima dicta interrogando de refectione abbatem, incipiant coquinare; ut hora constituta refectioni occurrant. In eadem namque hebdomada  seruitium ad mensas omnes ipsi adimpleant; omnem diligentiam monasterii ipsi exerceant. Ipsi omnes fratres in hebdomada ipsa discalceent, adiunctis in solatio de decada sua fratribus; cum quibus et discalceent, et ipsa calcearia faciant; et facto mane sedentibus ad ordinem fratribus ipsi consignent: simul et in eadem hebdomada munditias monasterii exerceant, refrigeria lauent, ligna conscindant; aquam faciei tradant, ad communionem intrantibus fratribus aquam manibus ipsi ministrent: mappas et sabana, et facitergia, uel res sordidas fratrum ipsi lauent illis horis, in quibus non coquent. Candelas monasterii a cellario factas quotidie ipsi incendant et tutentur. Mox enim cum in hebdomadam, ut diximus, prima die post primam dictam intrauerint, primum  opus seruitii sui munditias oratorii exhibeant, et mattas oratorii pauimento retendant: quo in totis septem diebus hebdomade sue post matutinos dominicos hoc opus primum seruitii sui oratorio exhibeant. Cum astant uero in septimana sua, coquinam intrantes ad se fratres mox petant eos pro se secum orare.



CAPUT XX.



INTERROGATIO DISCIPULI.

Quomodo debent haberi in oratorio absentes in mente.



RESPONDET DOMINUS PER MAGISTRUM.

Cum foris pro omni congregatione solliciti hebdomadarii in coquine seruitio occupantur, uel cellarius in cellario, uel custos ferramentorum, uel rerum monasterii  in suo credito occupatus est, intus in oratorio prepositi eorum dicant omni congregationi: In mente habete Dominum, et orate pro illis qui foris sunt. Sed et si quidam defuerint oratorio, et pro causa monasterii fuerint occupati, siue ambulauerint uia, ab abbate dicatur omni congregationi, ut in mente absentes in orationibus memorentur; sicut in Actibus apostolorum legitur: Pro absente orate : id est, cum esset Petrus in carcere, oratio pro eo fiebat in omnibus Ecclesiis. Ergo si in mente non habiti fuerint in oratorio occupati, mercedem magis a Deo totam illi foris suscipiunt; et illi deintus uacui egrediuntur. Quia ut illis intus uacaret orare, ab istis foris de apparandis necessariis uite reddebantur securi.  Et merito absens intus in orationibus memorari, quia pro omnium sollicitudine occupatur: ut quomodo ab uno communis pro omnibus utilitas occupatur, sic omnium cum uno participetur oratio. Nam et hoc debet qui foris pro utilitate monasterii occupatur, custodire; ut quando intus illi in oratorio expletis psalmis orationi incumbunt, ut clara uoce sua petat oratorium, se debere in mente habere: dicto tamen a se opere Dei in eodem loco in quo occupatur. Infirmi uero ut per omnem orationem in mente habeantur, abbas omnes admoneat. Nam et si frater extraneus de monasterio ambulauerit, in sequenti opere Dei dicatur ab abbate congregationi ut habeatur in mente. Quia quando ambulauit, rogauit omnes ipse frater dicens: habetis Dominum,  orate pro me, et in mente me habete per angelum uestrum.



CAPUT XXI.



INTERROGATIO DISCIPULI.

Quomodo debent communicare hebdomadarii coquine uel cellarius.



RESPONDET DOMINUS PER MAGISTRUM.

Nam cum ad communionem in oratorio ante abbatem statur, omnibus in pace acceptis, cum communicauerit abbas, post ipsum adhuc nullus communicet, sed statim prepositi fratrum illorum septimanariorum petant se debere ire foris, ut hebdomadarios ad communionem oratorio representent, complentes eorum uice foris. Qui prepositi exeuntes unus coquine  presit, alius ministeria ponat. Quibus exeuntibus foris, mox hebdomadarii lotis manibus ingressi orent modicum, et post orationem soli abbati pacem dent. Ideo soli, ne dum omnibus dant, tardasse horam ad refectionem congregationi faciant; et tarde egressi, cum necessaria non preparant, exeunte congregatione abbatem in ire cogant uitium declinare, cum adhuc non fuerint ab eis preparata, que opus sunt. Ergo post modicam orationem erecti communicent et confirment, et item orantes modicum lente eis uersu dicto abbas compleat; ut exeuntes prepositos suos oratorio reintromittant. Quibus exeuntibus dicat abbas: uidete, fratres, ne ante orationem communem mense prebendam aliquid de cibo aut de potu suasione diaboli presumatis. Et si  nos hic positi intus foris uos uidemus, Deus tamen, qui omni loco presens est, et omnia uidet, et nichil est ei occultum, ipse uos conspicit: ne cum uiderit presumptionem uestram, sensum uestrum tradat in reprobum, et ad penam uobis furta uestra in iudicio consignentur. Qui ergo post hanc monitionem exeuntes una cum cellario, unus redeat coquine, alius ministeria, que minus suus prepositus adimpleuit, perficiat: id est, preparent mensas, ordinent sancta, ministeria ponant, calices defricent; ut exiens cum congregatione abbas omnia inueniat preparata, simul et annonas panis omnium positas in canistro pendente supra mensam abbatis: ut cum omnia exiens abbas inuenerit preparata, non sit locus ire,  uel occasio caloris, uel clamoris; sed sit monasterium taciturnitatis et pacis.



CAPUT XXII.



INTERROGATIO DISCIPULI.

Omnibus hebdomadariis egressis, quo ordine remanentes in oratorio per abbatem debent ceteri communicare.



RESPONDET DOMINUS PER MAGISTRUM.

Post abbatis communionem communicet et prepositus, quem uice sua fecerit secus abbatem stare, quem subsequatur singillatim decada sua. Quibus expletis, communicet alius prepositus, quem item singillatim subsequatur et decada sua. Iam si, Domino iuuante, maior fuerit congregatio, similiter faciant  subsequentes: sic enim stare debent in oratorio, quomodo iubentur et communicare. Frater qui se inflauerit ad communionem, et noluerit communicare, dimittatur, et abstineat: postquam uero uoluerit, non permittatur communicare tandiu, quandiu ille fuit inflatus sine causa, tandiu sit abbas aut prepositus ei iratus in causa. Item qui se inflauerit, et ad mensam uenire noluerit, dimittatur, et sequenti refectione non permittatur manducare; sed leuetur a mensa cum sederit: quia quando abbas uoluit, ipse noluit; et item cum ille uoluerit, abbas merito noluit. Secus abbatem uero uicibus ad diem in oratorio stent prepositi, uel alii fratres; ut confusus secundarii semper habeatur gradus, ut non aliquis securus uel elatus de ordine ceteros in desperationem  constituat, sed omnes per bona factorum opera placentes ad honorem sperandum certatim contendant meritis peruenire, non nomine: cuius rei qualitatem, dictante Domino, sumus retrodicturi. Simul uero post abbatem cum iussu ipsius de alterutro choro a prepositis imponantur semper antiphone; quibus expletis item iussione abbatis de alienis choris fratres minores, qui iussi per nomen fuerint, singillatim imponant item modo de isto choro, post ipsum de alio.



CAPUT XXIII.



INTERROGATIO DISCIPULI.

Post egressionem abbatis de oratorio quomodo debeant hebdomadarii seruire mensis, et ad manducandum esse communes?



RESPONDET DOMINUS PER MAGISTRUM.


Egressa omni congregatione cum suo pastore de oratorio, post uersus et orationem abbas in sue mense cathedra sedeat; mox omnis congregatio respondeat: Deo gratias; et omnibus adhuc ad suas mensas stantibus canister supra mensam abbatis pendens truchlee fune descendat, ut a celo uideatur operariis Dei annona descendere. Statim ubi canister descenderit, signans uniuersum panem abbas, frangens et tollens sibi prius annonam suam a Domino benedicendam, eleuet manum, et ponens ante se, stantibus ad mensam suam his qui cum eo manducaturi sunt, eroget eis. Statim ut acceperint, osculentur abbatis manum, et sedeant tacentes. Deinde  uocatis unius mense prepositis, det eis totius mense sue annonas: quibus dimissis, uocatis aliis tradat et ipsis. Iam si, Domino iuuante, multa fuerit congregatio, sic faciat omnibus mensis. Qui prepositi cum annonas tam suas quam suorum fratrum accipiunt, pro honore maioris, manus osculentur abbatis: item cum ipsi in suis mensis fratribus osculentur: et postquam quis acceperit, sedeat tacitus. Post omnium uero sessionem leuet se hebdomadarius lectionis mensalis, et ipse accipiens annonam suam osculetur manum dantis, et commendet eam cellario, et resideat in sella cum codice; donec ingrediantur hebdomadarii coquine cum cellario, et ipsi accipientes annonas suas a prepositis suis osculentur manus eorum: simul et cellarius, quia sub nullius  decade numero continetur, de manu abbatis accipiat annonam suam; qui cum acceperit, osculetur et ipse manum dantis, et ponet mense sue. Mox primo abbati, deinde omnibus, simul sibi et ultimis singulos meros porrigant. Statim euntes hebdomadarii ministrent in primo mense abbatis. Deinde allata diuersarum mensarum ab inferioribus fercula offerantur abbati signanda. Sic etiam signetur omne quod apponitur, tam coctum quam crudum in mensis. Qui signat cruce, sic dicat ore: Benedic, Domine, quidquid ex hinc accepturi sumus. Ut forte quod non est opus, aut purgatur, aut cadet, aut illud quod uictui non proficit, sine benedictione iactetur in terra, et pedibus conculcetur: ne res benedicta uideatur pati iniuriam. Que ergo fercula signata  singulas ponantur per mensas: et cum ministrauerint, sedeant una cum cellario ad mensam prepositi sui, et manducent cum congregatione communiter. Quibus expletis surgant hebdomadarii; unus leuet fercula, alius concham cum aqua prius abbatis ponat in mensam, ad lauandas sibi ab ipsis fratribus manus; unde leuata diuersas singillatim ponatur per mensas: at cum ibi ab omnibus lote fuerint manus, reponatur in parte. Statim secundum numerum mense prioris in uno gallete uase mensurate potiones ab eis calida misceatur, et uentigiata a calice potione petita benedictione adsaporet qui miscuit, si equali est temperie mistum; et sic in prima mensa omnibus eroget. Quibus prerogatis accedentes ad secundam, et ipsius numerus remisceatur, et  petita item benedictione saporatum propter equalitatem et ipsis erogetur. Et cum uentum fuerit ad mensam ubi sedent ipsi hebdomadarii et cellarius, addant et suas potiones in numerum, et post omnes petita benedictione bibant et ipsi. Quod uas semper cum miscetur, antequam adsaporetur aut erogetur, offeratur abbati signandum. Quod si abbas absens fuerit, per singulas mensas illata sibi fercula, et mista cum potionibus uasa uicibus in suis mensis signent prepositi. Nam si cuicunque temperatum fuerit in calice, aut certe adiuncta fuerit calida, cum bibere uoluerit, iterato dicat, Benedicite: ut et illud quod adiungitur a Domino petatur benedici. Expleto ministerio potionum, exeant foris hebdomadarii  pulmentum aliud allaturi; et cum detulerint, sedeant suis locis taciti, et manducent; et post, expleto pulmento, surgant hebdomadarii, et leuent. Et item secundum suum numerum unicuique mense signato item ab abbate uase, et cum benedictione adsaporato, mistum ministrent, et ipsi in ultimo similiter bibant:· et postquam hoc fuerit adimpletum, mox cocta ab eis fercula surgens cellarius accipiat, et crudum cellarii quodcunque fuerit, inferat missum; et prolatis, et signatis, uel in mensis positis suis locis resideant taciti, et manducent: quibus leuatis mox hebdomadarii micas panis prius de mensa abbatis, deinde diuersarum mensarum, cum reuerentia mundent. Que mice cum per singulas mensas mundando leuantur, una uoce hebdomadarii dicant: Deo  gratias. Quas quotidie in unum, ut diximus, uas collectas hebdomadarii cellario consignent reuerenter seruandas. De quibus in exitum hebdomade sue patelle coquantur, quomodo sequens titulus demonstrabit. Quibus ergo mundatis micis mox consueta potionum mensura ab hebdomadariis, ut constitutum est, erogetur: similiter petita benedictione ultimi bibant et ipsi. Ideo enim diximus, hebdomadarios et cellarium interesse mensis communiter, ut nullus penitus semote aut infrunite absconse foris manducet: sed sit omnibus temperantie et sobrietatis mensura communis. Quia quidquid absconse manducatur, fraudulenter agitur; et ut gule satisfaciat, sine mensura peccat. Quibus ergo mense expletis actibus, cum leuante se abbate omnes surrexerint, statim  omnis congregatio una cum hebdomadariis uel cellario dicant: Deo gratias. Mox uero dicto omnes adsint ad agendas Deo gratias per orationem: et ne quis desit, requirant in numero prepositi decadas suas; ut quomodo mense omnes fuerunt communes, sic et orationi uideantur presentes. Omnem enim cibum et potum cum uersibus aperiat et claudat oratio. Qui uero frater ad uersum primum mense dicendum non adfuerit, non sedeat ad mensam cum fratribus, sed semote in scutella sine data benedictione manducet non signatum, et potio ei non signata tradatur semote mista; et usque dum se leuet, nullus cum eo loquatur. Iam si spiritalis est, doleat ei sine Deo reficere. Qui uero ad uersum posteriorem mense finite non adfuit, in sequenti refectione et  ipse a mensa sequestratus non signata manducet et bibat. Que excommunicationes tandiu in eis permaneant, quandiu in satisfactione humiliati ad genua capitis, emendatio maiori fuerit repromissa. Ergo hebdomadarii cum seruitium mensarum exercent, si forte ad ministrandum omnibus non occurrerint, insinuent hoc ipsum suis prepositis; a quibus mox ordinatus de eadem decada unus frater in eorum solatio adiungatur: quotiesque hebdomadarii in seruitio mensarum negligenter mensis deseruierint, alia die hora refectionis leuet se abbas, et cum uno de prepositis, aut duobus, si grandis fuerit congregatio, ipsi facient seruitium ad omnes mensas: ut et doceat eos quomodo faciant, quod non possunt implere;  et agnoscentes omnes fratres erubescant, in communi natura hominum, uel pari seruitio Dei, equalem non mereri diuine sapientie gratiam cum utilibus fratribus inuenire.



CAPUT XXIu.



INTERROGATIO DISCIPULI.

De hebdomadario lectore ad mensas.



RESPONDET DOMINUS PER MAGISTRUM.

In estatis uel hyemis utroque tempore, cum ad sextam uel nonam horam reficitur, singuli prepositi de singulis decadis uicibus hebdomadas singulas legendo ad mensas exerceant. Sed tunc de illa decada prepositus non legat, de qua alter prepositus in coquine seruitio occupatur: ne dum unus legit, et alter  coquit, uitia suorum fratrum ad mensas non sit qui presens emendet. Qui prepositi singulis uicibus in legendo ad mensas cum singulas expleuerint hebdomadas, singulos fratres litteratos per singulas uicibus septimanas ad legendum constituant; ut omnes possint uicibus de singulis decadis legere litterati. Et postquam omnes fratres in legendo suas expleuerint septimanas, singuli recapitent ad inuicem prepositi, ut nunquam desit carnali refectioni esca diuina: sicut dicit Scriptura: Non in solo pane uiuit homo, sed in omni uerbo Dei ; ut dupliciter fratres reficiant, cum ore manducant, et auribus saginantur. Cuius ergo in hebdomada talis debet esse introitus. Dominico die, quo hebdomadarii coquine ingrediuntur in septimanam, tunc et iste frater ad  sexte hore refectionem post uersum et orationem mense, cum abbas in sua cathedra sederit, antequam canister cum consuetis panibus trochlee fune descendat, tunc insinuet se uoce sua is qui lecturus est, dicens: Iubete, domini mei, orate pro me, qui ingredior in hebdomadam lectionis mensalis. Mox surgens abbas cum omni congregatione, fixis in terra genibus, oret cum eo; et cum surrexerint, dicat nouus hebdomadarius hunc uersum: Domine, labia mea aperies, et os meum annuntiabit laudem tuam ; respondentibus secum cunctis. Post uersum uero dictum complente abbate, mox primo abbati, deinde omnibus pacem tradat; deinde in medio omnium mensarum sibi ordinet sellam, et post omnium sessionem ad mensas, petita benedictione, sedeat et ipse  in sella cum codice. Et cum primum mense abbas cum omnibus acceperit merum, et ipse similiter suum merum propter sputum sacramenti accipiat, et sic incipiat legere. Legat namque quotidie regulam hanc, posito a die signo huc usque legerit, ut sequenter quotidie tamen omnia perlegantur, ut per uices hebdomadum finiri possit, et recapitari legendo. Qui hebdomadarius cum septimanam suam in legendo expleuerit, signum sequenti successori ostendat, unde prosequatur qui ceperit septimanam: qui et ipse finiendo et recapitando, finita hebdomada sua signum successori demonstret. Legat namque disposite non urgendo, ut apertius occupati ea auditores agnoscant, que eos factis oportet adimplere.  et ut si qua sunt ambigua aut obscura, et apertius ea non intelligant fratres, aut interrogatus a fratribus, aut ultro aliqua abbas exponat. Nam si superuenerint forte mense monasterii laici, propter detractionem futuram in seculo, cum secreta Dei secularis agnouerit, si placuerit abbati, aliam lectionem cuiuscunque codicis legat; ut secretum monasterii, uel mensuras uite sancte constitutas in disciplinam ab irrisoribus non sciatur. Legat namque aliam lectionem, posito tamen in regula signo. Nam si talis laicus ad mensam monasterii detineatur, de quo certus sit abbas, quod non solum admirari possit constituta diuina, sed etiam huius religiositatis scit abbas, quod in conuersione possit esse pedisequus, et ad mores possit trahi diuinos, in huius lector  aduentum ad mensam regula subsequatur. Nam illi debent monasterii regulam audire, qui illam possunt merito obseruare. Ideo ad mensas hora refectionis debet regula legi, quia tunc omni congregatione ad manducandum in unum redacta, sine excusatione tunc lectio obseruantie uel emendationis ab omnibus audientibus rite poterit obseruari, ut omnia regule omnes audiant, et nullum pretereat aliquid: ut quod omnes audierint, eos factis oporteat adimplere. Ipsi uero fratri septimana sua cum in hoc opere occupatur, septimanarii de omnibus mensis, mense sue illatis, scutellas leuent, seruante cellario panis eius mensuram, uel consuetum numerum potionum: et, post omnium leuationem, petita benedictione, et ipse reficiat. Ideo enim diximus regulam  monasterii quotidie legi ad mensas, ut nullus frater excuset se ignorantia faciente non emendare. Non cum quotidie in usu ipsa regula mittitur, et notitia melius obseruatur, ne forte dicat se frater nescire, quod possit per obedientiam adimplere. Nam tempore ipso refectionis, cum legitur regula, ut solliciti uniuersorum fratrum excitentur auditus, de singulis mensis quos uoluerit fratres, quid lectum est abbas interroget: ut cum unusquisque frater recitauerit quod audiuit, agnoscatur plus lectioni illa hora intendisse, quam uentri. Ut cum surdus negligens non narrauerit quod audiuit, plus carnem iudicetur amasse, quam animam. Qui mox de negligentia ab abbate iuste corripi debet; ut dum unusquisque frater  interrogatus timet erubescere, mentem suam alibi non faciat aberrare; sed in hoc intendat, quid legitur. Qui hebdomadarius tandiu ad mensam cum fratribus, quibus se leuantibus, posito in regula signo, leuans se et ipse cum codice, uersu et oratione ab omnibus adimpleta, respondeat cum omnibus: Deo gratias; et statim residens ipse ad mensam suam ab hebdomadariis seruatam refectionem uel potionum mensuras, signatas aut ab abbate, aut a prepositis; omnia et ipse percipiat.



CAPUT XXu.



INTERROGATIO DISCIPULI

De patella micarum ab hebdomadariis septimo die coquenda.



RESPONDET DOMINUS PER MAGISTRUM.

Mice panis, que quotidie de mensis mundando leuate in uno uase seruantur, ab hebdomadariis exeuntibus septimanam septimo die hebdomade sue sabbato die mundentur ad seram, et patella exinde cocta, aut cum farre, aut cum ouis astricta, antequam ultimum sere caldum bibant, in mensa ponatur abbatis. Deinde sedenti abbati, uel uniuerse congregationi simul, dicant hebdomadarii: Iubete, domini, et orate pro nobis, qui in ministerio humilitatis  expleuimus septimanam. Statim omnes surgentes, cum abbate, fixis in terra genibus, orent pro ipsis cum ipsis communiter. Et cum surrexerint, dicant hebdomadarii hunc uersum: uideant qui nos oderunt, et confundantur, quoniam tu, Domine, adiuuisti nos, et consolatus es nos . Deinde complenti abbati pacem tradant simul et prepositis suis, uel omni congregationi; et cum resederit abbas et fratres ad mensas, signans patellam ipsam abbas, sumens de benedictione prius cum cochleario ipse, deinde his fratribus, qui cum eo ad mensam ipsius sedent, singulos cochleares in ore ministret; et cum suos conuiuas expleuerit, uocatis ipsis hebdomadariis, et ipsis in ore porrigat. Deinde quot mense fuerint, tot scutellas abbati hebdomadarius porrigat: ubi singulos  cochleares per numeros fratrum de singulis mensis leuent, quos singulis fratribus in ore sui prepositi porrigant; ut omnes de ipsa benedictione percipiant. Quod cum adimpletum fuerit, sic ultimum caldum accipientes surgant, dicentes: Deo gratias. Qui uero hebdomadarii patellam istam per negligentiam septimo die non exhibuerint, et in sequenti aliena hebdomada per singulos dies singulas quadras panis subductas ab abbate amittant, usque ad emendationem satisfactionis promissam.



CAPUT XXuI.



INTERROGATIO DISCIPULI.

De mensura ciborum.



RESPONDET DOMINUS PER MAGISTRUM.


Sufficere namque credimus ad refectionem quotidianam tam sexte, quam none omnibus mensibus cocta duo pulmentaria, et tertium quodcunque fuerit crudum cum pomis. Medius panis pensans libram singulis fratribus in die sufficiat, secundum formam diuine dispensationis, cum medium panis celestis coruus Paulo seruo Dei quotidie uescendum parauerit. Quando ergo ad sextam horam tempore estiuo uel aliis temporibus reficiunt, tertia quadra ipsius Dominici panis a cellario per omnium annonas in cellario subtracto sera ante illud crudum pulmentarium inferendum mensis ponatur. Et ideo in cellario diximus eas quadras de omnium annonis antecessus subtrahi; ne forte cum integre annone in mensis  fuerint posite, et ne forte adueniens frater nouitius, nesciens adhuc mensuram regule, putet sibi iterato ad cenam reponi, ad prandium explicet totum, et sera cum pomis habeat nichil; aut frater multum edere amans, quamuis mensuram nouerit regule, cum petenti gule uult satisfacere, ad horam totum eligat manducare, et ad seram putet se esse contentum. Que omnes quadre cum fuerint in cellario reseruate, sera eiecte et in mensa abbatis posite et ab eo signate, sicut consuetudo ostendit, prius sibi uel mense sue tollat, et residue in canistro a cellario leuate per singulas mensas ponantur tollentibus, ut ipse sole partes cum cruda quocunque pulmentario misto cum pomis, uel si quid de pulmentariis prandii remanserit, fratrum cene sufficiat. Nam Dominico  die, uel aliis festis diebus, sed et propter extraneas aduenientes personas, quouis die quidquid addere abbas in cibo uoluerit, utpote maiori conceditur, uel dulciorum aliqua; secundum testimonium quod legitur in uitis Patrum: ubi pro diebus festis delicatum petierunt a Domino cibum, et apparuit eis cum fauo angelus. Tantum est, ut consideret equalitatem, et fugiat corruptibilem nimietatem. Minoribus uero duodecim annis minus a libra panis in die sufficiat



CAPUT XXuII.



INTERROGATIO DISCIPULI.

De mensura potus.



RESPONDET DOMINUS PER MAGISTRUM.


Mox cum sederint ad mensas fratres, antequam comedant, singulos meros accipiant. Quos meros accipientes, singulis porrigant abbati sibi signandos; et per alias mensas suis fratribus, suis signent prepositi uicibus. In quibus omnibus mensis in suos meros quisquis frater de suo pane ternas sibi, non amplius, buccellas intinguant: ideo non amplius, ne frater multum ibi panem expendens, cum in pulmentariis non habuerit, uoracitatis sue causa, in panis sui mensura aliorum fratrum aspectum in se prouocet detrahentem. Post ergo primos meros estiuo tempore ad refectionem tam sexte quam none, caldi omnibus quaterni sufficiant, extra illum merum. In eodem uero tempore, cum ad sextam reficitur, terne  sera omnibus sufficiant potiones. Quibus completis tam in refectione sexte, quam none, uel cene, stans in medio mensarum clara uoce cellarius dicat: Qui sitit fiducialiter indicet. Post hanc uocem qui fuerit sitiens mox de mensa sua respondeat: Benedic; statim temperata in uno uase pusca calida, aut, si uoluerint fratres, cum iutta: que semper amplius propter sitientes fieri debet in pulmentariis fortioribus, aut galleta, aut calices sitientibus porrigantur. Nam et his estatis diebus, cum ad nonam horam reficitur, sera antequam compleant, bine omnibus sufficiant potiones: ita tamen ut antequam bibant, orent; et postquam biberint, reorent. Item in his estatis diebus, cum ad sextam reficitur, post dictam  nonam quotidie exiens abbas de oratorio, in sua sedeat cathedra, et circumastantibus ante eum in ordine omnibus, eiecto a cellario uino, misceantur ab hebdomadariis in consueto uase per singulas mensarum decadas omnium singule potiones, secundum numerum congregationis et suum. Statim surgens abbas oret cum omnibus; et post orationem antequam sedeat, oblatum sibi uas cum misto signet eum. Mox secum omnes ad mensas suas iubeat, sicut consueuerunt, sedere; et bibens prius ipse, deinde singillatim mistum per mensas singulas omnibus faciat propinari. Quibus expletis surgant iterato, et orent; et post orationem redeant uniuersi ad opera que dimiserant facientes. Ergo quiuis sitiens post nonam mox bibat: iam si introierit de decima,  nemo bibat usque post uesperam. Si uero frater amplius sitierit in ipsa nona, antequam ueniat, ut diximus, decima, et bibere si uoluerit, aquam non ab urceo uno haustu, sed ad calicis, aut gallete, aut cancelli bibat mensuram, quia quod extra mensuram est, hoc est nimium et iniustum, et desiderii satisfactionem ad corruptelam uidebitur adimplere. Nam secundum sententiam illam que dicit, Ne quid nimis, potest et nimia aqua deebriare sensum in phantasiis somniorum, et corpus necessitatibus occupare: id est, in uenis flatus, in medullis frigus, in superciliis grauitas, in capite gyrus, in oculis somnus, in naribus sternutus assiduus. In hiemis uero tempore in sexte et none hore refectione omnibus caldos ternos sufficiant; quia estus non est qui prouocet sitim. Illis  uero diebus in hieme in quibus sexta reficiunt, sera penitus nichil cenetur, nisi singulos caldos omnibus sufficiant: ita tamen ut antequam bibant, orent; et postquam biberint, reorent. Post nonam uero illa petio que quotidie de cellario in estate proferebatur sitientibus, in hieme non detur: quia nec sitis suppeditatur, nec longe restat in refectione in uesperam. Illis uero diebus, in quibus in hieme ad nonam reficitur, post dictam uesperam non amplius quam singulos caldos accipiant: ita tamen ut antequam bibant, orent; et postquam biberint, reorent. In illis uero diebus a Pascha usque ad Pentecosten, in quibus ad sextam reficitur, absque quinta feria et Dominica, aliis diebus nichil aliud ad seram nisi binos caldos propter dies accipiant: absque Pasche octauorum  octauas, in quibus iugiter cenent. Nam ideo supradictis diebus, absque quinta feria et Dominica, usque in Pentecosten cenas subduximus, ut una refectio in his diebus custodiatur; et quamuis non sua hora, consueti tamen ieiunii uideatur causa seruari; et, quamuis non sua hora, cum cene eorum mutantur in prandia. Quinta uero feria et Dominica hoc cenent ad seram, quod supra de cibis taxauimus: addito tamen uno pulmento quotidie in prandio; uel si Pasche restiterit merces, potio cuiuslibet. Calix uero, aut gallete, per quem erit in diuersis uicibus ministrandum, talis sit, qui tertius impleat mistam heminam. Sed eius equalitatem mensure, aut duo aut tres oportet calices aut galletas mensarum ministerio  deseruire; ut per multa pocula uniuersis citius erogetur. Infantuli uero intra duodecim annos agentes in hieme binos caldos accipiant, a sera singulos: estatis uero tempore ternos ad refectionem, et sero binas accipiant potiones, propter etatis qualitatem. Nam sicut superius de cibis constituimus, ita et de potionibus permittimus. Dominica, uel diebus festis, uel propter extraneas aduenientes personas, quidquid aptum duxerit addere abbas, utpote maiori conceditur: scilicet propter caritatem et letitiam sanctorum dierum uel amicorum addat mercis cuius uoluerit potionem: tantum est ut memor sit sobrietatis et fugiat uinolentie ebrietatem. Quia nisi sobrium fuerit corpus, ad opus Dei uigilare non potest, et anima cogitationes libidinis non carescit. Iam  si aliquis discipulorum de constituta mensura potus aut panis sui, remanente fragmento recusare aliquantulum ad mensam uoluerit, spiritum plus agnoscitur amare, quam carnem, et frenum castitatis imponet luxurie. Nam cum hoc ipsum recusat abstinens frater, leuanti cellario dicat lente: Suscipe, et hoc quod negatum est carni, proficiat Deo. Mox semote in uno uase a cellario hoc ipsum mittatur Deo feliciter profuturum et pro aliquo munere adiunctum eleemosyne monasterii mendicanti pauperi a cellario porrigatur in manum. Hec omnis mensura de inthicis monasterii, nam si quid transmissum deforis congregationi sue apparuerit Dominus, gratanter suscipiatur transmissum Domini donum; et si placet abbati mensis addatur, quippe quod nisi apparatione  Domini non uenisse intelligatur.



CAPUT XXuIII.



INTERROGATIO DISCIPULI.

De diebus ieiuniorum, uel hora refectionum.



RESPONDET DOMINUS PER MAGISTRUM.

Omni tempore in septimane duobus diebus ad sextam reficere debent, hoc est, quinta feria, et Dominica: ceteris aliis in septimana diebus ad nonam horam reficere oportet. Nam erubescamus nos, qui sumus spiritales, fugere hora nona ieiunium: cum uetusta consuetudo antiquitus cognoscitur prandia ignorasse; sed semper uesperam, hoc est, cenam suis refectionibus ordinauit: in tantum et annonam, que erogabatur aut laborantibus aut  militibus, ideo annona usque hodie dicitur, quia ad horam nonam diei erogabatur, quando et sumebatur; et ideo usque hodie annona nomen remansit. Nam ipsius Domini sanctius testimonium proferam, quem cenasse cognouimus, non legimus prandidisse, cum dicit sancti Euangelii Scriptura: uespere autem facto recubuit iehsu cum duodecim apostolis, et cenantibus illis dixit . Nam ideo ad nonam horam uniuersis diebus constituta sunt solui ieiunia, ut sit aliquid prolixius, quod Quadragesime diebus addatur; id est, usque ad uesperam; hoc est post lucernariam. A sexagesima uero quarta, sexta, et sabbato post lucernariam semper reficiant: aliis uero diebus usque ad Quadragesimam ad nonam reficiant:  ut quod Dominice Quadragesime de quadraginta ieiuniis subtrahunt, quarta, sexta et sabbato a Sexagesima in ieiuniis usque ad uesperam continuatis restituant; ut quadraginta in numero ieiunia compleantur. Infirmis uero certa ieiunia resoluantur; et quando fratres ad sextam reficiunt, infirmi tertia recreentur, absque illis qui grauiter defessi sunt: quia illis nulla hora decernitur, in quibus timetur mortis euentus. Ideoque quomodo necessitas uisa, et pro certo probata quosdam permiserit, recreentur. Si uero sani fratres nona, infirmi sexta reficiant. Sed hoc debet diligenti curiositate probare quibusdam signis uel agnoscere abbas; ne quis se fingat propter refectionis edacitatem infirmum. Nam ideo infirmis resolui ieiunia diximus propter fragilitatem  corporis, per quam non possint adimplere quod cupiunt, dicente Scriptura: Spiritus promptus, caro infirma . Infantuli uero quarta, sexta, et sabbato, in diebus tamen minoribus, hoc est, in hiemis tempore, ieiunent: aliis uero diebus ad sextam reficiant horam. In estatis uero diebus quarta, sexta, et sabbato infantuli sexta hora reficiant: aliis uero diebus tertia recreentur. Quia in maioribus diebus minor est etas in uiribus, sicut est sustinendi sensu discreta. Sed infantes ad hanc relaxationem tales permittimus, qui intra duodecim annos degunt etate: ampliori uero qui fuerint, ad formam teneantur maiorum. Nam iusto iudicio infantuli, et senio prouecti, et infirmi equali debent refectionum iudicio relaxari. Nam et fratres in uia dirigendi hoc  preceptum abbatis uel prepositorum suorum accipiant quarta, sexta, et sabbato in diebus maioribus; id est, a Pascha usque uIII Kalendas Octobris, quod est equinoctium hiemale, ut non in uia ieiunent, propter estum et sitim; deinde ab equinoctio hiemali usque ad Pascha, quia breuiores sunt dies ambulantium fratrum, in quarta, sexta, et sabbato, ieiunia protrahantur in uesperam: ne occupati fratres nona hora per refectionem in uia accelerata breuitas diei fratribus mansionem protendat; aut, ut est lucrum seculi totum uenale, cum iam ad seram finiti cum ieiunio diei inclinata iam secunda refectio, cum nichil sibi emendum mansionem promiserit, propter nullum distractionis ad questum, deieiunatum iam fratrem non uellet taberna suscipere, et propter  susceptionem a nullis lucris fratribus denegatam, cogantur fratres propter hospitalitatem iterato de sumptibus suis expendere, et per secundam refectionem, que non licet, ieiunium uiolare. Aliis uero diebus extra quarta, sexta et sabbato in diebus minoribus, sexta hora ad refectionem in uia repausent, et sera cenent, propter uie laborem. A Pascha uero usque ad Pentecosten, exceptis missis in longinqua uia, in monasterio uel ubiuis sexta semper hora reficiant, et cenas suas mutent in prandiis, dicente sancta Scriptura: Non licet uobis ieiunare cum sponsus uobiscum est ; et non cenent nisi quinta feria et Dominica. Nam ideo omni tempore quinta feria non licet ieiunare, quia Ascensio  Domini ipso die omni anno occurrit. Dominica uero die ideo non licet ieiunare, quia resurrectio Domini imputatur; quod in libris suis fieri prohibet sanctus Siluester. Nam ideo a Pascha usque ad Pentecosten non licet ieiunare, quia sabbatum Pasche claudit tristitie ieiunia, et aperit letitie alleluia, et sabbatum Pentecostes claudit alleluia; et aperit ieiunia. Sed ecclesiis clauditur alleluia: nam monasterio quasi in peculiari seruitio Dei alleluia usque ad Epiphaniam per modos psalmorum constitutum aperta a seruis Dei psallitur Domino.



CAPUT XXIX.



INTERROGATIO DISCIPULI.

 De tempore dormitionis eorum, uel qualiter debeat esse locus, uel quo ordini dormiant.



RESPONDET DOMINUS PER MAGISTRUM.

Aestiuo tempore dicta sexta, aut in ieiunio, aut post refectionem, omnes repausent; ut noctibus ipsis breuibus sobrii a somno fratres diuino operi et orationi leues consurgant. Nam in uno atrio, uel in triclinio lecta in ordine circuitu ordinent: in quo circuitu lectum abbas in medio habeat, ut omnem taciturnitatem uel reuerentiam in circuitu considerans, omnium ouium suarum gregem intra unum ouile collectum, quasi diligens uel sollicitus pastor attendat. In quo atrio pendeat cicendelus, qui quotidie a cellario factus, ab hebdomadariis ad seram ante completorios incendatur, ut uideant diuersi quomodo se collocent; et postquam se omnes percollocauerint,  a supradictis tutetur, si forte indigentia olei in monasterio sentiatur.



CAPUT XXX.



INTERROGATIO DISCIPULI.

Post completorium neminem debere loqui.



RESPONDET DOMINUS PER MAGISTRUM.

Postquam sera omni perbiberint caldos, cum uniuersi fuerint ab hebdomadariis discalceati, dicat abbas fratribus uniuersis: Eia, fratres, recludantur uniuersa locis suis, cuncta reponantur in parte; lauate fratribus, hebdomadarii, pedes. Qui hebdomadarii cum omnibus perlauerint pedes, aut cum extraneis superuenientibus lauant, uno ore dicant ambo hunc uersum, secum omnibus  respondentibus: Tu mandasti, Domine, mandata tua custodiri nimis; utinam dirigantur uie mee ad custodiendas iustificationes tuas . Ergo omnibus abbas dicat: Eia, fratres, mouete uos, ut expletis omnibus non sit occasio, unde loqui cogamur; iam enim hora est ut nos Domino commendemus, et finitis omnibus diei officiis intrantes noctem pariter os nostrum loquendi claudatur ad requiem, et oculi ad soporem. Ergo ubi hec omnia, cum adhuc loquendi et aliquid imperandi licentia tribuitur, omnia fuerint adimpleta, factis completoriis in ultimo dicant hunc uersum: Pone, Domine, custodiam ori meo, et ostium circumstantie labiis meis ; mox ingrediantur silentium, et suis  se collocent lectis; et tanto silentio redigantur, ut usque ad nocturnos putetur nullus ibi esse de fratribus. Ideo enim post completorios tacere debemus, ut merito in nocturnis primo dicamus Domino: Domine, labia mea aperies, et os meum annuntiabit laudem tuam . Hoc est, petamus Dominum debere aperire in nocturnis labia nostra, que sua custodia in completoriis clauserat. uides ergo, quia quidquid aperitur, agnoscitur prius fuisse clausum. Sed ne forte cum silentium custoditur, aliqua necessitas utilitatis ad loquendum fratrem perurgeat, et frater fratri uult loqui, si lumen cicendeli aut lucerne fuerit, de manu, uel nutu capitis, uel nutu oculorum; aut certe si deest lumen, frater cum fratre ad necessarium uadat, et quod opus fuerit, tamen ad aurem  lente loquatur; ut alter tertius eum non audiat. Simul et si frater aliqua necessitate post somnum ante nocturnos compellatur loqui aliquid, prius uersum consuetum nocturni dicat sibi lente, id est, Domine, labia mea aperies, et os meum annuntiabit laudem tuam; et loquatur quod opus est. Nam manducandi aliquid, aut bibendi, uel aliquam rem operandi nullam fratri post completorios permissionem concedimus. Si qui uero de extraneis post completorios perfectos monasterium aduenerint, a domesticis fratribus tacito ministerio recreentur, et lente eis responsum reddatur, propter regule constitutum: et lotis eorum pedibus complentes postmodum sibi lente, et ipsi peregrinorum lectis delegentur dormire. Mox clausis ab ostiariis regiis in suis et  ipsi iacentes stratis per horarum silentium et noctis appetant somnum. Si quis uero frater post completorios aut manducare, aut aliquid bibere deprehensus fuerit hanc excommunicationis penam suscipiat: alia die accusatus, in ieiunio continuato tertia die reficiat, qui presumpsit illicita. Que excommunicationis pena tandiu in continuatione permaneat, quandiu per humilitatis satisfactionem de emendatione promissa ab eo ab abbate presente, aut a prepositis uenia fuerit postulata.



CAPUT XXXI.



INTERROGATIO DISCIPULI.

De hebdomadariis diuini officii in noctibus.



RESPONDET DOMINUS PER MAGISTRUM.

 Ad excitandum diuinum officium in noctibus, ipsius decade prepositi, quorum fratres septimanas in coquendo exercent, tandiu sollicitudinem excitandi exerceant, quandiu decem fratres eorum combinati aut propter multitudinem congregationis conternati, in coquine seruitio, suas uicibus explicent septimanas. Nam ipsorum prepositorum uices cum uenerint coquere, quia ipsi de coquine ministerio lassi defessis membris poterunt somno grauari, sollicitiores duo electi de decada sua ab eis fratres in septimana ipsorum sollicitudinem excitandi suscipiant. Similiter, et cum inchoant alterius decade fratres coquine seruitium, simul et prepositi eorum sub sua sollicitudine uniuersum gregem suscipiant sua uigilantia  excitandum: similiter et ipsi in hebdomada sua, cum adstant in hebdomada sua coquine, a sollicitioribus suis fratribus adiuuentur. Nam si qui septimanam excitationis exercent, in nocte et in die ipsi solliciti, horologium conspicere, et horam psallendi abbati et fratribus, ne forte per occupationem laboris obliuiscantur, et eos constituta iam hora pretereat, ipsi uniuersos rememorent, et psallendi horam iam nuntient aduenisse. Ideo enim excitatio duobus modis committitur: ut et uicibus uigilent, et si unus secundum carnis fragilitatem fuerit somno oppressus, alius forte uigilans constituta hora excitet negligentis college officium. Magna enim merces apud Dominum est excitantium ad diuinum opus, quos pro fama regula uigilgallos nominauit.



CAPUT XXXII.



INTERROGATIO DISCIPULI.

Quomodo ab eis fieri debeat excitatio



RESPONDET DOMINUS PER MAGISTRUM.

Cum hora constituta psallendi iam nocti occurrerit, surgat in his duobus qui inuentus fuerit uigilantior, excitet lente negligentiorem collegam hebdomadarum suarum. Et merito lente; quia adhuc non est petitum a Domino ab omnibus in oratorio, ut clausa in completoriis labia ab eo aperiantur nocte. Hos ergo ideo duos constituimus, ut inuicem se suis uigiliis preueniant. Ergo surgentes  ambo uadant cum reuerentia ad lectum abbatis, et ibi oratione facta dicant sibi lente hunc uersum: Domine, labia mea aperies, et os meum annuntiabit laudem tuam; et complentes sibi lente, mox pulsantes pedes abbatis suscitent eum. Quo expergefacto, dicant simul, Deus: quo audito, abbas surgat intrans in oratorio, et percusso indice oret tandiu, quandiu uniuersi fratres ingrediantur, qui forte necessaria causa corporis occupantur. Quod si quis fecerit satis diu abbatem protrahere orationem, quod non licet, cum tarde fuerit oratorio presentatus, prepositos eorum culpa respiciat. Ideo enim diximus in prima oratione abbatis uniuersos exspectari, et mox debere occurrere, ut omnes post inchoationem abbatis una uoce scilicet petant a Domino aperiri labia sua debere  in nocturnis, sicut omnibus communiter petentibus a Domino fuerant clausa in completoriis. Nam ingredientes oratorium tertio dicant: Domine, labia mea aperies, et os meum annuntiabit laudem tuam. Ideo enim diximus tertio dici ab omnibus, ut ne quis frater modice tardius ingressus ab hac postulatione uersus fraudetur. Post quem uersum, postquam ab omnibus dictum, inuitet et suscitet pastor oues suas per responsorium ad laudes Domini, dicens: uenite, exsultemus Domino, iubilemus Deo salutari nostro; ad cuius uocis dulcedinem uel diuinum fauum omnis que non accurrerit apes, sciat se, euacuatam fructu mellis in spiritu, solam ceram corporis somno conficere, futuro gehenne incendio concremandam.



CAPUT XXXIII.



INTERROGATIO DISCIPULI.

De officiis diuinis in noctibus.



RESPONDET DOMINUS PER MAGISTRUM.

In officio nocturno uno tempore psallitur ante pullorum cantum in hyeme nocturni, dicente Propheta: Media nocte surgebam ad confitendum tibi . Et de estate item dicit: De nocte uigilat spiritus meus ad te, Deus , hoc est, de parte aliqua noctis, post pullorum iam cantus, signum fiat surgendi. Sed hoc a uigilantibus in hyeme cauendum est, ne nocturnos pullus aut antecedat, aut deprehendat; quia la[.....] noctes in tempore hyemis. Nam pullorum cantus declinantis est terminus  noctis, qui mox diem parit: sicut in circulo solis declinare iam diem a sexta hora ostenditur, et per noctem tantum festinare descendere solem, quantum cucurrit, ut medium in circulo ascenderet diem. Sed hoc in hyeme agendum est, ut nocturnos iam expletos pullorum cantus sequatur; quia noctes sunt grandes: ut digesti a somno fratres uigilanti et digesto sensu opus Dei, quod dicunt, agnoscant. Et ideo interuallum ponitur, ut prolixa nocte somni grauitas finiatur. Nam in uerni uel estatis tempore, hoc est, a Pascha usque octauo Kalendas Octobris, quod est equinoctium hyemale, propter rationem breuium noctium, a pullorum cantu nocturni a fratribus inchentur; et expleto psalmorum numero mox eis matutinos subiungant, et secundum suorum psalmorum  numerum finiant. Et ideo in breuibus ipsis noctibus post pullorum cantum nocturnos constituimus inchoari, et cum matutinis coniungi; ut non se recollocantes post nocturnos ingrauescant fratres, et suaui matutino somno oppressi non solum perdant matutinos, sed etiam primam tarde iam dicere confundantur. Nam et ideo post pullos nocturnos cum matutinis diximus iungi, ut digesti iam a prolixo somno fratres utrumque opus sobrie expleant, et iam reddito matutinorum diuino debito, securi fratres usque primam iam qui uolunt repausent: ut in his horis somnii omnem grauedinem deponentes, bene digesti post primam iam leues laborare incipiant; monstrante nobis de sancto Heleno scriptura, cum dicit: Consueuit enim factis matutinis repausare.  Ergo ne ante pullorum cantum cum in breuibus noctibus coacti fuerint fratres surgere, adhuc crudi ab inchoato somno, cum in ipso impetu uenarum sanguis et humor per uenas bullescit, et in harmonia grauedinis succussati somni discoquunt membra escam quam sumpserant, in ipso adhuc incocti cibi incendio, non suscitati, sed potius occisi, cum coacti fuerint fratres surgere, graui adhuc capite et indigesto ructu, effugent Spiritus sancti carismata. Et cum amaricatur carni eorum, que quamuis militet Deo, tamen in hac uita interim querit que sua sunt; et si non omnibus, aliquantis tamen amarum uidebitur esse pro Deo, quod dulce est: ut non ex integro animo amet Deum frater in psalmis, quando per somnum  cupit satisfieri carni. Nam sicut luna in circulo minorata deputati nocti minus luminis complet officium, cum tarde surgit orientis exortu, tarde cursu suo in diem ingreditur occasura; sic et breuitas noctium temperata cum die, propter fragilitatem carnis humane, cogit diuina in psalmis abbreuiari, et iungi cum nocte diei officia. Ergo psalmi nocturni tempore hyemis, hoc est, ab equinoctio hyemali usque ad equinoctium uernale: id est, ab uIII Kalendas Octobris usque ad uIII Kalendas Aprilis, sed melius usque ubi fuerit Pascha; quia noctes maiores sunt, dici debent antiphone XIII, currente semper psalterio, et responsoria tria: ut fiant XuI impositiones, secundum numerum prophetarum, extra lectiones, uersum, et rogus Dei; ut tam iste sexdecim  impositiones in nocturnis quam octo matutinorum impositiones similiter XXIu uicibus, secundum XXIu seniorum imitationem genua nostra in nocte Deo flectantur cum laudibus. Nam in noctibus maioribus ideo plus psalli debet, ut sicut nobis Deus ad repausationem prolixum spatium iunxit in nocte, et nos ei peragendas gratias iungamus in laudem. Tempore uero estatis, hoc est, a Pascha usque uIII Kalendas Octobris octo dicantur antiphone, currente, ut supra diximus, semper psalterio, et tria responsoria, extra lectiones et uersum et rogus Dei: ut tam iste duodecim impositiones nocturne, quam simul coniuncte octo matutinorum impositiones uiginti uices cogat parue noctis ratio Deo genua incuruare; qui somnus cum breuis est, dulcis uidetur esse carni  cum corpus hominis prolixo fatigatum labore diei, minori requie breui quiescit in nocte. Ergo estatis tempore, sicut supra designauimus, quia minores sunt noctes, nouem dicantur antiphone, et tria responsoria; ut fiant duodecim impositiones secundum nomina XII apostolorum. Qui nocturni, ut supra diximus, in ipso estatis tempore a pullorum cantu inchoati et finiti, mox eis matutini subiungantur, propter breuitatem noctium. Sed hoc semper tam in hyeme quam in estate, tam in die quam nocte, seu in uigiliis cum psallitur caueatur, ne psalmi aliquando combinentur, quod non licet; sed singulos debere definiri cum gloria; ut nec orationes inter ipsos agende perdantur, ne glorias eorum laudi Dei uideamur  subducere, cum compendiosa negligentia cogimur in psalmos inserere; quia omni psalmo cui initium Propheta imposuit, constituit et finem. Quod si aliqua necessitas omnes psallentes perurgeat, non combinent, sed conternent; tamen cum gloriis suis susbsequantur: et ut citius compleant, et psalmorum numerus non minoretur. Ergo ideo aut singulos, aut ternos diximus debere dici, quia sicut unitas in Trinitate, et Trinitas in unitate agnoscitur, ita aut singulos, aut pro necessitate ternos credamus, tamen cum gloriis suis, dici debere. Nam combinari ex toto non licet; quia non plus neque minus ab unitate et Trinitate quod fuerit, Christianum decet: et tunc perfectam fidem habemus, si Trinitatem perfectam equaliter in unitate et unitatem in Trinitate sentimus. Nam si aliqua  grauior necessitas quauis hora psallentes perurgeat, dicendorum omnium psalmorum singula capita, cum una gloria compleant; et sic exeant oratorio, ut quauis necessitate tamen opus Dei non uideatur pretermitti.



CAPUT XXXIu.



INTERROGATIO DISCIPULI.

De officiis diuinis in die.



RESPONDET DOMINUS PER MAGISTRUM.

In exercendo maxime diuino officio pre omnibus sancte debet militie ordo constitui; uel quibus uicibus trames recte obseruationis occurrat, ut uetustatis mos est, et patrum instituta sanxerunt; id est, matutinus, prima, tertia, sexta, nona, uespera,  et completorium; ut compleatur prophetica ordinatio dicens Domino: Septies in die laudem dixi tibi . Sed prima sic debet dici, quomodo duodecima, que dicitur uespera. Nam prima sic dici debet pungentibus iam radiis solis, et uespera adhuc radiis declinantibus eius. Quia quomodo inchoatur dies in initio in opere Dei, in tali debet expleri et fine, ut compleatur Scriptura dicens: A solis ortu usque ad occasum : non enim dixit, post occasum, Laudate nomen Domini. Quia exitu matutini et uespere delectabitur Dominus . In quibus temporibus ab angelis nostris diurnis in renuntiatis iustorum benefactis delectabitur Dominus, sicut sanctus Paulus in reuelatione sua dicit: Filii  hominum, benedicite Dominum incessabiliter, magis autem cum occiderit sol: nam initium et finem diei sol nobis iuste ostendit; qui abscessu suo noctis tenebras introducit. In estiuo uero tempore adhuc altius stante sole lucernaria inchentur propter breues noctes: ut prolixo estus labore lassis fratrum et ieiunio membris, in augmento breuium noctium de lucentis adhuc diei spatio fesse repausationis somnus addatur.



CAPUT XXXu.



INTERROGATIO DISCIPULI.

De modo psalmorum uel numero in die.



RESPONDET DOMINUS PER MAGISTRUM.

Psalmi namque matutini dici debent omni tempore  sex, responsorium unum, uersum, lectionem Apostoli et Euangelii, que semper abbas dicit, et rogus Dei. Psalmi namque per horas suprascriptas diei, id est, primam, tertiam, sextam, nonam, terni dici debent, currente semper psalterio, singula responsoria, lectionem Apostoli, lectionem Euangelii, quam semper abbas dicat, aut si absens fuerit, prepositi uicibus dicent; post ipsam rogus Dei.



CAPUT XXXuI.



INTERROGATIO DISCIPULI.

De psalmis lucernarie



RESPONDET DOMINUS PER MAGISTRUM.

Psalmi lucernarie in hyeme dici debent sex, currente  semper psalterio, responsorium unum, uersum, lectionem apostoli et Euangelii; que semper abbas dicat, post hoc et rogus Dei; ut tam iste cum responsorio et Euangelio nouem impositiones psallentium, sine uersu et lectione, quam ille quaterne horarum ipsius diei impositiones, id est, per ipsas horas; hoc est, primam, tertiam, sextam, nonam, ternarum antiphonarum, et responsoriis singulis, que omnes ueniunt sedecim, absque uersus et lectiones explendo, toties psallere uiginti quatuor uicibus genua nostra secundum uiginti quatuor seniorum imitationem, qui incessabiliter adorantes Deum in celis, mittunt coronas suas, proni iacentes, die noctuque laudantes Dominum dant gloriam Deo. Similiter et tempore estatis quinque debent fieri in lucernaria,  cum responsorio et Euangelio, impositiones, extra uersum et lectiones: ut iste quinque et sedecim impositiones diei, similiter ut supra diximus: uiginti quatuor impositiones debere quotidie fieri, secundum uiginti quatuor seniorum in celo numerum, uicies quater et nos in terra a die omni tempore genua nostra cum laudibus Deo flectamus. In quo tempore estatis temperius est lucernaria inchoanda propter breues ipsius temporis noctes.



CAPUT XXXuII.



INTERROGATIO DISCIPULI.

De psalmis completorii.



RESPONDET DOMINUS PER MAGISTRUM.

Psalmi completorii tres dici debent: responsorium,  lectionem Apostoli, lectionem Euangeliorum, postquam semper presens abbas dicat rogus Dei et uersum clusorem.



CAPUT XXXuIII.



INTERROGATIO DISCIPULI.

De psalmo refectionum.



RESPONDET DOMINUS PER MAGISTRUM.

Psalmus refectionis unus dici debet, et uersus; similiter leuata mensa alius uersus cum gloria. Sed hoc opus refectionum peculiariter gratiarum actio est in numero septem laudum canonicorum diei.



CAPUT XXXIX.



INTERROGATIO DISCIPULI.

 Qualiter psalli debet in matutinis.



RESPONDET DOMINUS PER MAGISTRUM.

Matutini psalmi cum antiphonis semper psallantur: id est, quatuor dici debent sine alleluia; post hos quatuor duo cum alleluia, responsorium, uersum, lectiones et Euangelia, que abbas dicat sine alleluia; in Dominica uero cum alleluia, usque in Epiphaniam: ut fiant extra uersum et lectiones octo impositiones cum Euangelio. Sed matutini, extra quinquagesimo psalmo, et laudes de canticis fiant. Dominica uero, uel aliis festis diebus, uel si aliquis fuerit natalis sanctorum, benedictiones dici oportet: a quibus dictis per dominicas genua non flectantur usque ad nocturnos, et omnes antiphone uel responsoria in  ipso die a benedictionibus dictis cum alleluia dicantur, usque ad secunde ferie futuros nocturnos.



CAPUT XL.



INTERROGATIO DISCIPULI.

Qualiter psalli debet per horas diei.



RESPONDET DOMINUS PER MAGISTRUM.

Prima, tertia, sexta, nona, cum psallitur, sed tertius semper psalmus absque ab Epiphania, cum alleluia semper imponatur currente semper psalterio, cum responsoria, lectionem Apostoli, lectionem Euangeliorum, quam semper abbas dicat: si absens fuerit abbas, prepositi uicibus; et uersum, et rogus Dei.



CAPUT XLI.



INTERROGATIO DISCIPULI.


Qualiter debet in lucernariis.



RESPONDET DOMINUS PER MAGISTRUM.

Psalmi lucernarie cum antiphonis psalli debent; in quibus duo ultimi cum alleluia; currente semper psalterio; singula responsoria, uersus, lectio Apostoli et Euangelii, quod semper abbas dicat sine alleluia: in Dominica uero cum alleluia. Nam omnes antiphone ipso die benedictionibus dictis, cum alleluia psallantur, et genua non flectantur, usque ad secunde ferie futuros nocturnos.



CAPUT XLII.



INTERROGATIO DISCIPULI.

Qualiter psalli debet in completoriis.



RESPONDET DOMINUS PER MAGISTRUM.


Psalmi completorii omni tempore cum antiphonis psallantur: quia tote septem uices in die, in quibus laudes Deo dicit nos debere cum Propheta dicere, equali modulatione canuntur, propter septiformem Spiritum, qui non est in aliqua parte discretus.



CAPUT XLIII.



INTERROGATIO DISCIPULI.

Qualiter psalli debet in refectione.



RESPONDET DOMINUS PER MAGISTRUM.

Psalmi refectionum tam posita quam leuata mensa non sunt de septem canonicarum uice horarum, sed  peculiariter Deo de benedicenda aut commendanda esca per gratiarum actionem prebentur: sine antiphona directanei dicantur; sed in Dominica uel in diebus festis cum antiphona uel alleluia.



CAPUT XLIu.



INTERROGATIO DISCIPULI.

Qualiter psalli debet in nocte.



RESPONDET DOMINUS PER MAGISTRUM.

Oportet in nocturnis ab abbate dici uersum apertionis, deinde responsorium orationis: deinde in hyeme duodecim antiphonas, sine alleluia; deinde responsorium sine alleluia, currente duntaxat semper psalterio; deinde aliud responsorium iam cum alleluia, ut fiant sedecim impositiones; lectionem  Apostoli, lectionem Euangelii quam semper abbas dicat. Si abbas absens fuerit, prepositi uicibus uersum, et rogus Dei. In estate uero a Pascha usque equinoctium hyemale, quod est uIII Kalendas Octobris, post uersum apertionis, et responsorium abbatis, dici debent antiphone sex, sine alleluia; deinde responsorium item sine alleluia: deinde tres antiphone cum alleluia, currente semper psalterio, ut superius diximus: deinde aliud responsorium iam cum alleluia, ut fiant duodecim impositiones; lectionem Apostoli, lectionem Euangeliorum, quam semper abbas dicat: quod si absens fuerit, prepositi uicibus; deinde uersum et rogus Dei. Lectionem uero, cui iussum fuerit, ut ex animo recitet, non ex codice legat, nisi in uigiliis solummodo. Hoc est quod constituimus,  ut frequentius aliqua meditentur, et memoria teneant scripturas fratres; ut quando in quouis loco, quod ex deesse textum lectionis, uel pagine, si opus fuerit, memoria recitetur. In noctibus uero maioribus accenso cicendelo, uel lucernaria in atrio lectorum, si uoluerit abbas legat; aut qui sua sponte delectatus fuerit frater, habeat permissionis licentiam aut legendi, aut aliquid meditandi, aut aliquam monasterii utilitatem operandi. Nam et qui uoluerint sibi repausare, habeant et ipsi licentiam dormire: quia completo et reddito oratorio debito suo, residue hore nocte respausationi debentur. Nam et si aliquis quasi spiritalis uult de suo somno surgere, ut audiat legentem, aut ipse legat, aut aliquid operetur, peculiariter cognoscitur per bonum  liberum arbitrium spiritum potius amare quam carnem, ideoque debent fratres in uno atrio lecta ante abbatem habere, ut quis quod elegit agnoscatur, uel qualis militie sue futurus sit frater.



CAPUT XLu.



INTERROGATIO DISCIPULI.

Quomodo debeat psalli in diebus festis.



RESPONDET DOMINUS PER MAGISTRUM.

A Pascha usque ad Pentecosten omnes antiphone et responsoria die noctuque cum alleluia psallantur, et genua non flectantur. In natale uero Domini usque Epiphaniam, omnes antiphone uel responsoria die noctuque cum alleluia psallantur, et genua ipsis diebus non flectantur, neque ieiunetur, nec abstineatur,  sed octo illos dies, qui precedunt natalem Domini, in ieiuniis quadragesime uel abstinentia; uel illas orationes, que pure solent in quadragesima fieri similiter a fratribus celebrentur: ut ad instar quadragesime tristitie, ut placabiles serui supra quotidianum debitum amplius exercentes seruitium, natalem Domini nostri in stipendiis uel donis letitie mox aduenisse letemur. Epiphanie uero nocte ipsius uigilie, et ipso die solo omnes antiphone et responsoria cum alleluia psallantur: et ab ipso die alleluia claudatur, et mox oratorio dierum festorum subtrahatur, et genua ipso die Epiphaniorum orantis non flectantur. Nam ideo ipso die solo cum uigiliis suis diximus, et non usque octauas alleluia psalli, quia centesima  Pasche ab eo die ieiunantibus inchoatur, et abstinentibus imputatur. In omnibus uero diebus Dominicis, benedictionibus dictis, omnes antiphone uel responsoria cum alleluia dicantur, usque ad secunde ferie futuros nocturnos: et genua non flectantur; quia Dominica Paschalis resurrectio imputatur. Nam in omni Dominico benedictionibus dictis, usque ad missas Ecclesie adimpletas, semper in opus Dei dicant hunc uersum: Exsultabunt sancti in gloria: letabuntur in cubilibus suis ; hoc est, quod per omnium sanctorum cubilia, id est, Ecclesias missarum exsultatio celebratur. Si uero quouis die natalis sanctorum fuerit, benedictionibus dictis genua non flectantur usque ad primam dicendam. Si uero huius sancti natalis fuerit, in cuius oratorio  psallitur, benedictionibus dictis usque ad processionem misse ibi agende, ipso die a sacerdote, et genua non flectantur, et pro letitia natalis proprii oratorii integer ipse dies usque ad futuros nocturnos, sicut in Dominica, cum alleluia totum psallatur.



CAPUT XLuI.



INTERROGATIO DISCIPULI.

De imponendis psalmis in oratorio quouis tempore.



RESPONDET DOMINUS PER MAGISTRUM.

Post abbatem prepositi uicibus cum iussu ipsius imponant antiphonas, currente, ut diximus, semper psalterio. Postquam explicauerint prepositi singuli fratres de singulis decadis, quibus iusserint prepositi, uicibus imponant. Lectiones Apostoli prepositi semper uicibus  dent. Euangelii lectiones, si presens fuerit, abbas semper dicat: si absens, prepositi uicibus. Nam et in matutinis et lucernariis, postquam lectio Apostoli fuerit recitata, Euangelia semper abbas presens sequatur; si absens fuerit, prepositi uicibus: ut eo ordine quo misse a clericis celebrantur; id est, quo minor clericus Apostolum perlegerit, sequitur maior diaconus Euangelia sancta lecturus. Sic ergo et in monasteriis ratio Domini per ordinem meriti subsequenter seruatur: in nocturnis, et matutinis, et lucernariis, in responsoriis psalmi perexplicentur; in prima uero, tertia, sexta, uel nona, in responsoriis bina capita dicantur: et dicant iam Gloria, ut citius exeuntes fratres de oratorio faciendi laboris represententur operibus.



CAPUT XLuII.



INTERROGATIO DISCIPULI.

De disciplina psallendi.



RESPONDET DOMINUS PER MAGISTRUM.

Tanta debet esse reuerentie grauitas, uel disciplina psallendi, ut amabilius a Domino, quam a nobis dicitur, audiatur, sicut ait Scriptura: Exitus matutini et uespere delectaberis . Et item: Bene psallite ei in iubilatione; quia rectus est sermo Domini . Et item: Exsultate ei cum tremore . Et item: Psallite Domino sapienter . Ergo si sapienter et cum timore iubet psalli, oportet psallentem immobili  corpore, inclinato capite stare, et laudes Domino moderate canere: quippe ministerium suum ante Diuinitatem implet, docente hoc Propheta cum dicit: In conspectu angelorum psallam tibi . Nam considerare debet qui psallit semper, ne alibi sensus eius demigret, ne cum aliam cogitationem sensus noster migrauerit, de nobis dicat Deus: Populus iste labiis me honorat, cor autem eorum longe est a me . Et item de nobis dicit: Ore suo benedicebant, et corde suo maledicebant . Et ne, cum in sola lingua Deum laudamus, in sola regia oris nostri Deum admittamus; et intus in domum cordis introductum diabolum collocemus; fortior enim ab intus ducente iudicatur, qui intus ingreditur, quam qui foris exspectat. Ergo ad cantum et  tale officium corporaliter cor cum lingua conueniat, cum timore Domino quotidianum debitum redhibere, et notet sibi in corde qui psallit, ad singula omnia testimonia que dicit: quia singuli uersus si notentur, proficiunt anime ad salutem, et in eis totum inuenitur quod queritur; quia omnia ad edificationem loquitur psalmus, dicente Propheta: Psallam et intelligam in uia immaculata, quando uenies ad me . Quod sonat in uoce, ipsum sit et in mente psallentis. Psallamus ergo uoce et mente communiter, dicente Apostolo: Psallam spiritu, psallam et mente ; non solum uocibus, sed et corde decet ad Deum clamare. Cauendum namque est cum psallitur, ne frequens tussis, aut anhelitus prolixius abundet, aut saliuarum exsecratus assiduus, aut narium  spurcitie detracte a psallente inante iactentur; sed debere fratrem post se proiicere, quia angeli ante psallentes docentur stare, cum dicit Propheta: In conspectu angelorum psallam tibi . Ergo cum hec omnia impedimenta psallentibus a diabolo fuerint ministrata, mox sibi qui psallit signet os crucis sigillo.



CAPUT XLuIII.



INTERROGATIO DISCIPULI.

De reuerentia orationis.



RESPONDET DOMINUS PER MAGISTRUM.

Si hominibus carnalibus nisi cum humilitate non fit precatio, cum beneficia eos aliqua temporalia postulamus; quanto magis conuenit, ut pro peccatis nostris  uel facinoribus omni qua possumus Christum prece rogemus! Nulla ergo debet esse in oratione duplicitas: non unus in ore, alter in corde inueniatur: non multiloquio protrahi orationem debere, sicut ait sanctum Euangelium hypocritas eos fieri tales. Non frequens tussis, non exscreatus assiduus, non anhelitus abundet; quia hec omnia orationibus et psalmis ad impedimentum a diabolo ministrantur. Nam illud, quod diximus superius, et in orationibus caueatur; ut qui orat, si uoluerit exspuere, aut narium spurcitias iactare, non inante, sed post se retro proiiciat, propter angelos inante stantes, demonstrante Propheta ac dicente: In conspectu angelorum psallam tibi, et adorabo ad templum sanctum tuum  . Ergo uides, quod ante angelos ostendimus et orare et psallere. Nam ideo diximus breuem fieri orationem, ne quis per occasionem prolixe orationis obdormiat; aut forte diu iacentes diabolus eis ante oculos diuerse ingerat, uel in corde aliud subministret. Ergo oportet orare cum timore simpliciter; ut qui orat, presentis Christi uideatur pedes tenere. Et cum tanto debemus orare timore, ut cognoscamus quia cum Deo loquimur. Orare ergo debemus cum omni mente, sicut Apostolus ait: Orabo simul et mente et spiritu .



CAPUT XLIX.



INTERROGATIO DISCIPULI.

De uigiliis monasterii.



RESPONDET DOMINUS PER MAGISTRUM.


Omni sabbato debent in monasterio exerceri uigilie, a sera usque dum secundo fuerit gallus auditus, et iam fiant matutini. Sed propter quod uigilie dicuntur, a somno se fratres abstineant; et psallant, et legentes audiant lectiones. Iam post matutinos lectis suis repausent.



CAPUT L.



INTERROGATIO DISCIPULI.

De actu operum quotidianorum, per diuersas horas, diuerso tempore.



RESPONDET DOMINUS PER MAGISTRUM.

Dum cessant in die diuina officia, interualla ipsa cessantium a psalmis horarum non otiosa uolumus  pertransiri; estimantes ne otium modici minus lucrum securis generaret. Quia homo otiosus mortem operatur, et in desideriis est semper. Nam cum frater aliquid operatur, dum oculum in laboris opere figit, inde sensum occupat de quo facit, et cogitare illi aliqua non uacat; et desideriorum non mergitur fluctibus: quia stupore cogitationis eius tunc oculus non arescit, quando manus cum sensu occupata aliquid perficit, propterea dicente Apostolo: Et cum essemus apud uos, hoc precipiebamus uobis, ut si quis non uult operari, nec manducet . Ergo debent esse et post officia Dei et opera corporalia, hoc est, manuum: et dum fuerit unde indigenti detur, super bona acta carricentur, et bene facta: ideoque oportet inter horarum alterna spatia diuersa  actuum exercitia conuenire. Id est, tempore hyemis ab equinoctio hyemali, quod est uIII Kalendas Octobris, usque in Pascha, quia frigus est, et mane fratres non possunt aliquid operari, a prima usque in tertiam sequestrate a se per loca diuersa decade, ne in uno redacta omnis congregatio suis sibi inuicem uocibus obstrepent, id est, lectionibus uacet unus de decem per loca, et residui de suo numero audiant. In his tribus horis infantuli in decada sua in tabulis suis ab uno litterato litteras meditentur. Nam in alphabeto maiores usque uel ad quinquagenariam etatem litteras meditari hortamur. Simul ergo in his horis, et psalmos meditari a nescientibus, ordinatione prepositorum suorum, admonemus In unaquaque  decada ergo in his tribus horis inuicem et legant, et audiant uicibus litteras, et psalmos ignorantibus ostendant. Cum ergo in spiritali opere has tres horas peregerint, repositis tabulis et codicibus diuinis ad tertiam laudibus surgant; agentes in oratorio Domino gratias, quod meruerunt tres horas diei spiritalibus operibus occupati sine peccato transiisse. Mox ut exierint a tertia, uniuersi prepositi oculos habeant ad abbatem, inquirentes eum quid iubeat suas operari decadas: et cum unicuique decade diuersum laboris assignauerit opus, mox obedientes, uel a suis prepositis ordinati, assignatum laboris opus cum taciturnitate semper exerceant; ita ergo ut antequam inchent laborare, orent, et postquam explicauerint, reorent: laborent semper presentibus suis prepositis,  et cum impleuerint cum grauitate et has tres horas in tanto laboris opere, diuinis ad sextam laudibus currant, agentes in oratorio Domino gratias, qui item meruerint et alias tres horas diei occupati tanto laboris opere sine peccato transisse. Ideo enim fratres dicimus taciturnitatem semper debere seruare, ut cum omni ab eloquio os custoditur, peccata lingue non admittantur. Taciturnitas autem hec a fratribus laborantibus custodiatur a fabulis sine lege, uel secularibus rebus, uel uerbis otiosis, que ad rem non pertinent. Nam psalmos meditari, uel Scripturas recensere, uel de Deo aliquid loqui, duntaxat in absentia abbatis, humiliter tamen et lente, quamuis in illa hora fratres licentiam habeant. Mox ergo ut a sexta exierint, reuertentes ad loca sua suum perficiant  opus; et in quo opere semper maiore fratrum laborantium exhibente cuiusuis codicis lectio quotidie ab uno litterato legatur. Ideo enim ordinauimus quotidie laborantibus legi, ut cum a malis tacemus, de bonis audimus, et loquimur, nunquam peccemus. Ipse namque frater legat, quem abbas per aliquam impossibilitatem necessitatis non posse laborare agnouerit. Quod si ipse maior numerus fratrum, cui legitur, prope sit monasterio, operantes intus monasterium aliquid tale de artibus fratres, cum quo opere possint ad legentes migrare, mox se iungant, et audiant auribus, tamen manibus operantes. Quod si fixa sit operis officina, aut tale sit opus, cum quo non possint fratres ad legentes migrare, alia die et ipsis legatur. Ergo cum et has tres horas in laboris opere  transierint, diuinis ad nonam laudibus currant, agentes in oratorio Domino gratias, qui item meruerint et alias tres horas diei sine peccato transisse. Post nonam uero quantum spatium in lucernariam restiterit, quisque quod occurrerit operetur, ordinante abbate, uel insistentibus prepositis suis. Qui prepositi ideo fratribus omni hora immineant, ut frater ex toto otiosus non sit. Nam cum in aliquid faciendo fuerit occupatus, non uacat ei alia cogitare, nisi hoc in quod intentis manibus operatur. In estatis uero tempore, id est, a Pascha usque equinoctium hyemale, quod est uIII Kalendas Octobris, quia magis mane refrigerat, a prima usque in tertiam magis operentur; ut recenti et suaui, uel graui breuium  noctium somno careant. Item post dictam tertiam usque in sextam laborent; semper autem cum taciturnitate secularium uel otiosarum rerum, uel scurrilitatis, que ad edificationem non pertinent: psalmorum uero recensionem, uel meditationem et interrogationem preceptorum diuinorum, uel pro edificatione aliquid de Deo loqui, quamuis in illa hora discipulis licentiam relaxamus, in absentiam duntaxat abbatis: in presentia uero eius labor, humilitas, taciturnitas et reuerentia prebeatur. In absentia uero abbatis ideo de bonis et sanctis rebus eos loqui permittimus, ut nunquam desit memorie eorum seruanda pro seruitio Dei oris eorum custodia, et expeditius de bono quam de malo eorum eloquia occupentur. Nam ipsum laboris opus terrenum, aut cuiusuis  artis cum inchoant, oratione precedente incipiant; eadem semper oratione et finiant. Ideo enim precedente oratione incipiant, ut petant Deum, ut pio eius auxilio adiuuati, et eius defensione omni hora muniti in his horis, quibus laborant, ne aliquod in eis peccatum subripiat, de quo possint Domino displicere. Et ideo postquam a labore disiunxerint, orent; agentes gratias Deo, quod fuerint Dei auxilio adiuuati. Ergo postquam has tres horas laborauerint, diuinis ad tertiam laudibus currant, agentes in oratorio Domino gratias, qui meruerint in labore manuum occupati sine peccatorum offensa transisse. Mox ergo ut a tertia exierint, unusquisque reuertatur ad suum laboris opus: et cum per sequentes horas laborauerint diuinis ad sextam laudibus currant,  agentes in oratorio Domino gratias, qui alias tres horas diei occupati item in laboris opere sine peccato meruerunt transisse. Statim post dictam sextam, aut post prandium, quam in ieiunio, omnes modice in suis lectis meridientur: ut meridianas horas, uel feruentem estum in sopore pertranseant; et in fatigatis fratrum corporibus, id est, ieiunio et labore, ipsius temporis breuitas noctium auxilio meridiani somni compensentur; et sobrius iam surgat frater in nocte, cum ceperit estate dormire in die. Ergo post sextam cum suis se collocauerint lectis, post modicam requiem uniuersi fratres a prepositis suis, uel ipsi simul prepositi ab ipsius septimane uigiligallo excitati, quanto spatio diei nona restiterit, item cum taciturnitate uaniloquii artibus suis reuertantur  et labori; et in toto ipso estatis tempore, tam etiam cum sexta hora, uel nona reficitur. Tamen post nonam quantum spatium diei restiterit usque temperius inchoatam lucernariam, tunc ordinatione prepositorum suorum sequestrate a se per loca diuersa decade, alii legant, alii audiant, alii litteras discant et doceant, alii psalmos quos habent superpositos meditentur. Nam cum eos maturauerint, et memoria perfecte tenuerint, adducti a prepositis suis ipsum psalmum aut canticum, seu quamuis lectionem memoriter abbati restituant: et cum perreddiderit, mox petet pro se debere orari. Et cum pro eo a circumstantibus oratum fuerit, complenti abbati genua osculetur, qui reddidit. Cui mox aut ab ipso  abbate, aut prepositis iubetur superponi; et postquam superpositum fuerit quoduis, antequam secum meditetur, item a circumstantibus petat pro se orari, et sic inchet meditari. Lucernaria uero omni tempore, maxime uero in estate, temperius inchetur, pendente adhuc sole, sicut dicit Propheta, usque ad occasum : non tamen dixit, post occasum. Ergo inde maxime in estate temperius lucernariam diximus inchoari, propter breues ipsius temporis noctes. Ad laborem uero operis terreni, uel missiones uiarum, hi fratres deputentur, qui artes nesciunt, aut discere nolunt, aut non possunt. Artifices uero deputato die, et experimentato artis sue  penso, artibus quotidie sedeant; qui tamen cum aliqua necessitas laboris terreni aut uiarum pro monasterii utilitate perurserit, tunc relictis artibus, aut fratrum adiutoriis, aut uiarum necessitatibus occupentur. Fratribus delicatis et infirmis talis labor iniungatur, ut nutriantur ad seruitium Dei, non occidantur: duricordes uero et simplices fratres, uel qui litteras dicere nolunt, et non possunt, ipsi gurdis operibus intricentur; tamen cum temperamento iustitie: ne soli iugiter diuersis opprimantur laboribus. Infantuli, et iam senio decrepiti, et infirmi equali debent cogi iudicio.



INCIPIT REGULA QUADRAGESIMALIS.



CAPUT LI.



INTERROGATIO DISCIPULI.

De orationibus Quadragesime in die.



RESPONDET DOMINUS PER MAGISTRUM.

Inter matutinos et primam pura fieri debet oratio ab omnibus; item inter primam et tertiam: similiter fieri inter tertiam et sextam: similiter inter sextam et nonam: similiter inter nonam et uesperam; similiter inter uesperam et completorios: similiter fieri in totis Quadragesime diebus oportet.



CAPUT LII.



INTERROGATIO DISCIPULI.

De orationibus Quadragesime in nocte, siue Psalmis.



RESPONDET DOMINUS PER MAGISTRUM.

 Oportet post primum decubitum omnes surgere, et ante lectos suos orare, complere abbatem, et repausare omnes, item post nocturnos repausare. Item cum cantauerit gallus, omnes surgere, et orare ante lectos suos, complere abbatem, et repausare omnes. Unde oportet uigiligallos, in noctibus uel diebus Quadragesime multum uigilantes in nocte et in die esse sollicitos, ut horas aduenisse orationum fratres admoneant. Ideo debent in uno atrio omnes dormire, ut ab omnibus orationes iste ante lectos communiter impleantur, ut omnes audiant abbatem complentem. Idem debent surgere, et facere matutinos: quia adhuc matutini separati a nocturnis ante Pascha dicuntur. Item inter matutinos et primam similiter pura fiat oratio.



CAPUT LIII.



INTERROGATIO DISCIPULI.

De continentia ciborum et potus in Quadragesima.



RESPONDET DOMINUS PER MAGISTRUM.

Unum coctum omnibus pulmentum sufficiat; et in secundis quodcunque fuerit crudum cum pomis: panis hordeacei quadre due. Ab ipso die Quadragesime usque in tricesimum propter laborem binas ad diem fratres, non amplius, accipiant potiones; id est, unum merum et unum caldum. A tricesima  uero usque in uicesimam singulos meros accipiant: a uicesima uero usque ad Pascha uinum omnibus subtrahatur: absque infirmis, et infantibus intra duodecim annos, et senio iam defessis. Sed hoc de infirmis consideret abbas, ne aliquis mentiatur et fingat infirmum. Firmis uero, uel suo uoto abstinentibus, mixta salibus cum cymino, uel apii semine calida aqua misceatur. Oleum non in cacabis, sed in ferculis propter abstinentes mittatur. Qui abstinentes in ipsis tamen mensis decadum suarum, quot in mensa que in suo numero fuerint, ordinatione maioris iuxta iubeantur sedere: ut abstinentes de una mensa in una comedant scutella. Ideo enim diximus inter alios fratres communiter abstinentes sedere, ut erubescant uoraces in communi natura  non posse pariter gule desideria refrenare, et in eligendis bonis diuinam cum abstinentibus non posse gratiam promereri. Nam ipso die Quadragesime cum communicant, primo ieiunio, antequam communicent, detur licentia ab abbate in oratorio talis. Dicat abbas omnibus fratribus: Fratres, qui uult pro anima sua spiritaliter laborare, et aliquid abstinere, ad bonum hoc opus liberam ei uoluntatem concedimus: qui uero noluerit, regule de hoc titulo constituta accipiet, et quadragesime contentus erit mensura. Iam qui de fratribus uoluerint aliquid abstinere, ibi in oratorio uadant, et humilient se ad genua abbatis, agentes gratias de boni actus uoluntate concessa: et post impensam humilitatem, simul et ore suo abbati indicent, quis quid uoluerit abstinere. Nam ideo in oratorio abstinentes diximus designari,  ut ad mensas cum hoc ipsum continent, ad escam in quadragesima corpori perdendam a tepidis uel gulosis fratribus non iam hoc ipsum represumere uel secum comedere suadeantur: cum non uult quis uidere a se alium meliorem. Sed sint ergo isti tales testimonio oratorii de omnibus apud Deum electi, etiam abstinentes designati. Merito enim de resurrectione Domini tales debent in Pascha letari cum Christo, qui corpus suum per abstinentiam cum eo crucifixe runt in quadragesima, dicente de tristitia Scriptura: Qui seminant in lacrymis, in gaudio metent . Et, in paucis uexati, in multis bene disponuntur . Nam quadragesima presentis huius parui seculi obtinet typum, Pascha uero future uite eternam letitiam bonis indicat: in tantum, ut quod in quadraginta diebus abstinetur, manducari liceat toto anno. Sic qui in presenti uita seculi huius aliquid desideriis suis uel carni subduxerit, in illo seculo abundanter licet anime de melioribus diuinis deliciis in perpetuo saginari. Quia in hoc paruo tempore pro Domino uoluit contristari, cum eo merebitur in futuro letari. Ieiunia uero Quadragesime protrahantur in uesperum; id est, post lucernaria reficiatur omnibus ipsis quadraginta diebus: quia quinta feria ieiunatur, absque dominica: in quas dominicas sera penitus nichil cenent, ut una sit in  ipsis diebus a die refectio. Ieiunium uero in Quadragesima propter superuenientes non frangatur a domesticis fratribus. Qui uero uoluerint fratres ieiunium superponere, in ipso superposito die in labore cum fratribus non spectentur, solummodo laborantibus fratribus legant, ut otiosi non sint, et pro pane de uerbo Dei reficiantur. Ideo enim in spiritu legendo laborent, ut sicut scriptum est, Qui non laborat, non manducet , ita et dignum est, ut qui non manducat non laboret, nisi in illa refectione, in qua sine pane reficitur; hoc est, in eloquio Dei, dicente Scriptura: Non in pane solo uiuit homo, sed in omni uerbo Dei . In ipsis uero quadraginta diebus in monasterio fratribus ab hebdomadariis pedes non  lauentur, solummodo discalceentur; superuenientibus quibusuis extraneis lauentur, propter illius mulieris testimonium, que lauit, et de alabastro unxit pedes Saluatori cenanti. In cena uero Domini mittant manus pro benedictione ad lauandos pedes abbati, et postea omnibus prepositis cum solatio fratrum. Inchoando tamen abbas lauet simul: et ostiariis ipse maior lauet pedes; ut cum et ipsis humilem se in hoc obsequio prebet, et digne omnibus in honorem exaltatior iudicetur. Deinde prepositi omnibus fratribus in decada sua lauent pedes, et tergant. Sexta uero feria lucescente, que est ante sabbatum sanctum, nocturnos solummodo faciant: quia adhuc nocturni ante pullorum cantum dicti de quinta adhuc feria sunt: etiam matutinos, uel ceteras horas, uel  constituta officia Dei, usque ad missas sabbati; ubi tam prolixum psalmorum silentium in ore psallentium noua resurrectionis alleluia aperiat. Ergo cum ad nocturnos quinte ferie dictos ulterius usque ad missas sabbati non psallent; orationes tamen illas quadragesime puras compleant, et ipso sexte ferie die lente sibi loquantur de tristitia Dominice Passionis; nec se superuenientes salutent. Nam extra infirmos et infantes, et senio peruinctos, quicunque de sanis reficere uoluerit, sine accepta benedictione, et non signata refectione reficiat; ut a gula sua uel a semetipsis communicati erubescant, cum aliis superponentibus pro Dei speranda mercede, unum diem non posse ieiunium uoluntarie pertransire; cum  aliis ab inuito interdum per triduana transire ieiunia indigentie imponat necessitas. Et cum qua fronte futura octaua Pasche in Dominice Resurrectionis uictoria desideret epulari, qui in tristitie causam ipsius passionis una die noluerit suam cum Christo crucifigere carnem? Sacramenta uero altaris in patena maiore uitrea finiantur: ut cum sexta feria Iudei ad passionem Christum quesierint, sit ipso die mentibus nostris reclusus, ut sabbato nobis per resurrectionem in nouo sacramento appareat. Iam qui sexta feria refecturi sunt, sine communione reficiant; ut agnoscatur iam quis sexta feria iniuste refici sine Christo. Lotio uero rerum, uel apparatus Paschalis ipso die procuretur: in qua sexta feria altaris uelamen, uel uniuersus oratorii subtrahatur  ornatus; simul et lucerne et cicendeli totum intra monasterium negetur aspectus: ut in nobis tristitia habeatur ipso die, cum mundo uerum Domini lumen per passionem abscedit: et in sequenti lumen lucescente sabbato per totum mundum pro letitia reponatur, quando per resurrectionem Christi letitie ad nos lumen reuertitur. Nam omni tempore sic ornatum et mundum esse debet monasterium, ut per omnia introitorum loca munda ornata uelis uideatur ubique quasi una Ecclesia; ut ubique ad se inuicem occurrentes deceat, libeat, et delectentur orare.


[Explicit regula quadragesimalis.]



CAPUT LIu.



INTERROGATIO DISCIPULI.

Cum hora diuini officii aduenerit, mox debere fratres ad  oratorium festinare.



RESPONDET DOMINUS PER MAGISTRUM.

Cum aduenisse diuinam horam percussus in oratorio index monstrauerit, mox laborantes opus proiiciant; artifices ferramenta dimittant; scriptores litteram non integrent, omnis fratrum manus deserat quod agebat; festinet statim mox cum grauitate pes ad oratorium, sensus ad Deum: ut mox ad primam orationem occurrant, et tanquam apes ad mel, intrantium in oratorium fratrum examen ebulliat: ut qui tacitus erat sancti oratorii locus, statim psalmorum clamoribus impleatur, et silentium loci sancti ad relictas migret officinas et opera. Cum uero index in oratorio semper percussus fuerit, mox omnes audientes, antequam currant, faciant sibi  crucem in fronte, respondentes: Deo gratias.



CAPUT Lu.



INTERROGATIO DISCIPULI.

De quot passibus frater, relicto labore, ad oratorium debet occurrere.



RESPONDET DOMINUS PER MAGISTRUM.

Cum sonuerit index ab abbate percussus, laborans frater, aut solus, aut multi mox relicto ferramento estimatione oculorum suorum citius perpendat, si debeat ad oratorium festinare, an non; et hoc eligat, ut de quinquaginta passibus longe a monasterii limine, cum grauitate debeat ad oratorium festinare. Quod si supra hunc numerum fuerit loci longinquitas, iam non uadant, sed ibi relicto de manibus  ferramento, suas flectentes ceruices, que aguntur in oratorio genua, opus Dei sibi lente dicant et ipsi: aut si urgent fratrum queuis opera facienda, psalmos sibi tamen cum gloriis suis conternent; quia glorie ille que inter eos dicuntur pro orationibus constat. Nam ipse glorie flexo semper capite a psallente dicantur; psalmi uero directanei dicantur, propter, ut supra diximus, urgentia laboris opera, quibus expletis uersum et orationem complens sibi ipse mox quod faciebat reprehendat. Ideo enim si plus a quinquaginta passibus longitudo fuerint loci a laborante fratre, iam non diximus ad oratorium ambulare, ne currentes de longe fratres, festinatione nimia concita certatim inter se cursio, non cum grauitate, sed cum lasciuia currant; et lassati longo  itinere cum tardi ingressi oratorium fuerit, palpitante post uiam stomacho, uocem psalmi non ualeant adimplere: et cum de longe quamuis lassus aduenerit, opus Dei a presentibus fratribus iam inueniat explicatum, et tunc in desperatione uel damno suo spiritalis frater uersetur, et grauiter contristatus, qui non meruerit opus Dei, nec in oratorio: et damnum constitute hore ei longinquitas faciat. Intra monasterium uero qui urgentibus communis utilitatis necessitatibus occupantur, clara uoce cum a psalmo cessatur, et orationi incumbitur, petant ad oratorium se debere habere in mente, et tam in eodem loco in quo occupantur lente sibi opus Dei, sequendo oratorii uocem, adimpleant simul, et explicatis per uices psalmis in eodem loco, in quo stant  aut sedent, in orationibus genua flectant.



CAPUT LuI.



INTERROGATIO DISCIPULI.

Quomodo debeant fratres in itinere opus Dei complere.



RESPONDET DOMINUS PER MAGISTRUM.

Cum fratres spiritales sine laico ambulant iuncti ad se et cantantes, modice de uia flectant genua, et post orationem redeant in uiam: mox ab omni uerbo alieno a Deo tacentes, propter reuerentiam operis Dei, et sic ambulando petita prius benedictione impositum prorumpant in psalmum, quem cum expleuerint, stent modicum; et inclinato capite modice orent: qua oratione expleta, mox inchent uiam ambulare cum psalmo; quo expleto,  iterato stantes orent: qua item expleta oratione, psalmum similiter ambulando inchent: quo expleto, iterato curuati in humilitate orent. Ergo cum omnem ipsius hore consuetudinem expleuerint, modicum sedentes in partem flexis genibus orent: et complentes uicibus sibi, tunc demum reuertantur ad uiam, et sic se communibus fabulis, si uoluerint, misceant. Tamen illis horis, quibus opus Dei ambulando perficiunt, caueant ne diuino occupati in opere aliud inter se uerbum immisceant. Si uero mixti cum laicis ambulant, sequestrantes se ab eis in parte stirpium, aut si mundus fuerit locus, et latebram non prebuerit eis, retro se aliquantulum faciant, et flexis genibus trium psalmorum capita dicentes, mox una  gloria explicent; deinde dicentes uersum, et post uersum modicam orationem facientes, complentes exsurgant, et sequantur uie collegas. Ideo enim plus ad singula capita trium psalmorum cum una gloria a fratribus non diximus dici, ne perambulante solatio laico, cui de causa Dei cura non fuit, derelicto forte fratribus spiritalibus triuio, nescientes forte fratres uiam, in multifariam separentur semitam per errorem, et postea amara tristitia occupentur; et peniteat forte eos in lucris anime remorasse. Sed hoc, ut sic compleant, exeuntes de monasterio fratres ab abbate aut a prepositis suis debent moneri. In nubilo uero die, cum radios suos sol mundo absconderit, siue in monasterio, siue in uia, siue in agro perpensatione horarum transacta fratres estiment,  et queuis hora sit, consuetum tamen compleatur officium: et siue ante, siue retro a certa hora dictum sit, consuetum hore opus tamen non pretereat, sed agatur: quia obscuritas nubium cito absente sole, hoc religio excusat, quod culpa agentes non inuenit.



CAPUT LuII.



INTERROGATIO DISCIPULI.

Quo ordine in uia fratres aliquid regule constitute seruabunt.



RESPONDET DOMINUS PER MAGISTRUM.

Frater qui pro actibus monasterii mane missus fuerit, et qui propter occupationem uie a prima usque in tertiam in hyeme, siue a nona usque in  uesperam in estate, legerit; si sub eodem die monasterium reuersurus fuerit, quauis hora redierit, prandeat; aliquantulum tamen legat aut meditetur, ut regulam ipso die uideatur implere. Si uero in uiam longiorem dirigatur, codiculum modicum cum aliquibus lectionibus de monasterio secum portet; ut quauis hora in uia repausauerit, aliquantulum tamen legat: ita tamen si fuerit psalteratus. Si uero non fuerit, tabulas a maiore superpositas psalmis secum portet; ut ad refectionem prandii aut ad mansionem cum applicauerit, aliquantulum, quantum occurrerit, tamen meditetur; ut quotidie regule reddat quod suum est. Ita et frater qui adhuc litteras discit, tabulas superpositas a maiore de monasterio secum portet; ut si cum litterato uadit, ipse cum se ad  refectionem, uel mansionem applicuerit, cum eo tamen, aut solus aliquantulum, quantum occurrerit, meditetur, ut supra diximus; aut ad prandium, aut ad mansionem aliquantulum tamen meditetur: ut uideatur quotidie consuetam regulam adimplere. Item frater, qui pro actibus monasterii aut noluerit ire, aut certe ambulans murmurauerit, uel cum aliqua tarditate exire uoluerit, si placuerit abbati, iam non mittatur: et statim excommunicationis penam suscipiat, et sciat se adeptum superbiam preceptioni repugnare diuine; ideo diuine, quia dicit Dominus doctoribus nostris: Qui uos spernit, me spernit . Applicantes uero in uia ad mansionem fratres, tali loco lectum sibi eligant facere, qui sit semotus et  mundus; ubi digne supra stratum leniter in nocte Deum memorentur. Nam et hoc preceptum abbatis uel prepositorum exeuntes in uiam fratres accipiant, ut quoscunque fratres spiritales positos uisitent; et cum eorum introierint cellas aut oratoria, orantes dicant hunc uersum: Introiuimus in tabernaculum eius, adorauimus in loco ubi steterunt pedes eius . Exeuntes exinde orantes similiter dicant hunc uersum semper: uias tuas, Domine, notas fac mihi, et semitas tuas edoce me. Dirige me in ueritate tua . Aut forte alium uersum pro isto, si uoluerint dicere: Perfice gressus meos in semitis tuis, ut non moueantur uestigia mea . Ergo cum ceperint a monasteriis et cellulis spiritalium nostri fratres exire, prius oratorio ualefaciant,  et item peculiariter pro egressu, quos in monasteriis suis uel cellulis derelinquant, se debere in sequenti Dei opere memorari, et sic ambulent. Cum uero ecclesias nostri fratres introierint, post orationem humilitatis Deo incuruate erecti dicant hunc uersum: Exsultabunt sancti in gloria, letabuntur in cubilibus suis ; lente dicentes et modice incuruati in orationem complentes sibi, sic exeant foras.



CAPUT LuIII.



INTERROGATIO DISCIPULI.

Quos palmos debent fratres dicere diuerso tempore in uia nocte?



RESPONDET DOMINUS PER MAGISTRUM.

 Cum surrexit nocte super stratum suum frater, aut solus, aut cum alio adimplere nocturnos, post uersum taciturnitate, a capite, uel responsorium, primum tres psalmos dicant, alium responsorium, lectiones, uersum, non amplius, propter laborem uie preteritum et futurum. Matutinos uero omni tempore in uia post nocturnos explicitos, mox subsequentes coniungant: ne cum lux eos occupauerit, matutina in squalidis, in importunis uel spurcatis case uel taberne locis, antecedentes, aut post deridentes nostrum propositum laicos, sine reuerentia uideatur compleri. Ergo cum iam secuti fratres de factis matutinis mane fuerint, de sola uie profectione incipiant cogitare, uel de componendis sarcinis animalium, uel de constrictione oneris bisaciarum suarum  reddantur solliciti.



CAPUT LIX.



INTERROGATIO DISCIPULI.

Qua hora debeant fratres in uia reficere.



RESPONDET DOMINUS PER MAGISTRUM.

Ambulantes longo itinere fratres quarta, sexta, sabbato in hyeme; hoc est, ab equinoctio autumnali, quod est uIII Kalendas Octobris usque in Pascha, in uia ambulantes fratres ad uesperam reficiant. Nulla ratione hec frangant ieiunia. Ideo enim ad uesperam diximus, quia si nona uolunt in uia reficere, occupati in refectione breuibus horis prolongata, mansio eis paruo clauso die subducitur. Sed qui  tamen hec in hyeme non frangant ieiunia, si carricati in dorsis suis grauibus oneribus non uadunt, nam tunc abbas in uia ambulantes fratres faciat reficere; considerata perpensatione aut temporis, aut necessitatis, siue in hyeme, siue in estate, si grauia gelicidia camporum, aut feruentes estus uiarum, aut montes excelso subire, aut graue sarcinarum pondus estimauerit, uel imbecillitates quorumdam impossibilitatis fratrum considerauerit: tunc refectos aliquod faciat de monasterio properare. In hyemis graui algore calefactos, in feruenti estate temperatos in uiam debet fratres dirigere. Infantuli uero infra duodecim annos, non solum nullo tempore in uia ieiunent, sed etiam nullo die ieiunii de monasterio egredientur; duntaxat si in proximo non mittuntur, unde  ante tertiam in estate, aut ante sextam in hyeme exspectentur, in quibus horis constitutum est eis debere reficere.



CAPUT LX.



INTERROGATIO DISCIPULI.

De qualitate sumptuum fratrum in uiam accipiendorum.



RESPONDET DOMINUS PER MAGISTRUM.

Considerans abbas fratrum debitum quotidiane mensure, nec non et longinquitatem itineris, uel moras agendi actus, simul et perpensas substantie monasterii quantitatem in nummis, aut in his que cruda possunt portari, sufficientibus consuete mensure sumptibus aliquantulum pro labore itineris magis, propter adiuncti forte in uia college uel socii caritatem, quantum abbas uoluerit, panis aut uini,  seu et aliarum rerum uel nummorum iungat mensure.



CAPUT LXI.



INTERROGATIO DISCIPULI.

Missus frater de monasterio, et in eodem die exspectandus, si suadente aliquo foras communicare debet; an ad oratorium reuertens seruare ieiunium coram abbate consignandum communioni?



RESPONDET DOMINUS PER MAGISTRUM.

Exiens frater de monasterio interrogat abbatem, dicens: Quid iubeas, domine pater, si pro caritate ab eo ad quem mittor, aut ab alio aliquo retentus fuero ad mensam et cum iuramento suasum mihi fuerit ad manducandum, quid? frangendum erit, aut non, ieiunium? Respondeat abbas, dicens: Si spiritalis  frater pro aduentus tui letitia secum tamen ad comedendum et per caritatem petat, prima quidem eius petitione, si quarta, aut sexta feria, aut sabbatum fuerit, nega: secunde uero iterate eius petitioni pro caritate iam consenti. Aliis uero diebus, extra istas tres ferias, prime petitioni spiritali ad manducandum effectum concede. Si uero secularis erit apud te reficiendi petitio, quarta, sexta, feria, et sabbato non permittimus te ieiunium frangere: quantisuis petitionibus nega, usque tamen ad iuramentum. Nam forte cum per aliqua diuina aut sancta fueris adiuratus, iam consenti in his tribus feriis: ut et agnoscaris Dominum amare, cum per eum coniuratus consentis. Et quod secunde petitioni spiritali  fratri pro caritate uolendo concedis, iuste laico diuino te nomine coniuranti, licet nolendo, consentis. Si uero in his tribus feriis sine adiuramento diuini nominis apud te erit persuasio frangendi ieiunii, communicare apud laicos non permittimus fratres, sed ad suam communicationem exspectet oratorium reuertentes. Si uero prolixitate itineris sero erit frater reuersurus, si tamen ab aliquo, ut diximus, laico in his tribus feriis sine iuramento suadeatur ieiunium frangere, non tamen ei se promittat reficere. Si uero ad hunc secularem frater mittatur, in omnibus iam conuersum similantem religiosis actibus, qui sola adhuc uideatur tonsura dissimilis, huius suasioni tribus feriis pro iam conuersi forma uel caritate post primam, ut diximus, petitionem refectionis  concedatur effectus. Aliis uero feriis, si apud suadentem de refectione a transmisso fratre adhuc tarda fuerit agenda mora, aut nona, aut uespera, fratri manducare permittitur; ne extra horas refectionum constitutas consuetus modus sancti propositi excedatur. Iam si nulla est mora, et uia a fratre repedari sub die necesse est, quaqua hora festinantibus fratribus fuerit persuasum, mox consentiat; ne non sumptus monasterii habeat frater, et consuetam refectionis horam longinque occurrere uie, et tarde fratri per lassitudinem reuertenti impreparata diuersorum refectione mensa monasterii iam explicita leuetur, et utrinque decipiatur adueniens. Et item ideo a festinante fratre extra horam consuetam refectioni consensus conceditur, ut non petentis pro  caritate hospitis animus contristetur.



CAPUT LXII.



INTERROGATIO DISCIPULI

Si debet extra horam constitutam in uia frater aut manducare aut libere.



RESPONDET DOMINUS PER MAGISTRUM.

De sumptibus suis extra horam constitutam non presumat, qui sumptus ipsi a priuilegio uel mensura regule exierunt; ideo constitutis horis per norme mensuram debentur. Si uero de alienis sumptibus ab alio extraneo socio dantur pro labore itineris, in caritate fratres consentiant: ita tamen, ut ante consensum hoc tradenti respondeant se habere preceptum regule uel abbatis, de sacris monasterii  sumptibus extra horam eis debitam non posse contingere; hoc ideo a sanctis uel spiritalibus fratribus, ignorantibus aliis hanc discipline mensuram, illis uicecollegis diximus innotescere, ne cum de suis sportis in congrue refectionis hora nichil communiter ponant, estimentur cupiditate magis hoc, non disciplina obseruare. Quod si item his fratrum dictis taliter suadentes responderint, ad solam gratiam illorum, uel communionem eorum in reficiendo per caritatem appetere, quam uie societas iniunxit, et intactis eos sumptibus de suo uelle pro caritate expendere; tunc demum eis assentiant, perseuerante tamen seruandorum sue hore suorumque sumptuum disciplina. Iam enim cum constituta uie aduenerit  hora, prius nostri fratres iuste cum hora iustitie magis suas horas efficiantur, et tunc de suis sumptibus iam ponentes, quod illi pro sola caritate iniuste presumpserant, isti nunc et pro uicaria caritate, et pro iustitie modo dupliciter administrent: ut quos in illos ignorantes modum iustitie istis tamen caritas persuaserat, per istos illis notitiam suam ingerat disciplina. Quod si ante horam refectionis adueniat, quam fratres ad casam perueniant destinatam, mox in quo loco in uia constituta occupauerit hora, reficiant fratres: ne forte cum ad locum peruenerint destinatum, non cogantur a colono reficere, et missus frater horam refectionis uideatur perdidisse, cum ad refectionem a domino rei coactus non fuerit, et postea extra horam cogatur fame  compellente reficere, et sumptus constitute hore extra tempus uiolare. Ante nonam in uia fratribus quoduis bibere liceat propter sitim



CAPUT LXIII.



INTERROGATIO DISCIPULI.

Quales sunt fratres qui insalutatis abscedunt fratribus.



RESPONDET DOMINUS PER MAGISTRUM.

Fratres spiritales in uia quando a se abscedunt, si uale sibi non faciant, uel orationem communem offerant Domino, uel pacem sibi tradant, sciant se excommunicatos a caritate discedere, usque dum se reuideant, et caritatis inter se uinculum nectant, sicut in uitis legitur Patrum; abscedens unus frater de partibus Orientis, ueniens in partes Occidentis,  rememoratus quod uni fratri uale non fecerat, premisse caritatis repedauit itinera, ut quod minus compleuit, in fratre perficeret. Unde debent ad hanc caritatem fratrum fratres esse solliciti.



CAPUT LXIu.



INTERROGATIO DISCIPULI.

Quoties debet frater relinquens monasterium et iterum ab errore reuertens recipi.



RESPONDET DOMINUS PER MAGISTRUM.

Frater si exierit frequenter de monasterio, usque in tertium reuersus resuscipiatur, amplius non iam: quia talis apud Dominum eius agnoscitur diuini seruitii fides, qualis apud homines pedum instabilitas constitit. Et ut quid in monasterio iam opus sit,  quem Deus non possidet? Ideoque post tertiam correptionem iuste monasterio sit ut ethnicus et publicanus.



CAPUT LXu.



INTERROGATIO DISCIPULI.

Quomodo debent fratres externi a domesticis salutari?



RESPONDET DOMINUS PER MAGISTRUM.

Fratres cum monasterio extranei superuenerint, et eiusdem fratres monasterii in communem locum aduenerint, ubi illi extranei aut sedent, aut stant aut iacent, aut deambulant; primo ad ingressum suum mox uoce sua, Benedicite, salutent; deinde petant pro se orari, postquam orationem compleuerit  extraneus, mox uadat frater domesticus incuruato per humilitatem capite salutationis eius ad genua, et prius hoc erigatur ei ad pacem; ut apostolica compleatur sententia dicens: Honore inuicem preuenientes . Ad ingressum uero fratrum extraneorum post orationem, antequam compleat, hunc uersum dicat abbas cum domesticis fratribus: Suscepimus, Deus, misericordias tuas in medio templi tui .



CAPUT LXuI.



INTERROGATIO DISCIPULI.

De egressu fratrum de monasterio in uiam.



RESPONDET DOMINUS PER MAGISTRUM.

Exeuntes in uiam fratres petant pro se orari,  dicentes uersum: uias tuas, Domine, notas fac mihi, et semitas tuas edoce me ; aut uoluerint alium: Perfice gressus meos in semitis tuis, ut non moueantur uestigia mea . Semper enim uersum quando exeunt, siue quando ingrediuntur, cum gloria explicent. Similiter et reuertentes petant pro se orari, dicentes hunc uersum: Introiuimus in tabernaculum eius, adorauimus in loco ubi steterunt pedes eius ; cum gloria: uel quotiescunque limen forum ultimarum monasterii egressus ingressusque fuerit frater, sine uersu tamen, petat pro se orari semper.



CAPUT XLuII.



INTERROGATIO DISCIPULI.

De regressu fratrum de uia reuertentium in oratorium.



RESPONDET DOMINUS PER MAGISTRUM.


Fratres quouis hore tempore de uia reuersi ad monasterium fuerint, et fratres psallentes in oratorio inuenerint, orantes mox psallant cum ipsis; et post psalmum expletum a psallentibus pariter uoce sua uniuersos petant pro se orare debere: ut uideantur de ingresso limine forensi exterioris regie monasterii in petenda oratione regulam adimplere. Et post missas operis sancti in oratorio primo abbatem, deinde prepositos suos, uel omnes post regressum uie ad pacem accipiant.



CAPUT LXuIII.



INTERROGATIO DISCIPULI.

Exeuntes de oratorio mox debere de omnibus tacere.



RESPONDET DOMINUS PER MAGISTRUM.


Exeuntes de oratorio fratres mox taceant, nec etiam psalmos meditando exeant; ne quod in tempore suo cum reuerentia dictum est, extra tempus foris per extollentiam decantetur. Ergo exeuntes de oratorio taceant statim: quia psalmorum explicatum est tempus, et taciturnitatis inceptum est, sicut dicit Scriptura: Omni rei tempus .



CAPUT LXIX.



INTERROGATIO DISCIPULI.

De fratribus egrotis.



RESPONDET DOMINUS PER MAGISTRUM.

Fratres egrotos qui se dixerint esse, et ad opus  Dei se non leuauerint, et continuo iacuerint, ad culpam non uocentur: sed in refectionem solummodo succum, uel oua, aut calidam aquam accipiant; quod uix possint ueri tediosi accipere: ut, si se fingunt, uel fame compellantur leuari. Si uero post diei dictum surrexerint, excommunicentur; et ad mensam carnalem non accedant, quia ad spiritalem oratorii non affuerunt, quia laborem fugerunt, et opus Dei contempserunt. Nam in his talibus agnoscitur diabolus per excusationem tedii somnique pigritiam ministrare; ideoque talem mercedem recipiant. Qui uero frater sine febris membrorumque dolore lassatur, si penam supradicte lassitudini excommunicationis sustinere non uult, intret tamen in oratorium consueta cum fratribus hora, et si stare non potest,  iacens in matta uelut in oratione psallat: cui a uicino fratre stante insidietur tamen, ne dormiat. Si uero postea ex toto nichil laborauerit, unam quadram panis minus in annona accipiat sua, et potiones duas subductas; et hoc tantum, quia uel ad opus Dei surrexit, quia nec iustum est ut otiosus frater contra laborantem fratrem, cui digni laboris merces debetur, equaliter iudicetur: et quia boui trituranti non alligabitur os . Sic et qui non laborat, si propter iustitiam, iam si ex toto non manducat, uel pro tedii qualitate tantum manducet, quantum laborans aut sanus: quia impotens, qui ad laborem proclamat se non posse, item ad manducandum iudicetur non posse: quia utrumque non posse iustitie conuenit, et ueram necessitatem ostendit. Si uero ad  laborandum non possumus; et ad manducandum iuste debere non posse. Per pigritiam enim otiosi glutonis talis agnoscitur egritudo, ut cum ad laborandum suo ore proclamat, se non posse; et ad manducandum tacet ipsum non posse; si sua uult non dicere, aliena mox incipiat lingua audire, se ad manducandum non uelle nolle non posse: que iustitia hoc ostendit, ut sicut in uno homine anima, uenter, membra equaliter conueniunt; sic et una necessitas in his tribus communiter debet sentiri, ut quod in sanitate tres iste res supradicte communiter possunt, in necessitate uero agnoscatur simul non posse. Nam quare uni rei non posse permittat necessitas, et alie posse permittat; cum in uno hominis corpore anima, uenter, et membra separatim  ipsam necessitatem sentire et sufferre non possunt: quia adhuc anima in nobis omnes sentit dolores; qua abscedente, quod passum fuerit mortuum corpus nescit sentire. O iniustitie nefas! caput torquetur doloribus propter laborem, et uenter non torquetur propter dilectionem cibi; quasi in alieno corpore ipse uenter sit positus.



CAPUT LXX.



INTERROGATIO DISCIPULI.

De caritate fratrum circa egrotos.



RESPONDET DOMINUS PER MAGISTRUM.

Fratres qui se uoluerint ostendere, quam pleni sint caritate, cum certamine egrotos fratres uisitent.  consolentur et seruiant; ut caritate fraterna in necessitate probetur, et Domini iam uocem factis adimpleant, dicentis: Infirmus fui, et uisitastis me .



CAPUT LXXI.



INTERROGATIO DISCIPULI.

Si debeant fratres spiritales ad se inuicem occurrentes prius orare, aut sibi pacem dare, aut salutare.



RESPONDET DOMINUS PER MAGISTRUM

Cum uero introierint fratres monasterium, aut in uia fratribus spiritalibus occurrerint, postquam se per benedictionem salutauerint, prius orent et sic sibi pacem dent; sicuti Pauli et Antonii eremitarum occursum legimus: qui cum se mox uidissent, et sibi inuicem occurrissent, postquam se propriis salutauere  nominibus, mox oratione facta complentes, postmodum se mutuis miscuerunt amplexibus caritatis, sibi pacem reddentes. Inde ergo prius orare, quam pacem sibi debent tradere occurrentes: quia si non prius oratum fuerit, unde scit frater, ne in figura humana tentationis diabolice occursus adueniat, pro manifesto corporis uisu diabolica subito phantasia euanescat, et nostro nos decipiamus aspectu, si humanis oculis credimus, quod diuinis orationibus non probamus? et ideo prius orare, quam pacem sibi debent tradere occurrentes; et quia dignum est, ut pro communi presentationis aduentu primo per orationem gratie Domino referantur; qui dignatus est alternis desideratis aspectibus utrosque innotescere sibi aut representari: deinde post Domini  completam orationem merito iam homini pacis gratiam reddi debere.



CAPUT LXXII.



INTERROGATIO DISCIPULI.

De refectione propter caritatem fratrum superuenientium.



RESPONDET DOMINUS PER MAGISTRUM.

Cum fratres monasterio extranei superuenerint, si quarta, sexta feria, et sabbatum fuerit, uoce presentis abbatis, aut cellarii, si absens fuerit abbas, rogentur ad refectionem remorari ad nonam. Si autem usque ad tertiam admonitionem, non usque ad nonam consenserint remorari, sed pro certo ambulare se urserint, propter caritatem aduentus eorum, fracto ieiunio, omnes fratres monasterii cum eis ad  sextam communicent. Si autem ante sextam se urserint ambulare, queuis hora fuerit festinationis inuenta, iam sine domesticis fratribus ipsi soli reficiant, et ieiuni de monasterio non permittantur abscedere propter uiam, quia in panis fractione cognita est caritas Christi, sicut et in Actibus apostolorum legitur, fracta Eucaristia et sumpta a se, apostolos discessisse Andream et Ioannem.



CAPUT LXXIII.



INTERROGATIO DISCIPULI.

De fratribus qui ad opus Dei tarde occurrunt.



RESPONDET DOMINUS PER MAGISTRUM.

Frater qui nocturnis, matutinis et lucernariis primam  orationem aut psalmum perdiderit, eiectum eum ab oratorio cum terrore in capite foris eum apud semetipsum de emendatione abbas moneat. Si secundam orationem uel psalmum perdiderit, ibi in oratorio, presente congregatione, post psalmum expletum corripiatur acerbe. Si uero post tertiam orationem uel psalmum intrauerit, mox una cum prepositis suis foris de oratorio excommunicatus iactetur: et non prius ad ueniam reuertatur, nisi humilitatis satisfactio ab eo equaliter ante limen oratorii fuerit operata: sed hoc, ut superiori titulo diximus, de intra quinquaginta passus longitudinem. In prima uero, tertia, sexta et nona, qui post signum indicis percussi ad primam orationem, et primum psalmum non accurrerit, in oratorio presentibus omnibus  acerbe corripiatur: post secundam uero orationem, uel secundum psalmum qui occurrerit, iam sic excommunicatus cum suis exeat prepositis foras. Ad mense uero Antiphonam, uel uersum priorem qui non adfuerint, semote, et non signatum, et sine data et accepta benedictione manducent et bibant, sine alicuius hominis eloquio, usque dum se leuent. Et merito sine alicuius eloquio hominis debet reficere, qui ante refectionem cum Deo non est locutus. Qui posteriori uero mense non adfuerit Deo post refectionem gratias redhibere, in sequenti refectione talem penam in sequestrato suscipiat, qualem ille qui ante refectionem non est locutus cum Deo. He uero correptiones uel excommunicationes duntaxat his constitute sunt, qui sunt uoluntatis negligentia tardi,  et nullis necessitatibus occupantur: qui etiamsi propria uoce ad oratorium debere se ut absentes proclament in orationibus memorari, pretermittantur a fratribus, et sciant se excommunicatos; quos non utilitas monasterii, sed negligentia occupauit. Nam pro utilitate monasterii occupati digne absentes a presentibus in oratorio memorantur: sic tamen occupati in eodem loco dicentes sibi opus Dei et ipsi. Nam frater qui correptus in oratorio fuerit, etsi non oratorio iubeatur exire, tamen psalmum et responsorium, aut lectionem, aut uersum tandiu non imponat, usquedum in ipso oratorio pro culpa satisfecerit, ad genua incuruatus, et in uoce humili petierit pro se orare. Frater qui pro utilitate monasterii occupatur, absens in  oratorio habeatur in mente: qui per negligentiam aut tarditatem occupantur, tacite pretermittantur: quia potius peccatum acquirent nolentes Deum in orationibus memorare.



CAPUT LXXIu



INTERROGATIO DISCIPULI.

Refrenari debere liberum fratris arbitrium.



RESPONDET DOMINUS PER MAGISTRUM.

Frater qui uotum fecerit supra modum constitutum aut ieiunare, aut superponere, aut abstinere, et sine iussu abbatis uoluerit aliqua agere, sue uoluntatis arbitrio magis non permittatur: quia etiam per bonum ei subripit diabolus, ut propriam cogat frarem  facere uoluntatem: cum in monasterio non icet fratri suam facere uoluntatem, quod uult.



CAPUT LXXu.



INTERROGATIO DISCIPULI.

De cessatorio Dominice.



RESPONDET DOMINUS PER MAGISTRUM.

A nona hora sabbati post refectionem in estate iam legant; in hyeme a nona in sabbato, sicut constitutum est superius, non operentur: sed etiam et sequenti die Dominica ab omni opere laboris cessant: et etiam a meditatione quotidiane consuetudinis per tres horas in die in utrisque temporibus hyemis uel estatis. Sed post missas ecclesie pro uoluntate sua quis quid uoluerit, aut delectatus fuerit, ex suo arbitrio  legat: uel omnem licentiam repausationis habeant; ut letentur sibi ad requiem diem Dominicum constitutum.



CAPUT LXXuI.



INTERROGATIO DISCIPULI.

Quomodo debent transmisse eulogie a sacerdote monasterii suscipi?



RESPONDET DOMINUS PER MAGISTRUM.

Cum eulogie a Pontifice summo, uel a sacerdotibus sequentibus monasterio aduenerint, mox abbas osculans transmissum eulogie munus, et leuans se cum omnibus qui ipsi adstant orent, dicentes hunc uersum: Suscepimus, Deus, misericordiam tuam in medio templi tui : cum gloria: et complens  sedeat.



CAPUT LXXuII.



INTERROGATIO DISCIPULI.

De benedictione uel signo sacerdotum.



RESPONDET DOMINUS PER MAGISTRUM.

Sacerdotes uero cum monasterio ad refectionem tenti fuerint, ipsi omnem cibum et pocula mista signent; uel primo sibi in mensa sua meros et benedictionem petentibus ipsi suo responso tradant. Ipsi uero sacerdotes cum benedictionem in manducando aut bibendo aliis petunt, non licet eis a maioribus responderi: quia ipsi, qui sacrati sunt, quod dant a non sanctis accipere possunt. Clerici uero, si seruorum Dei interfuerint mensis, et ipsis locus tradatur  signandi; sic et post orationem ipsis locus detur complendi.



CAPUT LXXuIII.



INTERROGATIO DISCIPULI.

Non debere aliquem aduenientem, aut fratrem aut laicum, plus biduo otiosum in monasterio pasci.



RESPONDET DOMINUS PER MAGISTRUM.

Cum aliquis frater in monasterium uel hospes aduenerit, in hospitis honore uel uia lassitudinis si uoluerit otiosus esse, biduo mense fratrum hora sua communi adsedeat; tertio uero die post primam dictam, exeunte abbate de oratorio, teneant hospitem intus in oratorio hebdomadarii  et cellarii, dicentes ei: Iuua fratribus operari, quidquid abbas preceperit, aut in agro, aut in arte: si non iuuat, abscede; quia regula hospitalitatem uestram compleuit in biduo. Et si laborare assenserit, mox ei delegetur opus cum fratribus: quod si noluerit adimplere, abscedat, et lectus eius desternatur continuo, usque dum alter peregrinus adueniat: cui nouiter resternatur, cum aliquis forte spiritalis aduenerit. Ergo si noluerit laborare, dicatur ei ab hebdomadariis et cellario, ut abscedat; ne laborantes in monasterio fratres cogantur iuste et istius pigri hospitalitatem odire; et conuersi in murmurationem, uel detractionem, tales odire incipiant peregrinos, qui per inertiam miserie nusquam fixi stando laborantium debitos panes, sub pretextu  religionis uisitando monasteria, deuorant otiosi; qui nec manifestos se ciues monasteriis ingerunt persistendo, nec aperte se debiles indicant mendicando. Nam, ut supra diximus, talibus enim plus biduana eleemosyna damnum est dantis; quod in manifesta debilitate mendicanti pauperi ad mercedem lucrum est mendicantis. Ergo hi tales post biduum cum laborare noluerint, iuste agnoscant, quia ut susciperentur, et pro labore longi itineris biduo otiosi pascerentur, Apostoli preceptum fuit, dicentis: Hospitalitatem sectantes . Et item ut ad opus laboris cum fratribus impellantur; ipsius item est preceptum, dicens: Ipsi enim scitis quemadmodum oporteat imitari nos: quoniam non quieti fuimus inter uos, nec gratis panem uestrum manducauimus inter uos  sub aliquo: sed in labore et fatigatione, nocte et die operantes, ne quem uestrum grauaremus. Non quasi non habuerimus potestatem, sed ut nosmetipsos formam uobis daremus ad imitandum nos. Nam cum essemus apud uos, hec precipiebamus uobis, quia si quis non uult operari, nec manducet. Audiuimus enim quosdam in uobis ambulare inquiete, nichil operantes, sed curiose agentes: his autem qui huiusmodi sunt interdicimus, et rogamus in Domino Iesu Christo, ut cum silentio operantes suum panem manducent . Nam qui spiritales hospites sunt, si forte ipso die quo aduenerint pro lasso labore itineris non possunt laborare, tamen alio die quod uiderint fratres facere, ipsi sibi ultro iniungunt: ne non solum otiosi, sed et miseri a laborantibus iudicentur.



CAPUT LXXIX.



INTERROGATIO DISCIPULI.

De cella peregrinorum.



RESPONDET DOMINUS PER MAGISTRUM.

Cella peregrinorum semote monasterio constituatur cum lectis stratis, ubi superuenientes fratres, maxime ignoti, dormiant, et bisacias suas ponant. In qua res monasterii, aut ferramenta, aut utensilia non sint posita; ne forte cum putantur hospites spiritales, subito in damno fures inueniantur. Nam et propter cautelam custodiendi duo fratres, de quorum decada alii coquinam exercent, tandiu ex ipsa decada deputati uicibus a suis prepositis fratres peregrinos  ex improuiso custodiant: quandiu omnes de eadem decada suis uicibus explicent septimanas: et cum de alia decada inchoauerint coquere, et in diebus septimanarum suarum, si superuenerint peregrini; tandiu et de eadem decada deputati a suis prepositis fratres superuenientes ex improuiso custodiant, quandiu et ipsis alia decada succedat. Ergo sic omnes decade explicando et recapitulando omnes peregrinos aduenientes semper custodiant. Ergo ipsi duo fratres, quorum ad custodiam fuerint uices, cum peregrini aduenerint, in eadem cella simul sibi faciant lectos: ut, si forte unus de hospitibus ad oratorium nocte uoluerit ire, et alius forte noluerit propter lassitudinem se leuare, aut forte uoluerint uicibus foras exire, utrique habeant singulos ex improuiso  custodes: ut et ille, qui aut ad oratorium aut egreditur foras, per incertos manasterii exitus nocte, et ingressus per occasionem custoditus a domestico fratre ducatur, et cum manente alter remaneat custos: ut et caritatem solatii uideantur hospitibus adimplere, et res monasterii ab incertis ex improuiso custodiant. Nam et in die ipsi sibi sollicitudinem faciant, eos intra monasterium de nichil facto oculo custodire. Nam ideo duobus hec cura committitur, ut et in nocte uicibus sint circa peregrinos solliciti, et in die, si forte ex eis unus fuerit occupatus, alter peregrinum a longe custodiens respiciat. Cella ipsa habeat clausuram talem ab intus, qualem a foris: ut nocte tam ab eis, inclusis secum hospitibus, ab intus missis claustris clauis tollatur; quam, ubi  norunt, abscondant; ut cum foras forte uoluerit hospes exire, ipse sibi custodes excitet, cum clauem requirit: quo presente incipiat ad ignotum refrigerium foras exire. Ipsi enim fratres bisacias eorum et uirgas suscipiant in cella eadem seruaturi, claue forensi fideliter conseruandas. Iam si forte tales inuenti fuerint hospites, qui diu persistendo fideliter et animo laborando iudicauerint se monasterio perfirmare, suggerant eorum custodes abbati, et lecta eis regula, uideant quot dies iam habent in monasterio, et residui dies de induciis eis ad tractandum secum cedantur. Et cum expleti fuerint constitutarum indiciarum dies, et tunc demum si placent eis probate uite uel regule discipline, sicut de firmandis monasterio fratribus posteriori titulo constitutum est, se  monasterio usque ad mortem perseuerando contradant. Quod si non se uoluerint firmare, sed sic laborando quotidie cum fratribus monasterio uoluerint remorari, si contenti sunt pannos suos uel indumenta in alieno opere stricare, sola tamen communis mensa uel uite mensura eis de monasterio prebeatur, de ceteris necessariis preparatio denegetur. Quia firmis debent omnia preparari; talibus uero de firmitate dubiis sola monasterii mensa sufficiat: et hoc tantum, quia uel laborare cum fratribus uolunt remorando, a fratribus illis custoditi duntaxat die noctuque.



CAPUT LXXX.



INTERROGATIO DISCIPULI.

Polluti per somnum fratres si debeant communicare, aut non.



RESPONDET DOMINUS PER MAGISTRUM

Fratres qui se immundos per somnum agnouerint, secrete ante fores oratorii, antequam ad illam psallendi horam intrent, qua solent communicare, abbati ad genua incuruati confiteantur hoc ipsum: et tunc abbas interrogans eos, quid potuerint turpiter cogitare hesterna in die, ut eis consensus libidinis uenisset in nocte. Et si frater magis spiritalis est, non erubescat confiteri malum illud, sicut superiori titulo diximus, si cupit animam suam saluare de  morte, quod abbas possit monitionibus emendare. Tamen biduo se a communionis acceptione suspendant, ut iam tertia die mundi communicent. Tales enim fratres qui frequenter exstiterint, sciant se non occasione, sed uoluntate sua sibi excommunicationem accersire; et a corpore Domini ipsi se faciunt alienos, qui cogitationibus suis ipsi sibi adescant libidinem, cum carnem suam faciunt per turpia desideria sordidare. Quia sicut tinea uestimentum, et uermes lignum corrumpunt et deuorant, sic et cogitatio turpis maculat, et animam sinceram non facit. Ergo hi tales in spiritu esse creduntur apud Deum, quales per reatum inuenti sunt apud hominem. Nam dicit sacra Scriptura: Peruerse enim cogitationes separant a Deo .



CAPUT LXXXI



INTERROGATIO DISCIPULI.

De uestimentis et calceamentis fratrum.



RESPONDET DOMINUS PER MAGISTRUM.

Habere debent fratres in hyeme paraturam grossam quotidianam stamineam, et tunicam aliam nocturnam, quam post nocturnos puduclent, quia in die diuersis occupantur laboribus. Habeant enim in hyeme et pallium stamineum, braccas laneas, et fasciolas, aut pedules. In estate uero habeant paraturam linostimam, non satis grossam propter laborem et sudorem: et habeant pallios linostimos, subtiles non satis propter estus sudoris, et braccas lineas:  fasciolas lineas uero uti Dei homines prohibemus; ut aliquid distet a clerico monachus. Et habeant singulas paraturas linostimas subtiliores, quas in diebus festis solum in processionibus utantur: et in estate habeant singula mannariola linea propter sudores, et singula facitergia per decadam. Quas omnes res per singulas decadas singule arce contineant; tenentibus ex eis clauem prepositis suis: que arce uestiario ponantur; ubi et ferramenta monasterii, et omnes res posite sunt; de cuius celle custode iam supra taxauimus. Ideo enim diximus in una arca unius decade sub claue prepositorum omnes mutandas consistere, ut cum unusquisque frater in potestate arcam non habuerit, non habeat ubi peculiare aliquid abscondat; quem ordinem omnes decade  obseruent. Si quis uero frater in specie sua sibi uisus fuerit scemari, uel satis gauisci, mox a prepositis suis ei tollatur, et alio detur, et alterius illi. Hoc ideo, ut non extollatur propria in fratre uoluntas: quia quidquid eius anima petit, ei magis dari non debet; quia contra desideria carnis spiritus sentit; ideo spiritalis homo Dei est, non carnalis. Hebdomadariis coquinam intrantibus sacci sint tunice, et cuculle segestre; que tales res maxime intra monasterium sine uerecundia omnem sorditiam iniuriamque uel simul inquinamenta caccaborum, cucume, uel hyemarum, nec non et faci calorem, uel coquine sordes diuersas sustineant. Que ergo res expleta hebdomada ultimo die sero lote hebdomadariis aliis intrantibus consignentur. De calceamentis uero oportet  fratres caligas habere ferratas, triclinas; non ad lusum, sed ad usum; quas debent tempore hyemis uti: estatis uero tempore unctas reponi. Et caligas omnes oportet habere clauatas, tam in monasterio quam in uia: ut et diu reposite calige conseruentur, et pes fratris in caliga refrigeretur. Ad nocturnos uero in estate ligneos cuspus utantur pelliceos; ne inquinatis pedibus ad suum reuertentes stratum, lectorum sagos coinquinent. In hyeme uero ad nocturnos pedulibus utantur pelliceis, propter frigus pedum. In lectis habeant in hyeme singulas mattas, et sagos tomentatios singulos, et lanas: in estate uero pro lanis rachinis propter estus utantur, et ante ipsos lectos singulas pelles, ubi tergant a sordibus pedes, et sic in suos lectos ascendant.



CAPUT LXXXII.



INTERROGATIO DISCIPULI.

Si debet in monasterio frater aliquid peculiare habere.



RESPONDET DOMINUS PER MAGISTRUM

Omnis homo in uita seculi huius tribus rebus excitatur, laborat et studet; peregrinus in uia, miles in pugna, imperator in palatio, agricola in agro, mercenarius in negotio, omnes excitantur et laborant, ut habeant, dum uiuunt, unde uestiantur, calcientur, et uiuant. Sed quibus Dominus seruitii sui contulit domum, et ostendit eis non satis de presenti seculo cogitare, quia hec omnia pertranseunt, et omnia ista que uidemus et utimur, paucorum in nobis dierum sunt usus, et momentanea cum uite nostre tempore  transeunt: et per corporis mortem cecata in nobis seculi luce, clausis uite oculis, omnia que habemus seculo relinquuntur. Sed illa semper eterna; que cum uenerint, ulterius transire non norunt: sed in bonis uite eterne iustis, aut in penis gehenne peccatoribus perseuerant. De quibus ergo desideriis bonorum, uel timore malorum, quasi iam ibi uideamur accersiti; mentem nostram in hac uita de supernis semper cogitationibus occupemus. Unde precipit Dominus seruis, de necessariis uite huius non debere quemquam esse sollicitum; etiam fideles in se admonet de crastino non cogitare, sed regnum et iustitiam eius solummodo desiderare, dicens in sancto Euangelio: Nolite cogitare quid manducetis, aut quid  bibatis, aut quid induamini: Sed querite regnum et iustitiam Dei, et hec omnia apponentur uobis . Ergo cum hec omnia necessaria nobis a Domino preparantur, et de omnibus administrandis cum Deo solus est abbas sollicitus, quare discipulus sibi peculiariter aliquid audeat facere, aut habere, aut uindicare? Nam ideo peculiare aliquid habere denegatur, quia nemo seruiens Deo implicat se negotiis secularibus, ut ei placeat cui se probauit : ut cum omnibus rebus suis alieno cum se imperio subdiderit, ut non sit res ubi propria eius uoluntas extollatur, que uoluntati Dei est inimica. Nam de peculiari Ananias et Saphira fidem ab apostolis non meruerunt percipere, quia omnia sua cum ante pedes apostolorum assignarent, de peculiaribus fraudulenter  subtractis, iudicio subite mortis damnati sunt: quia fraus Deo fieri non potest; cum nichil est occultum quod ab eo non reuelabitur. Ergo cum uictum et uestitum corpori, calceamenta pedibus unicuique fratri abbas precogitauerit, ut quid alicui sit aliquod peculiare opus habere, aut rem aliquam, aut aurum: aut nummos, uel quoduis necessarium; cum omnia emenda uel habenda Deus ei per abbatem monasterii appareat? Si quod ergo peculiare inuentum in aliquo fuerit, grandi eum abbas et diuturna excommunicatione condemnet, ut exemplo illius uindicte nullus hoc audeat imitari. Hoc enim ne sit in aliquo frequenter, omnes scrutentur a prepositis suis; et si in aliqua re fuerit uisus sibi frater multum gauisci, aut plaudere, tollatur ei, et alio detur, et alterius  illi, quoduis fuerit; ut propria in eo non extollatur uoluntas



CAPUT LXXXIII.



INTERROGATIO DISCIPULI.

Quomodo debent haberi in monasterio sacerdotes.



RESPONDET DOMINUS PER MAGISTRUM.

Peregrinorum loco habeantur in monasterio sacerdotes, maxime quorum primatus et honor in Ecclesia continetur et militat. Qui si hoc elegerint, ut pro amore Dei, uel propter disciplinam, uel mensuram sancte uite monasteriis habitent, in solo enim nomine patres monasterii nuncupentur; et nichil aliud eis in monasteriis liceat, nisi orationes colligere, complere et signare. Aliud uero nichil aut presumant,  aut eis liceat; uel aliquid ordinationis, aut dominationis, aut dispensationis uindicent; sed omnem formam licentie, uel ordinande dominationis monasterii abbas, qui super gregem uniuersum est ordinatus, cum regula uindicet uel defendat. Nam solo honoris nomine ideo statuimus eos patres monasterii appellare, propter sacrationem sacerdotii, aut ordinationem; et ne ipsi obtentu honoris de ratiociniis, uel dominatione monasterii, ut pote laicos, abbates excludant. Nam ipsi sacerdotes, si uictum, aut uestimentum, aut calcearium monasterii uti magis quotidie eligunt, et operari communiter secundum preceptum Apostoli cum fratribus debeant, non imperatiue satis coacti ab abbate, sed cum reuerentia admoniti.  Nam si spiritales sunt, ipsi sibi imperent. Nam et propter cautelam, quod poterant ab aliis cogi, memores semper sancti apostoli Pauli, formam ostendentis de se, et dicentis: Non gratis panem uestrum manducauimus . Et item ipse dicit: Laborauimus manibus nostris, ne quem uestrum grauaremus. Et item ipse dicit: Qui non laborat, nec manducet . Ergo quod si diutissime otiosi labore manuum suarum querere uictum noluerint, cum reuerentia per multorum religiosorum testimonia conuenti ab abbate Ecclesiis reuertantur. Si uero, quod absit, non pacifice, sed magis per scandalum exire uoluerint, tenti et exuti rebus monasterii duntaxat, sine graui iniuria clausa regia excludantur. Quia magis ipsi amplius agere debent, quod aliis  predicant generaliter a Deo esse preceptum, otiosis debere laborantium panes negari.



CAPUT LXXXIu.



INTERROGATIO DISCIPULI.

Qui debeant manducare cum abbate.



RESPONDET DOMINUS PER MAGISTRUM.

Ad mensam abbatis sedeant seniores, extranei superuenientes, uel uicibus fratres psalterati, quos uoluerit abbas, preter prepositos; qui in decadis suis ideo ad suas mensas iubentur esse presentes, ut causam Dei, id est, taciturnitatis et grauitatis in susceptis suis custodiant. Ideo enim ambos diximus in mensa decade sue preesse, ut decem fratres sibi commissos uicaria sollicitudine ab uniuersis uitiis custodiant.



CAPUT LXXXu.



INTERROGATIO DISCIPULI.

Perfecte alique intra monasterium artes qualiter et quanti debeant uenundari



RESPONDET DOMINUS PER MAGISTRUM.

Cum unaqueque ars aliquid perfectum super uacuum usibus monasterii, uel mittendarum eulogiarum abundauerit, interrogata qualitate pretii quantum a secularibus distrahi potest, tantum infra nummorum minori semper distrahatur pretio, ut agnoscantur in hac parte spiritales a secularibus actibus distantiaque separari: cum non negotii causa, que inimica est anime, lucrum supra iustitiam querant; sed etiam ab ipsa iustitia minus accipiendi pretii humanitate consentiant: ut non propter cupiditatem  et auaritiam artes operari credantur, sed ne otio possit pascenda dignis sumptibus manus uacare, et horas operosi diei gratis transire. Pretium uero acceptum abbati debet ab ipsis artificibus fideliter consignari. Que diminutio pretii estimatione abbatis artificibus debet constitui; ut sciant item quanta ementibus summa respondeant, et accepti pretii fraudem non possint facere de ipsa quantitate iam scienti abbati.



CAPUT LXXXuI.



INTERROGATIO DISCIPULI.

De casis monasterii.



RESPONDET DOMINUS PER MAGISTRUM.

Casas monasterii oportet esse locatas, ut omnem  agrorum laborem, case sollicitudinem, inquilinorum clamores, uicinorum lites onducto secularis sustineat; qui nescit de sola anima cogitare, sed presentis uite omnem sollicitudinem in huius seculi amore expendit. Et de hac uita solummodo cogitantes, ita presentia diligunt, ut putent se in hac luce per tempora prolixa durare. Ita fit, ut presentia diligunt, nunquam futura desiderant, uel cognoscunt, ut dum in momentaneis usibus delectantur, nec perennem uitam cupiunt; cum amanda impedimenta seculi faciunt eos quotidie miseros de hac uita sine rebus suis inuitos exire, nichil secum nisi peccata portantes. At uero spiritales conuersi ideo non implicant se negotiis secularibus, ut ei placent cui se probauerunt: ut non de rebus, que in morte seculo remanent, sed  de anima cogitantes, que sola cum actuum rationibus post mortem pertransit, magis hoc eligunt cogitare quod expedit; ut heredes, qui migrantibus nobis de hac uita seculo remanent, et animam nostram post mortem sequi non possunt, digne non debemus de eis nostros cogitatus occupare, dum uiuimus: sed semper superna desiderantes, et omnem spem in futuro ponentes, delectabilem uitam adhuc sperare, qui iam frui uideamur. Ergo monasterii casas ideo oportet esse locatas, ut in rebus secularibus seculi operarius occupetur: nobis uero, quibus a sacerdote clamatur: Sursum corda, et nos ei responsione promittimus, Habemus ad Dominum: internis ergo cogitationibus non migremur, et sicut item clamat nobis Dominus in Euangelio dicens: Nisi quis reliquerit  omnia que possidet, non potest meus esse discipulus . Sed quia sine substantie alimento uita corporis nostri seruari non potest, et maxime propter congregationem forse multa, et aduenientium peregrinorum usibus necessaria preparanda, et petenti eleemosynam non esse stricti uolumus, possessiones seculi ideo non uidemur relinquere, sed substantiam monasterii operariis Dei proficientem iuste reseruare uidemur. Quapropter si nostra sollicitudine uel cura colantur, dum proficiunt corpori, anime impedimento constabunt: melius est ergo eas sub alieno impedimento possidere, et annuas pensiones securos suscipere, nichil nos nisi de sola anima cogitantes. Nam si uolumus curam earum per spiritales fratres excolere, cum grauem eis laborem iniungimus,  consuetudinem ieiunandi amittunt. Nec ita ieiunis uiribus tractandum est, si plus debeat homo uentri laborare quamanime uel Deo. Unde ad laborem in monasterio ars sola cum horto sufficiat.



CAPUT LXXXuII.



INTERROGATIO DISCIPULI.

Quomodo debeat frater, siue iam conuersus, siue adhuc laicus, introire uel tradere se, uel suscipi in monasterium?



RESPONDET DOMINUS PER MAGISTRUM.

Ingredienti in monasterium nouo fratri, siue iam conuerso, siue adhuc laico, et hoc petenti, debere se in monasterium suscipi, respondeat ei hoc primo abbas, non forte eum posse constituta regule conseruare.  Cum uero ille dixerit, posse ad omnia se obedire, tunc hec monasterii regula ei legatur. Qua regula in lectione expleta, et omnia abbatis uerbis predicta, cum responderit nouus frater ad omnia facto se esse paratum, tunc abbas subsequatur, et dicat: Quid de rebus tuis, quas proprio arbitrio uteris? Non enim tibi expedit, te hic pro causa Dei posito res tuas alibi remanere; sed sicut dicit Scriptura: Ubi est thesaurus tuus, ibi erit et cor tuum . Nam ideo non expedit, ne forte titillatione diaboli a rebus tuis foris positis per desiderium earum de monasterio prouoceris, et, relicto seruitio sancte schole, proprio redeas militaturus arbitrio; et sicut canis delectatur, redeas ad uomitum tuum, et saliuas a te proiectas in terram denuo cum sordibus resorbeas. Sed qui  perseuerantiam diligit, et occasionem migrandi cupit nescire: ideoque constituimus salubre consilium, ut audias uocem Domini tibi dicentis: uade, uende omnia, et da pauperibus, et ueni, sequere me . Quam ergo si sequi uis uocem, uade, uende que habes, et omne pretium huc ante me defer; ut te presente a me pauperibus erogetur: ut nullum seculo pignus tuum remaneat, ad illud iterum reuertendi. Ideo enim cum nondum adhuc firmatam ingressionem tuam in monasterio habes, tibi de rebus tuis libera adhuc uoluntas conceditur: quia post firmatam ingressionem discipulo siue in monasterio, siue foris peculiare aliquid habere a regula denegatur: ut non sit ubi propria eius uoluntas extollatur. Quod enim si totum distrahere tibi graue uidetur, et sunt  tales res, que una tecum possint monasterio deseruire, ne tamen pro pignore reuertendi seculo dimittantur, omnia fideliter tecum in monasterium defer, nichil subcelando Deo, cuius te cum omnibus rebus tuis subdis seruitio: qui ubique omnia respicit et nichil est ei occultum, qui reuelat absconsa. Memor esto fraudis Ananie et Saphire, qui de rebus suis Deo oblatis exinde subcelare uolentes, mortem perpetuam irruerunt pro fide. Mox ut hec audierit nouus frater, qui priori diuina sententia omnibus distractis, et per manus abbatis erogatis, si hoc pro certo habuerit uotum omnia distrahere, et monasterio non aliquid reseruare, non cogatur, nisi ex sua uoluntate uoluerit. Ergo cum omnibus per manus abbatis erogatis sic se firmare monasterio uoluerit,  charta ab eo perseuerantie non petatur, quia pignus fidei apud Deum omnium rerum suarum per erogatam eleemosynam fuit. Nam per omnem rerum suarum erogationem expensam cognoscitur apud Deum, posse fideliter permanere, qui rebus suis pro eo cupit non parcere. Solummodo hanc det fidem, sibi penitus foris nichil remansisse celatum. Hanc ideo uoluntatem abbas ingredientibus tribuit, ut non ab intreuntibus iudicetur potius res hominum desiderare, quam animas. Qui uero frater hoc elegerit cum rebus suis se monasterio tradere, et distrahendi uoluntatem non habuerit; ne aliquando mutatus a diabolo uel armatus, propter res suas exigendas aliquas molestias monasterio generans exire desideret,  cauens manu sua prius de stabilitate, simul rerum suarum breue adiuncto, una cum anima sua Deo et oratorio monasterii per donationem offerat; totum subscribentibus religiosis testibus, episcopo, presbytero et diacone, uel ipsius territorii clero; et in ipsa cautione, taxans hoc, quod si aliquando monasterio discedere uoluerit, sine rebus suis de monasterio, uel sine indulgentia peccatorum a Deo discedat. Iam de ipsis rebus abbas in potestate sua mutatis quidquid necessarie utilitati monasterii superuacuum abundare uiderit, pro anima fratris ipsius, propter preceptum supradictum sequendi Dominum; per eleemosynam dictracta illa re superuacua, pretium eius pauperibus tribuat: ut quod ille imperitus frater non meruit facere, pro illo iste quasi doctus  magister ualeat adimplere. Qui uero frater ex toto indicauerit se nichil habere, prius exquiratur a uicinis illius regionis, ubi mansit: et si inuentum fuerit, quod certe sit ex toto eius paupertas, tunc dato perseuerantie fideiussore sub cautione pene interposita, si tamen iam notus fuerit, sic debet in monasterio suscipi, ne forte aliquibus rebus suis ad tempus foris commendatis, mentita in monasterio paupertate, non solum nichil Deo per eleemosynam, uel monasterio per donationem conferat; sed etiam a spectantibus suis prouocatus, et cum quid inuenerit cause, exeat. Nam cum dederit cautos fideiussores cum pena, iam tunc demum ei pro actibus monasterii sine suspicione secure res monasterii aut pretia emendorum, uel uecturarum alimonia contradantur.  Si uero talis monasterio aduenerit frater, quem ipsa patria ignorauerit, uel omnibus habuerit uultum ignotum, et se ad monasterii societatem firmare uoluerit, sola sacramenti fides ab eo exposcatur; ut si aliquando de monasterio exire uoluerit, cum notitia abbatis uel omnium exeat. Et cum iam exire uoluerit, prius iuret se de rebus monasterii nulla furti commissione, aut foris antecessus commendasse, aut absconse secum portasse, nisi forte ei pro misericordia uoluerit aliquid donare abbas: ut si periurauerit, ferat in anima quod in corpore non potuit adimplere. Res tamen quibus indutus fuerat monasterii uel calceamenta reconsignet abbati; ut remanenti in perseuerantia fratri proficiant, que migrantibus auferuntur; et res monasterii iuste ille habeat,  qui in monasterio habitat; et iuste illi retollatur, qui iniuste animos suos a perseuerantia monasterii separat: nec enim illi dare placeant, cui ipsarum rerum displicuit disciplina. Si uero ita iurauerit, et non se firmet, sed ad tempus remoretur, hoc solum testetur; ut sine notitia uel uale abbatis, uel cum furto non exeat. Etiam ex improuiso custodiatur, et in potestate nichil habeat, et ad laborem cum fratribus communiter impellatur; ut laborando uiuat. Si tamen nudus fuerit, et induere eum abbas uoluerit, ad tempus utatur; et sciat, se quod habet omne reconsignatum, cum exire uoluerit. Nam si forte cum ingressus nullum monasterio iuramentum tradiderit, et uelut ignotus nullam catenam fidei abbati  de securitate intulerit; siue quod contulit Deo per eleemosynam, siue quod nichil monasterio de rebus suis obsidis pignore per donationem legauerit, siue quod nullum fideiussorem ignotus inuenerit; siue si nulla sacramenti fide teneatur: cum forte incertus de firmitate frater missus fuerit cum uehiculis animalium, et emendarum pretio rerum, mox ducatu diaboli inuentis per occasionem sumptibus uel uehiculis, in alienas terras monasterii incipiat magis ordinatus migrare, securus de se perceptionem quotidie exspectandus, et prolongando aut tarde, aut nunquam sequendus



CAPUT LXXXuIII.



INTERROGATIO DISCIPULI.

De induciis fratrum suscipiendorum, in quibus de stabilitate  firmanda secum tractare debeant.



RESPONDET DOMINUS PER MAGISTRUM.

Cum de omnibus supradictis conuentus nouus frater regule per abbatem de stabilitate firmanda, aut per rerum suarum eleemosynam, aut per donationem monasterio, aut per chartam fideiussoris penalem; aut si ignotus, per iuramenti fidem cauerit: duorum tunc mensium spatium in iudiciis ad tractandum secum accipiat. Laborando tamen cum fratribus contentus annone communi mensura, uel regule disciplina et excommunicationum; ut et mores monasterii probet, et a monasterio ipse probetur; et secum tractet, si debeat se ad Deum firmare, aut ad diabolum expeditius remeare. In quibus duobus  mensibus sub cura illorum fratrum, qui peregrinos custodiunt, et ipsi similiter ex improuiso custodiantur, et in cella peregrinorum dormiant; et ingressus illorum, uel exitus in monasterio custodum presentia uideatur; et omni hora, si alicubi a conuentu fratrum secesserint, sollicite a custodibus requirantur, ne forte anticipent ambulare sine uale cum furto. Quod si explicitis duobus mensibus, non placabili disciplina et iisdem monasterio placuerit ambulare, cum notitia abbatis uel omnium post datam fidem nullius furti commissi, uel reconsignatis rebus monasterii que ad tempus forte acceperat, mox post datam uniuersis pacem; et acceptam uirgam in manu, et annonam uiaticam post factam orationem, uel dictum uersum, uel redditam  eis pacem, si tamen uult, ut hospes abscedat; et resuscipiat uicem suam diabolus, quem nolens hospitem susceperat Christus.



CAPUT LXXXIX.



INTERROGATIO DISCIPULI.

Quomodo debeat frater nouus in monasterio suum firmare introitum.



RESPONDET DOMINUS PER MAGISTRUM.

Cum explete duorum mensium ad tractandum inducie fuerint, et placabili disciplina ab eo magis stabilitas eligatur, et perseuerantiam, repromissa lecte regule firmitate, ei placeat adimplere, reinterrogatus ab abbate nouus frater, quid secum in concesso induciarum spatio definisset, cum responso  eius implendam in omnibus promittat obedientiam; respondeat abbas: Deo gratias. Alia die post primam dictam missas explicitas exeunti limen oratorii cum congregatione abbati flectat ad genua eius nouus frater suam ceruicem, rogans eum uel omnem congregationem eius, debere modicum in oratorio remorari, et orare pro se. A quibus mox diutissime pro eo oretur; et completis omnibus abbas uolens egredi, humiliter apprehenso eius uestimento, noui retineatur manu discipuli, qui hoc rogando insinuet: Est quod suggeram primo Deo, et oratorio isti sancto, uel tibi et congregationi. Cum responderit abbas; quid illud est, intimato. Subsequatur petitor dicens: uolo Deo seruire per disciplinam regule mihi lecte in monasterio tuo. Cum responderit abbas, dicens:  Et hoc placet tibi? subsequatur futurus discipulus: Hoc primo Deo, sic et mihi. Tunc dicat, abbas: uide, frater, mihi nichil promittis, sed Deo, et huic oratorio uel altari sancto. Si ad omnia obaudieris diuinis preceptis uel meis monitis, in die iudicii tu coronam accipies bonorum actuum, et ego de peccatis meis indulgentie aliquid promerebor; qui ut diabolum cum seculo uinceres, incitaui. Si autem nolueris mihi in aliquo obedire, ecce ego Dominum contestor, quin et hec congregatio testimonium mihi est in die iudicii prebitura; quia, ut supra dixi, cum non mihi, uel congregationi in aliquo obaudieris, in iudicio Dei ego absolutus, tu pro tua anima, uel contemptione rationem restitues. Post hec uerba, si cum rebus suis introierit, tunc ille  breuis, uel donatio rerum suarum Deo uel monasterio facta, ipsius donatoris manus super altare ponatur, dicente ipso fratre: Ecce, Domine, cum anima mea, et paupertate mea, quidquid mihi donasti, tibi reconsigno et offero: et ibi uolo ut sint res mee, ubi fuerit cor meum, et anima, sub potestate tamen monasterii et abbatis, quem mihi, Domine, in uice tua timendum preponis; cum eis dicis: Qui uos audit, me audit; et qui uos spernit, me spernit . Unde quia per eum nobis tu omnia necessaria cogitas, ideo nichil nos oportet peculiare habere: quia tu nobis de omnibus es idoneus, et in omnibus sufficis solus: ut iam nobis uiuere et spes Christus sit, et mori lucrum. Post hec dicat ipse nouus frater responsorium hoc: Suscipe me, Domine, secundum uerbum tuum,  et uiuam: et ne confundas me ab exspectatione mea . Post hoc responsorium dicat abbas hunc uersum: Confirma hoc, Deus, quod operatus es in nobis . Post quem uersum dictum, mox data ei ab omnibus pace; compleat abbas, et tollens breuem desuper altare, mox ab eo nouus discipulus sub preposito ordinetur, et in manu eorum consignatus cum aliis fratribus exeat discipline. Eadem namque die, pro humilitatis indicio, aquam manibus fratrum ad communionem intrantibus ipse ministret, et cum dat, osculetur omnium manus, et petat singulos pro se debere orare. Breues uero donationum factos a fratribus tempore mortis sue abbas in quod usibus monasterii expensis  restituerit, testamento suo inserat, etiam nomina eorum quorum noscuntur collata: ut nullus post mortem eius forte de monasterio exiens, repetendi rerum suarum fiduciam habeat, et stabilitatem monasterii, et fidem frangat defuncti, uel dicat sine donatione aliquid suum in monasterio contineri.



CAPUT XC.



INTERROGATIO DISCIPULI.

Ingresso in monasterium cuidam laico non debere intra annum mutari res, nec caput eius secundum propositum tonderi.



RESPONDET DOMINUS PER MAGISTRUM.

Cum aliquis nouellus de seculo ad seruitium Dei  in monasterium confugerit, et indicauerit se uelle conuerti, non ei credatur tam facile. Nam ficte ab abbate solo uerbo, non facto, habitatio ei monasterii denegetur: ad probationem grauia proponantur, ad obedientiam eius inueniendam predicentur contraria, et uoluntati eius amara; quotidiana ei ieiunia promittantur. Nam et hoc ex lectione regule, et dicto abbatis agnoscat, quia in monasterio nulli licet dicere: Hoc uolo, et hoc nolo: hoc amo, et hoc odio; ut non propria eligatur uoluntas: et sciat quia qui in monasterio conuersus fuerit, quidquid ex uoluntate sua uoluerit, hoc magis non permittitur. Quare? Quia sunt uie, que uidentur homini recte, quarum finis usque ad profundum inferni demerget . Et quod noluerit, hoc cogitur; ut uoluntas in eo  propria amputetur, que inimica est Deo. Qui ergo cupit perfecte conuerti, quidquid amauerit et desiderio habuerit, ei denegetur; et quidquid oderit, ei apponatur, dicente Domino: Qui uult meus esse discipulus, abneget semetipsum sibi, et sequatur me , hoc est, non suam, sed Dei faciat uoluntatem. Omnia enim debet pro Domino sustinere, qui in eius cupit militare schola. Aut quid enim digne possumus pro Domino sustinere? dicente Apostolo: Non sunt condigne passiones huius seculi ad superuenturam gloriam . Ut si ignem persecutor seruo Christi inferat, ut temporalis calor finito non sentiatur dolore; non tamen talis est, qualis ille ignis inexstinguibilis: aut sic incendit, quomodo eterna pena gehenne peccatrici anime immortaliter reseruatur.  Si ungule, uel equulei, uel uerborum penas ingerat, in ipsa parui doloris tolerantia eterne letitie coronatus succedit. Si carcer nos pro Deo tenebrosus recludat, edificata ex margaritis, et auro uel gemmis ornata eterna nos Ierusalem exspectat. Si obscuritas clausure nos pro Deo obcecet, in momento nos poterit obscurare; sed posthac illa nos lux in eterna uita suscipiet, que non solis candore uel lune, non stellarum celi, sed ipsius Dei perpetua maiestate lucebit. Si terra ista, quam in hac uita calcamus, moriendo pro Deo meruerimus abscedere; mox super illam terram ambulare perpetuo deputam, que septies argento lucidior. Si uero que putantur huius seculi esse delicie, que inquinant  potius interanea nostra quam reficiunt, pro Deo ea contempserimus; ad illa statim flumina in eternum currentia perpetuo deputamur, que sunt mellis, et lactis, uini et olei abundantia plena; simul et illarum fructus arborum uarios et diuersos, duodecies in annum nascentes, non cultura hominis, sed abundantia Deitatis, qui non fame delectant ad uescendum, uel esurie appetuntur ad manducandum; sed postquam oculi sanctorum ipso uisu fuerint saginati, insuper hoc unicuique sapit in ore, quod fuerit delectatus. Ergo digne ad paruum tempus ieiuniis et abstinentia pro Domino cruciamur, ut eis que preparauit bonis in perpetuum satiemur: obscuramur pro Deo a persecutore in carcere, ut in illa perpetua luce fulgeamus, tanquam scintille in arundineto discurrentes: mortem momentaneam pro  Deo ideo libenter appetimus, ut in eternum a gehenne morte perpetua liberemur. Postremo, et sine persecutione in ipsa christianitatis pace in schola monasterii ideo probationibus, uel amaricationibus uoluntatum sub abbatis imperio militamus; ut post peregrinationem uite seculi huius, cum Dominus noster iudicio nos accersierit suo, digna ei nostra opera consignemus, offerentes ei patientiam nostram, per quam dura omnia et diuersa nobis ab abbate imperata, que pro nomine eius gratanter portauimus, uel amaricationes uoluntatum nostrarum diuersas, quas pro nomine Dei, uel salute anime libenter magis sustinuimus, dicentes Domino: Propter te morte afficimur tota die; estimati sumus, ut oues occisionis  . Et cum hec omnia uenerint super nos obliti non sumus te; et per obseruationem obedientie inique non egimus in testamento tuo: et a perseuerantia bonorum actuum uel desiderio spei future non recessit retro cor nostrum. Quia non declinauerunt semite nostre a uiis tuis, in quibus uiis Probasti nos, Deus: igne nos examinasti, sicut igne examinatur argentum . Induxisti nos probationis in laqueum; posuisti amaricationum tribulationes in dorso humilitatis nostre: ut nostram non permitteremur, sed tuam cogeremur facere uoluntatem. Unde imposuisti homines super capita nostra : quia ostendisti nos sub abbate doctore, uel preposito discipline debere esse probandos. Ergo hi tales subsequentes Domino dicant in illo iam seculo: Transiuimus per ignem et aquam; et induxisti  nos in refrigerium , hoc est, transiuimus per amaricationes uoluntatum nostrarum, et seruitium sancte obedientie; ecce peruenimus ad tue refrigerium pietatis. Et item dicimus ei: Delectati sumus pro diebus, quibus nos humiliasti, annis in quibus uidimus mala : ut nichil habeat in nobis gehenne ignis sibi quod uindicet; quando nichil suum in nobis incendendum ibi, diabolus egit. Ergo omnia debet pro Domino sustinere, qui eius cupit militare schole: tanquam aurum lima, et malleis, et igne fornacis probetur ad diadema Dei, et coronam Dominicam profuturus. Quia cum propriam non fecerit uoluntatem aliquis, cogitur facere, cui quotidie in oratione dicimus: Fiat uoluntas tua, sicut in  celo et in terra. Terra enim est corpus nostrum, cui dixit Dominus: Terra es, et in terram ibis . Quia omnis propria uoluntas carnalis est, et a corpore descendit; ideo nos cogit illecebra, et iniusta committere, que ad tempus paruum uite huius carni per desideria est dulcis, amarior felle futura in posterum, et in eternum. Ideoque enim cogitur lingua nostra iuste quotidie clamare ad Dominum: Fiat uoluntas tua in terra corporis nostri. Que uoluntas cum fuerit nobis in schola monasterii a maioribus tradita, et per obedientiam a nobis fuerit adimpleta quotidie, iuste nobis credamus in futuro Dominum parcere: et confidamus insuper gratia eius posse nos coronari; quia semper eius fecimus uoluntatem, non nostram: et nunquam nos, uel desideria  carnis pretulimus amori eius; et propter eum etiam parati sumus perdere animas in presenti hoc tempore, ut mereamur eas in futuro inuenire cum ipso. Ergo accedens ad timorem Dei aliquis in monasterio cupiens conuerti, et uolens esse discipulus, hoc ei pro domino futurus magister proponat, ut supra diximus: quia quidquid aliquando desiderio uoluntatis sue appetierat, sciat sibi posse negari; et quidquid noluerit, audiat sibi posse imponi. Antecessus ei peculiaria denegentur: regula ei tota legatur, et actis implenda promittatur. Domum parentum de cetero sciat sibi esse extraneam, inaccessibile limen eius ulterius habere iam credat: Quia nisi qui reliquerit patrem, aut matrem, aut fratres, aut domum, non potest esse Christi discipulus. Citra iussionem maioris a monasterio  foras se non exire sciat. Cum post hec omnia ab abbate predicta promiserit se ad omnia obaudire et eius, uel regule monitionibus ad omnia factis paratum, tunc suscipiatur in monasterium. Nec tamen ei tam facile sancti propositi habitus imponatur: ne forte ad horam promittens, fallat imposterum, et sub nomine ouis lupus ingrediatur. Quia cum secularis erat, diabolus eum non tentabat, cuius aperte semper uoluntatem perfecit, cum eius operarius fuit: sed ex quo se a diaboli suasionibus uel malitia seculari ad timorem Dei in seruitium Christi tradiderit, certissime ab ea die diabolum sibi inimicum sciat affectum, quem cum seculo suo propter timorem Domini dereliquit. Ergo tam facile ingredienti non debet credi, nisi ut uideatur, si quod promittit uerbis,  factis adimplet, dicente Scriptura: Nolite omni spiritui credere, sed prius probate . Et iterum: Quia multi ad uos ueniunt in uestitu ouium, intus autem lupi rapaces . uide ergo quia causam Dei caute nos iubet agere Scriptura, ut non mittatur sanctum canibus, nec margarite pretiose ante porcos: sed monens eum quotidie abbas dicit: Fili, interim iste res, quibus uteris in monasterio, nichil tibi preiudicant apud nos: sed prius in diuinis interanea cordis tui de secularibus factis cum mundaueris, iam tunc demum mutabis et uestes: ut merito iam ab omnibus hoc uidearis in corpore, quod a Deo possederis in mente: et iusto post pectoris cesam militiam tondebis et caput: et cum hec omnia que in regula monasterii  continentur, in tuis adhuc uestibus perfecte impleueris, et nostrum cum susceperis habitum, sanctior permanebis. Cum ergo ex illa die omnia cum ceteris fratribus inculpabiliter in monasterio per integrum annum impleuerit, tunc demum sine aliqua dubitatione tondeatur, uel ei sancti propositi uestes mutentur. Tondeatur enim sic; stet ipse frater medio oratorio curuatis genibus, tondente eum abbate, psallentibus in circuitu cunctis. In quo probationis anno psalmum, antiphonam, aut responsorium, uel uersum non imponat, quandiu sancti propositi habitum accipere mereatur: nec cum abbate ausus sit manducare. uestes uero seculares, quas duntaxat exutus fuerit, cum diligentia reposite conseruentur, tam de laicis quam de firmato conuerso; ne forte,  quod non in conuersis contingat, cum ad suos denuo uomitus redire uoluerit, et seculi elegerit iterato repedare itinera, et nullis scripturarum uel monitionum poterit uinculis retineri, reddat Christo quod suum est; id est, exutus sanctis uestibus, uel habitu sacro, suis quibus uenerat uestitus uestibus resimilans seculo, ad suasorem diabolum reuertatur, et non Christi predatus habitus polluatur in seculo a fugaci. Recipiat talem, qualem miserat seculum: quia retulit quod suum est, indigno quod dederat Christus; cum inuenire in eo Dominus non potuit, quod querebat. Quidquid enim in monasterio aliquando acquisiuit, uel laborauit, aut contulit, abscedenti ei penitus non reddatur: quia omni rei ingresse ad Deum in monasterio perseuerantia opus est: ideo exitus  licentia denegatur: solum ab inuito ea res, que liberum habet arbitrium, non detinetur: id est, anima et corpus que in uoluntatibus et desideriis suis, ut a diabolo captiuetur, libero se dicit esse constitutam arbitrio, et putat sibi licere quod malum est; res apostatarum uel collata ideo a patribus non iubentur de monasterio reddi, quia licet erogate uel consumpte in usus sanctorum remoueri et restitui non possunt; tamen plurima ideo certissime denegantur, ut uel occasione rerum suarum ad Dei disciplinam in monasterio permanentes retineantur discipuli: ideo res Deo oblata reuocari seculo ab homine non debet. Nam et ista huius regule tripartita hec est: Labor in monasterio fratres pascit, perseuerantia calceat et uestit; discessus restituit debitas monasterio  res, et si cupit, abscedat.



CAPUT XCI.



INTERROGATIO DISCIPULI.

Quomodo suscipi, debeat nobilis filius in monasterio.



RESPONDET DOMINUS PER MAGISTRUM.

Cum alicuius nobilis filius propter Dei seruitium in monasterium uoluerit conuolare, non prius suscipiatur, nisi, ut superius diximus, omnem a se obedientiam promiserit adimplendam. Deinde conueniant eius parentes, ut et eorum quale sit uotum agnoscatur de eo. Quod si contrarii exstiterint, interim  usque ad uim pro eo Domino inferendam ad claustra monasterii uindicetur: quem potens est Dominus defendere propter se; quia fortior est dextera eius ad protegendum, quam diaboli iniquitas ad ledendum. Quod si magis fuerint consentientes eius uoto parentes, conuocatis eis ab abbate in monasterium, uotum filii conuertentis exquiratur ab eis; ut ab ipsis potius uideatur deuoueri, uel offerri, qui eum genuerunt. Cum ergo magis responderint parentes, gratanter se uelle adimplere que cupit, tunc dicat eis abbas: Equidem omnibus nobis unus ad omnia sufficit Deus; sed quia accedentibus ad diuinum seruitium, uel intrantibus in monasterium seculi prius amputetur spes, et excarricato de se suarum onere facultatum nullis ulterius seculi laqueis  irretitus, securus pergat et solus ad Dominum: Quia nemo seruiens Deo implicat se negotiis secularibus, ut ei placeat cui se probauit . Quia homo onustus auro sequi Christum non potest; dum non potest duobus dominis seruire. Ipse uero bene seruit Deo, qui uoluerit eum in celis cum eo thesaurum possidere, quem non tinea comedit, nec fures effodiunt et furantur, dicente Domino in Euangelio: Nisi qui renuntiauerit omnibus que possidet, non potest sequi me, et meus esse discipulus . Quia, ut diximus, homo onustus auro sequi Christum non potest: in tantum ut admoneat Dominus in Euangelio quemdam sua sequentem uestigia, dicens ei: Si uis perfectus esse, uade, uende omnia que habes, et ueni, sequere me . Unde contristatus  ille propter multas diuitias metuit hanc Dominice uocis audire sententiam: Facilius potest camelus per foramen acus transire, quam introire posse diuitem in regnum celorum . Quos et sua sententia damnat Apostolus dicens: Nam qui uolunt diuites fieri, incidunt in tentationem et laqueos, et desideria multa, que mergunt homines in interitum et perditionem. Radix omnium malorum est auaritia, quam quidam appetentes a fide exciderunt, et inseruerunt se doloribus multis . uidetis ergo, quia nec Deum sequi potest, qui in seculo que possidet bona sua, non uult relinquere; nec amare poterit Deum, qui diuitias uoluerit non odire. Quia non tantum tanta uel talia, qualia pro Deo contemnuntur, nouit Dominus retribuere his, qui pauperes se faciunt propter  eum; insuper ad fruendum in eternum ipsam uitam, eis tribuit sempiternam. Non ideo Deus querit rebus uestris uos exui, ut aliquid exinde ipse iuuetur, aut uestra paupertate gaudet, uestraque indigentia gratulatur; sed ut euntibus uobis ad eum, uel eius diuitias sempiternas desiderantes, momentanea seculi impedimenta, cum sibi uestros occupant cogitatus, de anima uestra nunquam uos faciant cogitare, uel de morte possitis esse solliciti; et dies uestros in extremos uite terminos per negligentiam definitos, relictis omnibus seculo, de quibus cogitabatis, ultima mortis ratio in iudicio uobis cum solis peccatis occurrat, nichil aliud nisi penas perpetuas habituri: et tunc uos in eternum incipiat  penitere, cum ipsius penitentie non poteritis merito inuenire remedium. Unde nobis merito clamat Scriptura: Currite, dum licentie ad prouidendum uobis lumen habetis, ne ad discutiendam negligentiam tenebre uobis mortis occurrant . Quid ergo, si aliquis ita accedat ad Dominum, ut a diuitiarum suarum auaritia non recedat? Hos tales superius dixit Apostolus, non posse in hoc quod Deo cupiebant permanere; et tota facilitate eos a fide posse discedere, quibus de seculo remanet quod ametur. Ita enim nos considerantes, o parentes, iusta uobis secundum Deum pro uestro filio suademus: ut si filium uestrum digne Deo cupitis offerre, a seculo eum prius exuite. Quod si aliquid apud uos eis seculo remanserit conseruandum, habebit aliquando  titillationem diabolici desiderii; sicut canis delectatur ad suum redire uomitum: et posita manu super aratrum respiciens retro, cum non sit aptus regno celorum, relicto quandoque monasterio securus de portione sua ei seruata, a uobis cupiens in secularem domum uestram reuerti, fratribus suis uolens esse coheres, in suarum redire incipiat sponsus et dominus facultatum, et pristinis restitutus deliciis et pompis, non aliud desideraturus quam nuptias. Ergo, sicut superius diximus, si digne eum uultis Deo offerre, de auferendo prius impedimento eius, quam de anima cogitate. Itaque audite uocem illius Domini, quam filius uester dicit se sequi, ipsi dicentem: uende omnia que habes, et da pauperibus, et ueni, sequere me; et habebis thesaurum in celo . Sed quia portio eius adhuc in uestra est potestate, et consensu uestro uel permissione magis uidetur Deo offerre, quam nobis; uos tangit de ea secundum Dominicam uocem, quam si uultis audire, pro filio uestro apud uos nichil remaneat in seculo, nisi Deus. Quod si forte propter immanitatem diuitiarum, uel amorem nutrite domi familie grauis uobis, et minus dulcis hec diuina preceptio conuenit, audite regule nostre a patribus salubre statutum consilium. De portione eius tres fiant partes equaliter, una distributa abbatis manibus pauperibus uel indigentibus erogetur: aliam uobis, uel fratribus suis pergens ille ad comitatum sanctorum exagilario munus titulo derelinquat: tertiam uero partem uiatici sui utilitate deferat secum monasterii sanctorum  usibus profuturam. Quia quomodo filius uester omnibus in monasterio fratribus ad solatium uite portionem suam conferat, dicente Apostolo de erogatione maxime ad domesticos fidei . Tantum est ut nichil habeat de seculo, quod uiuis uobis aut mortuis de uestris facultatibus iam speret. Quia cui semel crucifixus est mundus, denuo ab eo redelectari non debet. Nam si ex toto nichil de eo ordinate uolueritis, causam eius puto uobis diuino reseruari iudicio. Eum uero certissime sciatis, plura a Domino recipere, quam contempsit;  cum Dominum sibi fecit, quem nudus secutus est, debitorem. Recipiet enim in celis filius uester sine dubio multa, promittente ei Domino in Euangelio, dicens: Qui reliquerit aurum, aut argentum, aut possessiones, aut domos propter me, centuplum accipiet in regno Dei, insuper et uitam eternam . Hec audiens filius uester paratus est, si uultis relinquere uobis totum, ut apud Dominum centuplum ualeat inuenire: quia de omnibus Dominus noster est nobis idoneus. Nam quid illi sufficit, cui ipse Dominus non sufficit?



CAPUT XCII.



INTERROGATIO DISCIPULI.

De honore uel gradu post abbatem ceteris denegando.



RESPONDET DOMINUS PER MAGISTRUM.


Cauere debet abbas, ne quem sibi aliquando secundarium adiudicet, uel in tertium aliquem constituat locum. Quare? ut cum nullum elatum de honore reddiderit, et sancte agenti successionis sue honorem promiserit, certatim omnes in bonis actibus, uel in humilitate faciat propensare; sicut de potiore gradu contendentibus apostolis Dominus indicauit, cum in medio eorum infantem deduxisset, et dixit: Qui uult esse inter uos fortior, sit talis: et qui uult esse inter uos maior, sit uester minister ; et iterum dixit Dominus discipulis suis: Quicunque prius fecerit precepta mea, et sic docuerit, hic maximus uocabitur in regno celorum . Unde ergo sequens hanc humiliando formam, hoc  semper omnibus fratribus dicere debet abbas: Fratres et filii mei, quicunque de uobis hoc elaborauerit, ut diuinis preceptis in omnibus obediens, uel per omnia regule obtemperans, uel meis actibus similis inueniatur; quicunque ad hoc conscenderit, ut doctrinam meam compleat factis; quicunque mores suos, non in sua propria uoluntate et arbitrio, sed Dei obedientia per me tradiderit corrigendos; id est, non in superbia, sed in humilitate; non in multiloquio, sed in taciturnitate; non in odio, sed in gratia; non in dolo, sed in caritate; non in ira, sed in pace; non in ebrietate, sed in sobrietate; non in satietate, sed in parcitate; non in scandalo, sed in continentia; non in murmuratione, sed in  obedientia; non in tarditate, sed in agilitate; non in contentione, sed in assensione; non in leuitate, sed in grauitate; non in uaniloquio, sed in paucis sapientie uerbis; non in risu multo aut excusso, sed in patientie lacrymis; non in luxuria, sed in castitate. Hec ergo omnia quicunque de uobis perfecte impleuerit, non solum meo, sed Dei iudicio, tempore mortis mee schole Dei ordinabitur magister, artem Dominicam, quam ipse iam perfecte adimplet, Christi discipulis monstraturus. Nam quomodo ad honorem maiorem quis poterit iuste conscendere, si honoris ipsius merita in diuinis preceptis non ualuerit adimplere? uel quomodo monitiones maiores didicerit, qui non factis effecerit diuinis, quomodo preerit schole? Quomodo aliena  poterit uitia emendare, qui sua nescit acta corrigere? uel quomodo sub disciplina poterit alios regere, qui culpas discipline in se non potuerit emendare? Ideoque nisi qui prius fuerit in omnibus perfectus discipulus, dignus non poterit esse magister. Cum hoc ergo abbas sepe congregationi predixerit, et nullum certum reddiderit de honore, semper eorum confundat gradus, uicibusque ad mensam secus se sedere faciat, uicibusque in oratorio iubeat secus se uniuersos stare, uniuersos uicibus post se Psalmos imponere; ut nullus de secundo honore iam reddatur elatus, siue de ultimo gradu aliquis se faciat desperatum. Ergo cum nullus de multis secundo in gradu erigitur; et per incertum spei unusquisque ad percipiendum honorem, si se  sancte tractauerit, de se hoc suspicet iudicare, et per bona acta sua eligi se posse quandoque in abbatis honorem confidat; ut dum pro incerto nullus designatur, sed bene et sancte agentibus honor promittitur, ita fit, ut dum omnes cupiunt gradum obtinere honoris, supradicta Dei precepta in se festinent implere; et si non propter timorem futuri iudicii, tamen uel propter presentis uite honorem contendendo certatim possint omnes perficere, ut cum grandis fuerit congregatio, ut per nullos gradus honoris diuersi descenderint, nullis sibi antecedentibus non possit de se ultimus desperare; nec item secundus, omnibus post se positis possit elatus gaudere, et iam securus de solo honore causam Dei in se negligat adimplere; iamque magis sperare  presentia quam futura: quia generaliter tale est genus humanum, ut plus amet que uidet, quam que non uidendo sperat. Ergo, sicut supra diximus, cum incertos posuerit diuersorum gradus, et omnes satagentes uiderit in hunc aliquando uelle se peruenire honorem, certatim festinent adimplere, ut per bona acta placeant ordinari; ut unusquisque ostendens opera sua sancta abbati et Deo, in hoc honore de se posse consentire Deum et abbatem digne de se suspicent iudicare: cum inuicem sibi et zelo boni honoris et desiderio propensiores exstiterint, tunc coguntur in se Deo et abbati omnia sancta et bona ostendere, cum perfectorum merita ceperint sperare; et modo iam in se factis ostendere, quod  ceteros postea uerbis cupiunt edocere. Nam et ideo equales omnes habere constituimus gradus, et nullum in secundo honore constituendum, ne forte, sicut dicit Scriptura, erunt nouissimi primi, et primi nouissimi ; huius forte fratris in monasterio ante obitum abbatis debeatur ingressus, quia iam aut aliqua regula approbatus, aut certe, ut de multis in uitis legitur Patrum, propter humilitatis desiderium monasteria uel congregationes suas absconse deserentes, subiugare se alieno malunt imperio. Et quia non priuat bonis Deus ambulantes in innocentia uel humilitate; et non potest abscondi ciuitas super montem posita, nec lucerna accensa, non sub modio, sed super candelabrum posita illucescit, quid si forte de negligentioribus suis fratribus aliquem se uiuo  abbas in secundum gradum iam designet, et cum huius supradicti tanti uiri scholam noui monasterii per humilitatem celatam magnus uir intrauerit, et eius quotidie ultro perfecta claruerint opera, et cum despectione agitur monasterii nouellus discipulus, agnoscatur factis Christi miles antiquus. Nonne cum hunc talem subito abbas agnouerit, negligenter iam ordinatum secundarium, proprio sepe peniteat facto, et suo iudicio efficiatur reprobus, cogitat dissipare quod fecerat: cum non est dignum ut melior sub deteriore consistat; et hic uerbis imperet, qui imperata factis non possit adimplere. Ergo suspensus honoris gradus habeatur in omnibus, et ostensis beneplacitis quandoque promissis hoc abbas fratribus suis sepe uerbis spondeat, dicens: Dabit Dominus  honorem huic qui sanctis eum prouocauerit factis, nec fraudabit eum desiderio suo, a quo nec Deus ipse fraudatus est a lucro suo: et prouidet Deus discipulis per ipsum aliis quod opus est, cum prius de ipso magistro ipse nichil ceperit indigere. Ergo dum in hanc sitim honoris omnes fratres abbas uiderit anhelare, et certatim opera sancta in bonis preceptorum Dei desideriis diuersos se ostendere, consideret semper animo, et oculo scrutetur, qui diuersis in agone obseruantie superior uel perfectus exstiterit; et iam tempore mortis sue uocatis omnibus ante se fratribus, dicat eis: Bene uos quidem omnes in obseruatione sancta egistis; bene acta uestra Dei semper prebuistis aspectibus: et uocato subito nomine illius, uel apprehensa manu eius,  quem meliorem in omni perfectione semper absconse ceteris iudicauit, dicat omni congregationi: Audite me, filii, Trinitas sancta nouit, cuius iudicio hic eligitur, quia uobis omnibus in omni obseruatione mandatorum Dei, id est, in taciturnitate, in obedientia, in fide, in pace, in gratia, in patientia, in bonitate, in simplicitate, in uigilantia, in sobrietate, in continentia, in castitate semper melior exstiterit iste.



CAPUT XCIII.



INTERROGATIO DISCIPULI.

De ordinatione noui abbatis electi de omnibus a priore.



RESPONDET DOMINUS PER MAGISTRUM.

Ideoque iudicio Dei et testimonio meo uobis  pastor eligitur, et uobis abbas a Domino, cui semper de bonis actibus placeat, ordinatur, gregem Domini futuro iudicio reconsignaturus suscipiat. uidete, fratres, ne quis hanc ordinationem animo malo suscipiat, et Christum contemnat, cuius uicem in monasterio uobis iste acturus est. Post hec acta statim oratione ab omnibus facta, accersitur statim presul Ecclesie ipsius territorii, ut testimonio eius clericatus officii, mutato episcopi manu nomine eius in abbatis honorem, in diptico post nomen prioris eius iam missa altaris in oratorio a clerico recitetur, ipso oblationem fratrum offerente. Si tamen abbas adhuc defunctus non fuerit, et adhuc deletus a uiuis non fuerit, tunc post nomen maioris. Nam postquam defuncti nomen inter quiescentes migrauerit,  noui nomen in capite scribatur. Mox ergo celebrantes in oratorio missas, cum explicauerint presente, ut diximus, pontifice, uel cuncto ordine clericatus officii, data ei a priore pace, uel subsequente congregatione, tradat ei in manum regulam hanc, simul et petitas claues a cellario de enticis monasterii, et breuem rerum uniuersarum, ferramentorumque, et codicum uel uniuersorum mobilium; et collata singulorum testamento omnia ante pontificem assignentur. Nam dicat, cui dat regulam hanc presente pontifice, uel uniuerso officio eius, uel sua congregatione: Accipe, frater, legem Dei, hanc regulam, in qua obseruantibus eternam prouideas uitam; negligentibus sempiternum proponas iudicium. Hic anima uincit, aut perit; hic uita aut amittitur  aut tenetur; hic pendet istarum quas conspicis animarum a te Dei exactio. De hoc breue gregis istius in iudicio Domini post me tu facturus es rationem. Memento, frater, memento quia plus cui creditur, plus ab eo exigitur: et esto iam sollicitus, et noli esse securus de lupi uoracibus faucibus diabolicas insidias gregi tuo futuras; sed et uulneribus animarum, uel ruinis culparum, quibus artibus uel monitionibus ad salutem animas ualeas restaurare. Esto iam quantum potes uigilans et sollicitus; quia usque hodie fuisti securus. Hec cum compleuerit, regulam istam tenenti in manu iterato dicat: Abbas, ingredere oratorium Domini; et sta in loco meo cum congregatione iam tua. Alliget summus sacerdos orationibus suis in gestis celorum, quod suscepisti  in terris, et post hec dicta tradat ei pallium suum: quo accepto osculetur qui acceperit manum dantis; et cum acceperit mox ingressus cum sacerdote nouus abbas cum congregatione iam sua in oratorium, et stans in loco prioris, postquam sacerdos pro eo orationem effuderit, statim uadat nouus abbas ad altare, et ponat super illud regulam: et dum eam ponit, quam accepit, dicat retro omnis congregatio una cum ipso hunc uersum: Confirma hoc, Deus, quod operatus es in nobis ; cum gloria, et cantilena. Que cum perdixerit, mox clara uoce prosternens se in orationem pauimento, expelat pro se orari iterum sacerdotem; quod et retro congregatio similiter pauimento adhereat. Et surgentes post  completam orationem, osculetur genua sacerdotis, et erigatur ei ad pacem. Deinde omni officio eius pacem contradat, deinde prepositis, uel omni congregationi: et sic exeat discipline, tradens claues manu sua cellario. Mox uadens et orationem cum omnibus complens sine sacerdote, iam ipse petita benedictione, in cathedra sedeat predecessoris: et uenientes primo prepositi, deinde omnes eius genua osculentur. Mox surgens uadat ad iacentem priorem, et osculetur genua eius; et porrigatur ad pacem ei. Post acceptam pacem quondam prior dicat omnibus: Fratres, et pro me orate, ut rationes animarum uestrarum transactas una cum mea possim in die iudicii ante Dominum discussorem integras exponere, et fideliter consignare: et quomodo uos constabiliuit  Dominus in terris, et meos bene exitus suscipere dignetur in celis. Unde sit post hoc forte melioratus ipse abbas, defunctus non fuerit, omnem licentiam, uel potestatem, ordinationemque, uel honorem pristinum discipline ipse recipiat. Et merito; cui Deus ad hoc ipsum reddidit uitam: nichilumque sibi nouiter ordinatus ex illa hora usque ad diem uere mortis eius de honore constituto uindicet. Et cum ei certus aduenerit dies mortis, qui iam sub presentia sacerdotis pridem exstitit ordinatus, sine dubio ipse succedat: ita tamen, si casus superbie uel elationis eius non deposuerit merita. Ergo cum nichil illo uiuo sibi usurpauerit de honore, sed hoc tota mentis intentione assumat, et diligenti obseruatione custodiat, ut non iam de honore designato  reddatur elatus, sed in melius magis acta sua de preceptis Dei in regula constitutis quotidie de se, coram Deo et fratribus, uel omnibus hominibus, prebeat: et plus se ex tunc in uerbis et factis in ipso habitu humiliet, quam antea pro ipsius humilitatis gratia fuerat incuruatus; ut eum omnes estiment humiliorem et uiliorem omnibus magis post designationem honoris effectum, quam ante, ut quasi profectus merito in se Domini impleat sententiam dicentis: Qui uult uos esse fortior, sit uester ultimus , et qui se humiliauerit, merito exaltetur: tamen propter honorem, quem sacerdos orationibus constituerat, et manu sua post abbatis prioris, cum infirmaretur, in diptico monasterii nomen scripserat, et suo honorabilis eum prior et uerus abbas iudicio  elegerat; et quod ante non licebat per regulam, pro oratione sacerdotali, et ipsius abbatis electione, et magis propter additam et augmentatam in eo humilitatem, secundarius iam iudicetur. Quod nomen non suo iudicio presumpsit, sed perfecte obseruantie in eo merita elegerunt: nam regula ideo uetat constitui secundarios propter elationem et superbiam. Nam istum per actum bone obseruantie, uel nimiam humilitatem et Deus elegit, et abbas concessit, et sacerdos ordinauit; sed constitui adhuc uita prioris reddita non permisit. Unde ex illa die quasi iam spiritalis Cesar designatus secus abbatem sedeat; alium chorum psallentium contra abbatem teneat in oratorio, post ipsum calicem ad mensam accipiet, et  post ipsum in orationibus habeatur; et ubicunque abbas ambulauerit, ipse locum pro se suscipiendi, uel uitia fratrum emendandi, uel excommunicandi licentiam habeat attributam. Quod si excommunicatus frater satisfacere ei consuete noluerit, reseruata culpa eius abbati, ipse uero usque ad aduentum in reatu excommunicationis permaneat. Omnia ista ex delegatione ambulantis exerceat, et in omnibus absentis agat uices abbatis. Sed hoc ipsum non suo iudicio sibi deferens, sed iussu prioris et ueri abbatis: cum ei per preceptum permittitur, tunc licentiam habeat aliquid ordinare, aut in hoc honore credat se posse consistere. Nam omni hora omnibus iudicans se esse equalem, et magis, si uult esse perfectus, et digne uult ad quod deputatus est peruenire, humiliando  se uniuersis fratribus suis, magis se omnibus inferiorem adiudicet, et uiliorem, se uniuersis ultimo cordis credat affectu. Quia tales nouit Dominus exaltare, dicente Scriptura: Qui se humiliat, exaltabitur . Nam hoc cauere semper ipse frater debet, ne aliquando de prouiso honore cordis elationem assumat, et in aliquam prorumpens superbiam, in aliqua parte aut humilitatis aut precepti diuini corruens, regulam sicut prius obseruabat, minus aliquid modo adimpleat, iam designato honore securus. Et mox sciat pro certo, quia cum abbas frequenter in aliquas culpas, quem elegerat, non in maius proficientem, sed per negligentiam magis deterioratum eum aspexerit, et monitus ab abbate non emendauerit se; et nomen eius deleat, quamuis sacerdos  rogatus ab abbate, de diptico; et ipse in suum rediens numerum iudicetur negligentibus cequalis; et excommunicationi consuete subiaceat, qui culpas non uitat: quia per negligentiam perdidit, quod interuenerat; et recipiat quod admiserat. Et postquam fuerit inferiori redditus merito, a latere iam deiungatur abbatis: et ex illa iam die ab abbate alius frater de omnibus iam oculo et animo queratur, superior negligenti, qui et ipse electus absconse quotidie tempore mortis sue, manu sua abbas eum apertius indicet, iuste et merito omnibus preponendum ordinatione primatus. Et reprobi isti, qui per negligentiam de summo honoris culmine cadunt, audiant Apostolum sibi dicentem: Bene currebatis; quis uos impediuit ? Satanas, qui elatos  deponit. Et antequam dilectus reprobus fiat, et in negligentiam conuertatur, audiat quid eum quotidie conueniat Scriptura, dicens: Tene quod habes, ne alter accipiat coronam tuam . Et qui audierit, et non obseruauerit, sibi imputet cum ceciderit: quia a Domino superbi ac negligentes et indigni ideo deponuntur, ut digne obseruantes preceptum Dei, aut humiles exaltentur. Quid apud iustum iudicem Dominum non est personarum acceptio: nec uult aliquid prestare indignis; cum solos iustos, bonos, et sanctos nouit diligere, et ipsis solis de presentis uite honore, et de perpetue corone retributione sit debitor.



CAPUT XCIu.



INTERROGATIO DISCIPULI.

Si subito abbas moriatur, quo ordine de incertis fratribus abbas alius constituatur, cum se uiuo nullum designauerit meliorem, et dum subita eum mors perurserit.



RESPONDET DOMINUS PER MAGISTRUM.

Repentinum humanitatis casum considerantes, et aduentum, ut assolet, subite mortis, hoc de incertis inueniendum ad ordinationem conuenienter taxauimus, ut de incertis certa possit ratio inueniri. Cum ergo superius diximus, diuersorum monasteriorum confusos debere esse gradus, et nullum certum redhibere de honore secundorum; cum ergo non iudicauerit abbas uiuens post se ordinandum, quem ceteris  probauerit meliorem, qui si subito migret ad Dominum, respondemus quid, ne cum unusquisque de suo iudicio successionem presumens, uniuersos in seditionem exagitet, et studiosam partibus pugnam scandali domum pacis faciat in contentionem conuerti, ideo hoc decernimus, ut iudicio pontificis ipsius territorii et cleri queratur abbas sanctissimus, qui acceptam hanc regulam supra hanc congregationem ad uicem prioris defuncti, supra omnes fratres triginta habitet diebus et ipse consideret secundum huius regule constituta, quis superior de omnibus obseruantia poterit inueniri. Qui ergo abbas tricesimo die coram illo sacerdote uel clero, per sacrosancta iurans Euangelia, dicat se a nullo promissionibus uel adulationibus esse redemptum, sed  in causam Dei quam inuenerit integre pandere. Mox uero stante ante eum omni congregatione subito apprehendat eius manum, quem inuenit in omnibus meliorem, in omni obseruantia mandatorum Dei, uel regule constitute; et tunc demum in eo, ab illo pontifice uel clero ipsius territorii secundum huius regule constituta, ut superius diximus, primatus ordinatio celebretur.



CAPUT XCu.



INTERROGATIO DISCIPULI.

De ostiariis monasterii.



RESPONDET DOMINUS PER MAGISTRUM.

 Duobus fratribus etate decrepitis cella intra regias  monasterii prope constituatur; qui deputati ibi et claudant monasterium omni hora post exeuntes, et aperiant ingredientibus, et aduenientes nuntient abbati. Nam et hoc obseruare debent ipsi duo senes quotidie, ut horis quibus oportet in monasterio legi, seratis regiis congregationi se iungant, ut legentes audiant; et cum ad opus diuinum oratorii index sonauerit, seratis item regiis ad opus Dei oratorio presententur. Ad opus laboris hoc querantur quod possunt pro etatis possibilitate implere, id est, aut si artes sciunt; aut certe si nesciunt, in quod possunt quotidie septimanarios adiuuent: tamen labori alio non querantur, si propter opus aperiendi et claudendi omni hora occupantur. Annonam canum a cellario ipsi accipiant, et eis cum aqua, uel coquine  remanente iuscello ministrent. Animalium intra monasterium curas, adiuncto in septimana illorum hebdomadarii solatio, ipsi adimpleant, et regie mundicias ipsi exerceant: uel intra eam cicendelum suspensum et factum incendant quotidie, ut noctu foris cuiusuis, aduenientis cognoscatur ingressus. Qui senes, ut superius diximus, pro honore etatis cum abbate manducent, secundum formam perfecte humilitatis, ut sancta Eugenia demonstrat, que dixit, nec ipsis se superiorem uelle ostendere. Nam talibus dicit Scriptura perfectis: Quanto magnus es, tanto humilia te: et apud Deum et homines inuenies gratiam . Omnia uero necessaria intus intra regias esse oportet; id est, furnum, macine, refrigerium, hortos, uel omnia necessaria; ut  non sit frequens occasio, propter quam frater multoties foras egressi, secularibus misti forte a religiosorum oculis uisi, ad damnationem potius nostram ab eis pro angelis adoremur; et Benedicite nobis non meritis indigne dicatur, cum forte sancti putemur esse, quod non sumus: aut magis per irrisionem quorumdam infidelium uilescat in publico uel plateis sanctus habitus ambulando. Cum ergo hec omnia intus fuerint constituta, clausa sit semper monasterii regia: ut intus clausi cum Domino fratres ueluti a seculo sint iam causa Dei in celestibus separati. Que regia monasterii a foris circellum habeat ferreum in fimella, quo ab adueniente concusso, cuiuslibet  superuenientis intus indicetur aduentus.




ANNO SAECULI uII INCERTO.
AUCTOR QUIDAM INCERTUS





DE CUIUSDAM PATRIS REGULA uETERUM TESTIMONIA.

 S. Benedictus Aniane abbas in concordia regularum singulis ferme capitibus Regulam cuiusdam, ue ut cap. 55, § 26, Regulam cuiusdam Patris laudat.

Smaragdus abbas in expositione Regule sancti Benedicti cap. 23, 28 et 29, ex eadem Regula cuiusdam  Patris testimonia affert.

Ioannes Trithemius lib. de propr. Mon., cap. 5, hanc Regulam ita citat.

Item in Regula Serui Dei ad sorores capitulo 17, scribitur: Proprii aliquid in monasterio, etc.





OBSERuATIO CRITICA IN REGULAM SEQUENTEM

 Ad huius incerti auctoris Regulam pro monachis exaratam obseruauimus, illam pro monachis Scotis scriptam fuisse, ob rigidam ibidem prescriptam monasticam disciplinam; atque ob eamdem rationem existimamus, et hanc presentem Regulam pro eiusdem nationis sanctimonialibus feminis compositam: ita ut utraque Regula unum eumdemque auctorem habuerit, nimirum sanctum Columbam abbatem Hyensem, et monachorum Scotorum patriarcham. Neque in hoc multum ab opinione reuerendissimi Calmeti discedimus, qui auguratur, sanctum Comgellum abbatem olim sancti Columbani exstitisse prioris Regule auctorem, OD similitudinem discipline apud Luxouienses monachos introducte; nam in omnibus utriusque sexus monasteriis apud Scotos eadem rigida disciplina obseruabatur. Nec quidem sanctum Comgellum scripsisse Regulam monasticam legimus; sed sanctum Columbam tot monasteriorum patrem ac legislatorem agnoscunt omnes historici, presertim uenerabilis Beda in sua Historia Ecclesiastica. Et quidem in monastico Scotico plurima reperiuntur sacrarum uirginum cenobia antiqua, ubi hec arcta et rigida disciplina olim obseruabatur, presertim in Abernethensi parthenone atque apud Thininghamiam et Coldinghamiam, sicuti et apud Hebrides siue Occidentales insulas, ubi sanctus Columba pro sanctimonialibus feminis cenobia condidit; adeoque quemadmodum monachis, sic et illis normam uite prescripsit. Ut ut sit, hoc unum fatendum est, exoticam disciplinam in hac Regula contentam satis manifestare obsoletos Scotorum ritus et ceremonias quales sunt imprimis: preceptum uirginibus datum ad confitenda peccata sua abbatisse uel preposite, aut senioribus ad id deputatis: deinde si consideremus tot uisitationes cubiculorum et lectorum, seueras penas inobedientibus et murmurantibus inflictas, et alia rigida monita, agnoscere debemus, hanc Regulam 24 capita continentem omnino sapere seueram Scotorum monasticam disciplinam; quamuis auctor aliqua cum Regulis sancti Benedicti et sancti Columbani communia prescribere uideatur. Insuper notare uelim, auctorem reuera intellexisse, confessionem abbatisse factam fuisse sacramentalem; ibidem enim prohibetur, ne crimina minora uel maxima in confessione reuelata manifestarentur: Crimina minora uel maxima nullatenus manifestent, nisi solo iusto iudici, qui omnium confitentium crimina lauat. 





INCIPIT REGULA CUIUSDAM PATRIS AD uIRGINES. *



CAPUT PRIMUM. Abbatissa monasterii qualis esse debeat?


Abbatissa monasterii non tam genere quam sapientia et sanctitate nobilis esse debet: ut que sermonem ad erudiendas animas iusta eruditione lucubrat, propriis actibus non contradicat: plus etenim subiugate prelatorum actuum formam imitantur, quam doctrine illate aurem accommodant. Debet enim sacris eloquiis opera nectere sacra: ut que eius imitatur doctrinam ex uoce, imitetur cultum ex opere: ne si in aliquo uoci opus contradixerit, fructus uocis  non obtinere ualeat effectum. Sic ergo sit et uoce ornata et opere, ut et opus uoci, et uox consentiat operi; sit continentie et castitatis flore compta, et omnium ore laudabilis, omnium desideriis imitabilis exemplo. Sit caritatis beneuolentia ornata, ut omnium fidelium letificet corda. Erga peregrinorum et hospitum sollicitudinem presto: erga infirmantium curam sollicita; erga inopum et egenorum iuuamen opulenta. Sic delinquentium ignauiam corrigat, ut ad cultum religionis lasciuas et fessas mentes reducat. Sic misericorditer bonitatis dona distribuat; quatenus ex nimia bonitate facinorum fomenta non nutriat. Sit ergo bonis bona per meritum, sit malis mala per flagellum, quod mediante scientia agendum est, iuxta Psalmiste orationem dicentis: Bonitatem  et disciplinam et scientiam doce me, Domine . In utroque etenim abbatisse cauendum est, ne aut nimia bonitate in subiectarum cordibus uitia nutriat, aut nimia discipline austeritate ea que leni increpatione sananda fuerant, rigida correptione diripiantur. Incautis etenim sic blanda persuasione subueniat, ut eorum saniei antidoti quodammodo medendo curam infundat: sanis uero moribus ea hortando prebeat, ut que agere ceperunt, meliorando usque ad finem perducant. Nihil etenim prodest cepisse, si in opere bono quod ceperant non studeant perseuerare. Habeat ergo tot animos mater,  quot habet in suo regimine filias; ut iuxta omnium mores omnium nouerit uitia cercere. Tanta sit in omnes prouidentia, ut nec pietas discipline, neque disciplina pietati locum tollat. Agat omnium curam, ut de omnium profectu mercedis recipiat lucra; ut ex corruptione presentis uite quandocunque erepta tantum laboris recipiat premium, quantis ad uincendum inimicum presidiis prebuit supplementum.



CAPUT II. Qualis debeat esse preposita monasterii.

Preposita monasterii non etate senili, sed moribus constituenda est. Multas etenim prolixitas annorum attollit, sed dedecus torpentis uite ad infantie  immaturitatem tepescendo reducit. Constituenda ergo est preposita moribus grauis, sermone solers, ingenio fortis, consideratione uigil, cursu impigra, correptione pia, disciplina moderata, actu casta: moribus sobria, dispensatione equa, humilitate ornata, patiens, mitis, non turbulenta, non iracunda, non superbie uel arrogantie uitio maculata, non prodiga, non garrula, sed omni actu religionis ornata, que sciat languentium moribus subuenire, et tepescentium ignauiam excitare: super quam abbatissa requiescat, ut in nullo ab eius preceptis deuiet; sed in omnibus subdita, et in iussis senioribus detenta, nichil quod abbatisse uoluntati sit contrarium aut faciat, aut ordinet faciendum, sed omnia per eius interrogationem; iuxta illud quod scriptum est: Interroga  patrem tuum, et annuntiabit tibi; maiores tuos et dicent . Interrogandum semper est, ut in nullo a seniorum consilio anime subdite discrepent; in nullo oues a pastoris uoluntate declinent. Spreuit namque seniorum consilia Roboam, iuuenum usus consilio. Que res qualis dispendii fuerit occasio Scripture ueritas attestatur, qui, omissa dominatione undecim tribuum, uix cum una tribu inter tot pressurarum dispendia absque mortis crudelitate reliquum uite peregit. Debet namque esse omnium necessitatum tam corporis quam anime prouida: ut et subsidia presentis necessitatis porrigat, et corda subditarum ad laudem Creatoris intonandam ex sedula admonitione excitando erigat; humiles et propter Christum subiectas honorando in sublime  prouehat: sese uero attolentes castigationis flagello ad gradus humilitatis retrahat. Curam in rebus monasterii, seu uasis, seu supellectilibus ita habeat intentam, ut in nullo negligentie tenebris reperiatur fuscata: ut dum sacri laboris omnem curam adhibet, ab omnipotente fructum laboris recipiat. Omnibus Sabbatis post horam orationis nonam tam seniores quam iuniores preposite lectos omnium sororum uisitent, et faciant propter earum negligentias inquirendas, aut si aliquid inueniatur illicite et sine commeatu retentum. Itemque post completam lectos omnium cum luminaribus uisitent, ut omnium expergiscentem sensum uel tepescentem ex oratione agnoscant. Similiter ad omnes cursus nocturnos hoc est faciendum, ut sciant que cum feruore, uel que  cum tepiditate ad cursum assurgunt: et eas quas tarditate uel segnitie culpabiles repererint, prout culpa uel etas fuerit, aut increpatione aut flagello corripiant.



CAPUT III. De monasterii portaria.

Portaria seu ostiaria monasterii tales esse debent, que omnium simul mercedem edificent, etate senili, quibus mundus silet; que iam ex presentibus pompis nichil desiderent: sed in toto cordis affectu Creatori inherentes singule dicant: Mihi autem adherere Deo bonum est, ponere in Deo spem meam . Quid enim ex presentibus phaleramentis desiderent,  que perfunctoriis contemptis Christum amare ceperunt; in quem summum bonum contemplatione mentis manere conspexerunt? Sint ergo mentis sue statu firmissime, ut Domino cum Propheta orando dicant: Auerte oculos nostros, ne uideant uanitatem, in uia tua uiuifica nos . Tale semper superuenientibus ostendant exemplum, ut et foris ab extraneis nomen Domini glorificetur; iuxta quod Dominus ait: Sic luceat lux uestra coram hominibus, ut uideant opera uestra bona, et glorificent Patrem uestrum qui in celis est : et intus a consodalibus suis mercedis preparent lucra, dum omnium uice foris gerunt curam. Sic caute moribus cum uirtutum magistra humilitate existant, ut omnis patientie blandimenta ex colloquio affabili ostendant.  Nunquam singule uel bine sine tertia teste loquantur. Nunquam oculos in sublime attollentes laicos uel clericos intente aspiciant: sed remisso cum humilitate uultu inclinatis oculis necessaria colloquantur. Pauperum, peregrinorum, et hospitum curam inter omnia habentes: quia in his Christus recipitur, sicut ipse ait: Quecunque his minimis fecistis, mihi fecistis . Foras aliquid dare, uel cuilibet ministrare, uel a foris aliquid accipere, nullatenus sine commeatu abbatisse facere presumant. Et quodcunque a foris accipiunt ex donis uel eleemosynis aliorum, nullatenus antea ad cellarium portent, quam ante oratorium deferentes omnis simul congregatio pro eo orent, qui hoc exhibuit. Fabulis, quas ad portam uel a secularibus, uel a quibuslibet  audierint, nullatenus autem accommodent: et si nolentes audierint uel intellexerint, nullatenus consodalibus suis referant. Si horum aliquid, que diximus, transgresse fuerint, regulari penitentia castigentur. Si humili satisfactione patefaciant, prout humilitas confitentis cernitur, ita delinquentis culpa iudicetur. Si uero contumacie crimen occurrit, et modum penitentie augebit. Claues ostiorum uel porte nullatenus penes se nocte retineant, sed ad abbatissam nocte deferentes presentent, et mane post secundam recipiant. Idipsum et cellarie, et pistrices, et coce implere studeant; ut ab occasu solis, uel cum fuerit opus necessitatis perfectum, usque ad secundam abbatissa claues retineat; nisi necessitas euenerit, ut per commeatum abbatisse nocte  retineantur, et post secundam denuo tribuantur. A signo uespertino usque ad secundam impletam, nullatenus portarum fores aperiantur: neque ullus a foris introitus patefiat: sed si necessitas talis aduenerit, ut post uesperam sit deliberandum, per fenestram que in eadem porta fuerit totum deliberetur. Si talis necessitas hospitum uel peregrinorum aduenerit, ut hora refectionis cum sororibus esse non possint, post cum cocis uel ministris, uel cum reficiendi spatium habuerint, reficiant. uasa uel reliqua utensilia, que ad opus hospitum baiulant, ac si sacrata Deo gubernent atque custodiant: ne per ipsarum neglectum ab ipso mercedem non recipiant, cuius res diripiendo non reseruant. Intra septa monasterii  uel ostia, nullum uirorum omnino uel feminarum edere uel bibere permittant: sed omnibus aduenientibus foris in hospitali, prout honor exigit, per abbatisse ordinationem ministrent. Intus uero tantummodo que sacram Deo uouerunt religionem, et in unitate obedientie sub una regula sunt ligate, edere uel bibere censemus. Sic semper ostiarie agant, ut in omnibus zelum Dei habentes regule tenorem conseruent; ut pro studii sui uel cure labore incorruptam recipiant mercedem.



CAPUT Iu. Qualis debet esse cellaria monasterii.

Monasterii cellaria sapiens et religiosa ex omni congregatione eligenda est: que nec sibi, nec suis  uoluntatibus, sed toti congregationi equanimiter et pie placeat dispensando. Nec inde placere studeat, unde et se in ruinam peccati, et alias transgressionis noxam consentiendo introducat: id est, nichil extra debitam mensuram pro qualibet familiaritate, pro gratia meriti dispensando distribuat: sciens, quia iustus Dominus iustitiam a seculo dilexit, equitatem uidit uultus eius . Sit ergo omnibus iusta dispensatione grata: sit moribus matura, sit sobria, non edax, non elata, non turbulenta, non iniuriosa, non tarda uel pigra, sed in omnibus actibus bene composita: que congregationi omni, id est, tam senioribus quam etiam iunioribus pro affectu et materno ordine debeat ministrare. Curam de omnibus sibi commissis rebus habeat: nichil tamen sine commeatu  abbatisse facere presumat. Sorores tam seniores etate quam iuniores nullatenus conturbet; et si aliqua sororum ab ea irrationabiliter aliquid poposcerit, leni responsione cum uoce humilitatis contra rationem petenti deneget. In infirmitate positis sororibus diligenti cura et promptissimo affectu ministret. Similiter pauperum curam gerat: in omnibus timorem Domini proponens, et sciens se illi exinde rationem reddituram, si non pro eius preceptis implendis hec omnia faciat, memor semper illius qui dixit: Qui mihi ministrat, me sequatur . Omni ergo operi bono quod facimus, Domini timorem iungamus. Sic in omnibus curam agat, ut in nullo negligentie damna incurrat. Auaritie et cupiditatis pestem omnino fugiat. Similiter  sicut non auara, sic non sit prodiga, id est, sicut dono omnipotentis Dei sub auaritie uitio occultando subtrahere non debet, sic sine iusta dispensatione nimis fenerando communem substantiam non debet diripere; sed omnia per discretionem temperando pensare. Et si non habeat quod ab ea queritur, quod tribuat, sermone leni sine ulla asperitate in responsione procedat; ut dulcedo cordis et uocis responsione patefiat: iuxta illud quod scriptum est: Fauus mellis sermones boni . Et illud: Sermo bonus super datum bonum . Ita sibi commissum opus ad mercedem nouerit pertinere, si omnia cum humilitate et pietate studuerit facere. Et quamuis quod petitur non sit unde tribuatur, nullatenus  respondeat se non habere; sed dicat fideli uoce, Dominus dabit . Ea uero que danda sunt, sine mora tribuantur; ne scandali occasio, aut offensionis casus ex ipsa tarditate generetur; memor semper preceptorum Domini, qui neminem suorum patitur scandalizari.



CAPUT u. De se inuicem diligendo, uel sibi inuicem obediendo.

Diligere se ad inuicem in Christo monache in monasterio quanta cura debeant, per Euangelium Ioannis Dominus demonstrat, cum dicit: Hoc est preceptum meum, ut diligatis inuicem. Maiorem dilectionem nemo habet, quam ut animam suam ponat quis pro amicis suis . Et illud: In hoc cognoscent  omnes, quia mei discipuli estis, si inuicem diligatis . Diligere ergo precipimur ad inuicem, ut inuicem saluemur: ut per mutuam dilectionem eum imitemur, qui nos dilexit, iuxta Apocalypsin, et lauit nos a peccatis nostris in sanguine suo . Si ergo soror sororem propter Christum diligat, ut Christum a se per temporalem dilectionem non repellat. Quia uera et secundum Christum dilectio est proxime malum non operari. Diligatur ergo proxima non carnis affectu, sed pietatis ministerio: diligatur puritate, diligatur religione, diligatur mansuetudine, diligatur caritate: ut in omni semper amore Christus inueniatur; et non secundum seculum, sed secundum Deum maneat amor. Sic enim a Domino precipitur: Diliges proximum tuum sicut teipsum  . Si soror sororem diligat sicut semetipsam; nunquam peccati maculam incurret, sed cultu pietatis ac dilectionis ornata eterna premia accipiet. Maneat ergo semper in corde dilectio, ut antiqui hostis liuoris uirus exstinguat; per quem in primordio protoplasto decepto mortis patefecit introitum, sicut scriptum est: Inuidia autem diaboli mors introiuit in orbem terrarum . Diligatur proxima, ne odii macula cruenta homicidii crimen incurrat, sicuti Ioannes apostolus testatus est dicens: Qui odit fratrem suum homicida est . Diligatur proxima, ne per aliqua discordie fomenta retenta proprii facinoris uinculo non soluatur: sicut Dominus in Euangelio testatus est, dicens: Si non dimiseritis hominibus peccata eorum, nec Pater uester  celestis dimittet uobis peccata uestra . Remittamus proximis, ut ab Omnipotente remittatur nobis. Date, inquit, et dabitur uobis . O quam iusta commutatio! o quam pia miseratio, dando accepisse, accipiendo donasse! Nulla iurgiorum incrementa, nullaue nutrimenta retineantur. Sic et Apostolus hortatur dicens: Estote inuicem benigni, misericordes, donantes inuicem, sicut et Deus in Christo donauit uobis . Nihil aliud dare precipimur, nisi quod nobis dari petimus. Sic et orando dicimus: Dimitte nobis debita nostra, sicut et nos dimittimus debitoribus nostris . Debitoribus demittendo nos relaxamur a debito. Soluamus ergo per dilectionem et amorem proximos, ut nos a nostris  criminibus pietate et misericordia soluat Deus. Amen.



CAPUT uI. De assidue danda confessione.

Confessio quam crebra et sagaci cura danda sit, multorum Patrum iuxta Scripturarum seriem traditio demonstrauit. Danda ergo confessio semper est, ut ueterescentem mentis statum, et peccatorum tenebris quotidianis illecebris fuscatum, rudem semper custodiat, sicut Scriptura docuit dicens: Omni custodia serua cor tuum: quia ex ipso uita procedit . Sic quippe beatus Dauid orando Domino dicebat. Delictum cognitum tibi feci, et iniustitias meas non operui; dixi: Confitebor aduersum me iniustitiam  meam, et tu remisisti impietatem peccati mei . Quantum ualet pura et non tarda confessio, ut sic secura eam subsequatur impetratio! Confessus se aduersum, ut facinorum molem pelleret; de se ingemuit confitendo, glorificauit remissionem recipiendo: dolendo patefecit crimen, dando redintegrauit spem. Non enim precessit spei fiduciam, quia meminerat se olim per Spiritum sanctum a Domino illuminatum dixisse: Quia apud te est propitiatio, et propter legem tuam sustinui te, Domine . Et iterum: Quia apud Dominum misericordia est, et copiosa apud eum redemptio. Apud quem misericordiam perennem agnoscit, apud eum copiosam et redemptionem. Queramus ergo ibi misericordiam, ubi redemptionem manere iam nouimus copiosam. Crescat  dolor post ruinam, ut culpe inueniatur medicina. Confitemini inuicem delicta, ut nostra nobis Omnipotens dimittat peccata. Sic nos Scriptura dicendo hortatur: Confitemini alterutrum peccata uestra, et orate pro inuicem . Quanta clementis iudicis pietas erga nos diffusa dignoscitur, ut quod actibus erumnosis facinus contractum fuit, mutua prece soluatur! Detur ergo mutue orationis solatium; ut inuicem orando cupiatur presidium. Magis etenim copia fructuum habetur, quando ex reuelatione delictorum salus acquiritur. Reuela, inquit Psalmista, Domino uiam tuam, et ipse te enutriet. . Si reuelando peccata nutritur anima, quotidiano ergo studio per confessionem reuelentur, ut quotidiana medicina uulnera sanentur. Sed quibus  horis congruentibus quotidiana delicta sunt abluenda, a nobis inserendum est. Quidquid post completorium per opace noctis spatia mens uel caro per facilitatem deliquerit, post secundam per confessionem curandum est expiari. Quidquid uero diurno actu, uel uisu, auditu, cogitatu, tepescendo deliquit, none hore expleto cursu ut purgetur censendum est. Post uero quidquid ab hora nona mens macule attraxerit, ante completam confitendum est. Illud tamen abbatissa studere debet, ut post secundam scholam ingrediens peracta oratione nullam foras egredi permittat, nisi prius detur confessio. Similiter et post nonam, uel ante completorium faciendum est. He uero sorores, que pro grauibus culpis in  penitentia detinentur, in Ecclesia cum ceteris que communicant non stent; sed in alia Ecclesia secrete cursum cantent: et expleto cursu egredientes ante fores Ecclesie, in qua communicantes cursum explent, stare precipiantur: et egrediente congregatione supra humum prostrate rogent pro se Dominum exorari, ut grauia commissa contritione deleantur cordis; meminentes illud: Cor contritum et humiliatum Deus non spernit . Et, in humilitate nostra memor fuit nostri Dominus . In oratione posita semper penitens dicat: Auerte faciem tuam a peccatis meis, et omnes iniquitates meas dele : ut ira arguentis iudicis, et in proximo uindictam reddentis, per pie mentis affectum hanc humili oratione sedetur.



CAPUT uII. De non manifestandis sororum confessionibus.


Abbatissa uel preposita, uel quelibet seniorum sororum cui ab abbatissa fuerit commissum ut confessiones recipiat, crimina minora uel maxima nullatenus manifestent, nisi solo iusto iudici, qui omnium confitentium crimina lauat. Illa enim que confessa est sua uulnera uerecunde, non ad opprobrium recipiendum, sed ad salutem redintegrandam confessa est, iustum habens testem Deum, a quo et mederi exspectat. Ea uero senior que recipit, cum grauitate et moderatione penes se occultando honestissime teneat, ne dum alterius uulneri medicinam infundit, sue mentis corrumpat nitorem. Nulla tamen monacharum  uel confessionem recipere, uel penitentiam dare sine ordinatione abbatisse presumat; ne uitium commissum abbatisse celetur, sed omnia per eius notitiam agantur. Si uero inuenta fuerit, que hoc propositum regule uiolare conetur, graui penitentie scientia corripiatur; quia delicti fomitem abbatisse uoluit occultare.



CAPUT uIII. Qualiter ad signum Dominicum surgendum est.

Quandocunque uel diurnis uel nocturnis horis ad opus diuinum signum insonuerit, mox cum summa festinatione surgendum est, ac si preco regis insonet, omni opere quod in manibus habebatur postposito; ut nichil operi Dei preponatur: sed mens ad  sonitum preconis intenta, et operi Dei innixa, cum omni grauitate et mansuetudine ad intonandam gloriam maiestatis eius, et pietati eius gratias referendas festina currat. Et si morose et segniter ueniat post primi psalmi qui in cursu canitur finem, nouerit se a suo ordine dum cursus expletur reuocari, et in loco ultimo positam, id est, in eo loco qui talibus negligentibus fuerit deputatus, astare, et ibi cum uerecundie metu exspectare, et post expletum cursum prolixa uenia ante cetum sororum egredientium satisfacere. Nam foris omnino non segregentur, ne a somno detente dormiant, aut in aliquo maligno hosti adeundi detur occasio. Intus etenim posita nec totum perdit quod ceperat, et uerecundia ac metu  frangitur, dum ab omnibus uidetur. Et quando cetere expleto officio foras egrediuntur, illa in ecclesia pro ipsa tarditate posita duodecim psalmos super cursus seriem cantet. Si uero ex toto cursum suum perdiderit, precipue nocturnis horis, in quibus nullum alium opus impendit, suppositione damnetur. Horas uero ad cursum procurare iuxta dispensationem abbatisse debet, cuicunque ordinatum fuerit; id est, que mente sollicita et impigra fuerit ad hoc opus idonea inuenta, ut opus Dei non tardetur. Si uero qualibet occasione a iusto ordine deuiatum fuerit, ut non secundum suum ordinem hore custodiantur, suppositione damnetur.



CAPUT IX. Qualiter in monasterio silentii regulam uel diurno opere, uel ad mensam debeant custodire: uel ad mensam quomodo sit legendum.


Regulam silentii omni tempore seruandam sanctarum Scripturarum series declarauit, dum per Prophetam dicitur: Cultus iustitie silentium et pax. Tacendum namque est ab otiosis et friuolis, et scurrilibus, et prauis et malitiosis fabulis; de quibus Propheta orabat dicens: Pone, Domine, custodiam ori meo, et ostium circumstantie labiis meis. Non declines cor meum in uerba mala . Cessandum quippe est a fabulis superfiuis, ne damnationis per ineffrenate mentis ignauiam anima fructum capiat: quia non solum de scurrili et iniurioso sermone, sed etiam de otioso, iuxta Domini preceptum,  rationem sumus reddituri. Quid aliud debeat monacha studere, quam soli Deo, in quo semel desiderium fixit, et oris sermone et anime desiderio uacare? Omnibus ergo horis diurnis, preterquam ad mensam, ab hora secunda usque ad completam quidquid utilitas sacre regule poposcerit, per abbatisse commeatum loquendum est. Ab hora uero completionis, cum oratio ad somnum capiendum datur, nulla omnino loqui presumat, nisi grandis necessitas monasterii poposcerit. Cui ab abbatissa fuerit ordinatum, loqui studeat, uel etiam a preposita, que curam aliarum portat. Ad mensam uero nulla penitus preter abbatissam, uel cui abbatissa preceperit, pro communi necessitate sororum loqui presumat: sed omnes intento animo gratias reddentes creatori  in cordibus suis cibi ac potus solide mensure largitione fruantur. Portaria uero que pro necessariis causis alloquium expetierit abbatisse, loqui permittatur: quia forsitan talis superuenerit necessitas, que moram habere non debeat. Ante mensam uero semper capitulum regule unum aut amplius, si abbatisse placuerit, legatur: ut cum cibus carnem reficit, lectio animam satiet. Hec omnia cum grauitate animi et moderatione leni fiant, quatenus in his omnibus Dominus delectetur. Festis uero Domini diebus, id est, Natiuitate Domini, uel Pasche solemnitate, ac Theophania, uel Pentecostes, uel si qua sunt alia Domini uel sanctorum martyrum precipua sacra celebranda, si ex permisso abbatisse fuerit, ad  mensam loqui non negamus: sic tamen, ut pressa non dissoluta uoce loquantur; ne garrula uoce in sonum prorumpentes, magis desidia quam letitia iudicetur. Et ipsa confabulatio talis sit ex colloquio Scripturarum, que anime lucrum faciat, non damnum. Silentium uero in penitentia accipientes omnimodis studeant custodire, ut de uera mortificatione mereantur fructum recipere. Due uero, in quocunque loco fuerint posite, nullatenus sine tertia teste loqui presumant: sed tres semper posite necessaria colloquantur.



CAPUT X. De ratione mense qualiter administrandum uel obseruandum sit.

 Mense administratio uel obseruatio quanta equalitate uel sobrietate percurrere debeat, abbatisse scientia est trutinandum: ut in omnibus, sicut decet Dei ministras, religionis uigeat fomes. Ministrandum namque est omnibus equali libratione tam potus quam cibus, prout tempus, siue solemnitates, siue abstinentie, siue quotidiani usus poposcerint. Quotidianis etenim diebus sufficere decernimus duo fercula, exceptis pomorum donis: de leguminibus uel de oleribus conferta, seu farine qualibet conspersione. Omnibus etenim equa mensura ministrandum; preter si etas infirmior, que sustinere non ualeat, aut egritudo corporis, aut nouelle conuersationis nouitas improbata sufferre non queat, quod abbatisse iudicio pensandum est. Potus uero sicere liquoris,  id est, ceruisie mensura solita tribuatur: si uoluntas abbatisse fuerit, si labor, uel festus dies, uel hospitis aduentus pia precatio exagitauerit, uini potio augenda est. Et si duabus uicibus reficiendum sit, preter uini potionem similis regula seruetur. Festis uero diebus, pro reuerentia sacre solemnitatis, pluribus cibis, id est, tennis uel quaternis ferculis sunt corpora reficienda: sic tamen, ut si plura sunt cibaria numero, sint minora; ut corpora necessario cibo reficiantur, non nimia saturitate damnentur. Sedentes uero ad mensam sorores nulla alteram comedentem sublimatione oculorum respiciat, nec alterius mensuram cibi uel potus iniqua consideratione intueatur. Quando in mensam cibus administratur, nulla prius cibum comedat, quam signum ad benedicendum  insonet. Abbatissa uero uigilet, ut confestim cum cibus ministratus fuerit, signum tangere procuret; et omnes cum signum audierint, una uoce benedictionem rogent, quarum uocem abbatissa subsequatur dicens: Dominus dignetur benedicere. Hoc ad omnia fercula, uel pomorum ac potus administrationem obseruandum est. Illud precipue decernimus, ut nulla alteri dare ex mensura sua, uel accipere ab altera presumat, preter abbatissam, uel prepositam cui ab abbatissa commissum est. Si uero aut nouitate, aut temeritate aliqua hec, que supra diximus, fuerit transgressa, disciplina regule corrigatur pro presumpte temeritatis audacia.



CAPUT XI. Quibus congruentibus horis hyeme, uel estatis tempore, sit reficiendum.


Ab aduentu sacratissime solemnitatis, id est, ab introitu sancti Pasche, quo immaculati Agni resurrectio celebratur, usque ad sacratam solemnitatem Pentecostes, qua apostolis Spiritus sanctus fuit diffusus, id est, quinquaginta dierum spatio, ad sextam horam est reficiendum: similiter et uesperi erit cenandum, quia sacri temporis ratio exigit, ut nullus nec in Ecclesia positus tristitiam demonstret. A Pentecoste uero, si grauis labor non exigat, aut hospitum non cogat aduentus, usque ad Quadragesime inchoationem, ad nonam, id est, semel reficient; exceptis magnarum solemnitatum euentibus, aut si  labor grandis exegerit, ut duabus reficiant uicibus. Ab inchoatione Quadragesime usque ad sacratissimam solemnitatem Pasche, exceptis Dominicis diebus, ad uesperum reficiendum est; ut ante noctis inchoationem cum statione lucis refectionis impleatur hora. Quando uero administrandum est, singule ex singulis mensis assurgant, et sic ad coquine fenestram cum sobrietate uenient, ut nullum strepitum pedum, uel uasorum, uel cuiuslibet soni excitent, et primum ad seniorum mensam simul omnes ministrent, sic demum ad suam mensam qua sederint deferant fercula. Preposita mense gubernet, quomodo ex ipsa mensa mutuatim uicibus, uel etate iuniores si fuerint, debeant ministrare.



CAPUT XII. Quomodo quotidianis diebus manibus sit operandum?


Operandum namque est omni tempore, preter dies festos; ut habeatur uel proprie necessitatis usus, uel egenis unde detur suffragium. Sic tamen operi manuum insistendum est, ut lectionis fructus non omittatur, sed statuto tempore operi detur intentio, ac deinceps lectioni diuine uacetur. Operatio manuum ab hora secunda sumat exordium, et in horam nonam finem accipiat: ab hora uero nona lectio usitetur, si aliquando proprium aliquod opus faciendum aut uestimenti consuendi uel lauandi, aut quodlibet aliud opus, per abbatisse uel preposite commeatum faciet. Et si forte opus fortius superuenerit, ut maturius  arripiant operari, uel propter feruentem estum, hoc abbatisse arbitrio considerandum est, ut secundum quod tempus exigit, aut fortioris laboris pondus, uel ad sextam, ut iuste iudicauerit, ab opere sit quiescendum, et post quietem uel refectionem usque ad uesperum sit operandum. Illud inter omnia uel abbatissa si presens fuerit cerceat, aut preposita que eius uice relinquitur, ut nullam penitus monacham fabulis otiosis preter necessariam interrogationem uacare permittat; sed in ipso opere manuum operis Dei recordatio teneatur: id est, ut dum exterius per temporalem opportunitatem manus operibus occupantur, interius mens cum lingue meditatione psalmorum ac scripturarum recordatione dulcescat.  Ac si uiolatrix huius regule fabulatione delectetur, silentii pena castigetur. Focos uero in schola penitentes, si fuerint, bine et bine per hebdomadas facient. Similiter ad caput sororum lauandum per singula sabbata, uel balnearum usus per festas solemnitates preparent, aut si sunt alia extrema facienda, penitentes facient: ut dum mente humili et contrito corde hec propter timorem Domini faciunt, ab omnipotentis Dei misericordia celerius a suis delictis lauentur. Quando ad opera eundum est, istud capitulum psallatur: Sit splendor Domini Dei nostri super nos; et opera manuum nostrarum dirige super nos; et opus manuum nostrarum dirige . Quando uero finitur opus, istud dicatur capitulum: Benedicat nos Deus, Deus noster, et benedicat nos  Deus, et metuant eum omnes fines terre . Pistrices uero alternatim per uices opus commune faciant: sic tamen, ut minus tribus non sint propter loquendi necessitatem. Et si necesse fuerit ut ibidem maneant, minus quatuor non sint, et una ex eis senior sit preposita, cuius religioni credatur, que et loquendi licentiam habeat. Et panem quem faciunt per uices senior que ex eis est, cellarie representet; ut omni custodia tute in nullo reprehensibiles reperiantur. Similiter et que in braxatorium ad ceruisiam faciendam inhabitauerint, una ex eis senior sit preposita, que secundum regulam pistricis omnia custodiat. Coce uero per hebdomadas coquinent, ut in unaquaque hebdomada tres uel amplius, si necesse fuerit, ad coquinandum deputentur; ne  impositus sine discretione labor, unde mercedem mercari debuit, inde murmurationis fructum reportet. Ingredientes autem pro se orari rogent omnem cetum sororum, orantes in oratione dicant: Adiutorium nostrum in nomine Domini, qui fecit celum et terram , et: Adiuua nos, Deus salutaris noster . Exeuntes uero lauent omnium sororum pedes; et omnia uasa que ad necessarium usum habuerunt, lauata preposite representent. Similiter pro se orari rogent, et hunc uersum in oratione dicant: Quoniam tu, Domine, adiuuisti me, et consolatus es me . Propter singulas negligentias tam coce quam cellarie uiginti quinque palmarum percussionibus quotidianis diebus emendentur, ne minimas parui pendentes culpas in  maioribus procliuiores reperiantur.



CAPUT XIII. De utensilibus uel supellectilibus.

Utensilia monasterii, et quecunque sunt ad commune opus necessaria, abbatisse cura disponantur. Et tales in congregatione querantur, quarum et sollicitudo animi uiget, et conscientie firmitas sit probata; et ipsis cura committatur, ut que cuique necessaria fuerint opportunitate exigente tribuantur. Et sic ipsa utensilia, seu quecunque eis ab abbatissa commissa fuerint, cum sollicito timoris studio gubernentur, ut mercedem commisse cure recipiant, et non iudicium damnationis incurrant,  anteponentes illud mentis oculis: Maledictus qui facit opus Dei negligenter .



CAPUT XIu. Qualiter in schola debeant dormire.

Cum semper religiose et Deo dicate anime, tam diurnis quam nocturnis horis paratam Deo mentem preparant, ut quamuis sopore membra torpescant, anima uigore Creatoris intenta preconiis peruigil maneat, iuxta illud: Ego enim dormio, et cor meum uigilat : tamen solerti custodia specialiter intuendum, ne per negligentiam materne sollicitudinis subiecta membra damna capiant imbecillitatis. Proinde ergo decernimus, ut bine et bine, preter infirmas et seniores, in lectulis dormiant, sic tamen,  ut ad inuicem non loquantur, neque se ad inuicem, id est, facie ad faciem respiciant; sed una post aliam quiescens dormiat; ne antiquus hostis, qui ore libenti animas uulnerare cupit, aliquid fraudis iaculando immittat; ut colloquendo mortalia excitet desideria. Sic tamen fiat, ut una ex illis semper senior sit: de cuius religione non dubitetur. Iuuenculas uero nullatenus simul quiescere censemus, ne in aliquo carnis aduersitate estu delicto rapiantur. Omnes enim, si fieri potest, una domus ad dormiendum capiat, preter si infirmitas aut senilis etas poposcerit, aut culpa damnauerit, aut nouitas probata non fuerit, ut in cella separentur. Omnes uestite et cincte dormiant. In schola qua dormitur per totam noctem lucerna ardeat. Ad cursum uero cum  festinatione surgentes, signum crucis fronti inferatur: simulque sub silentio dicatur: Deus, in adiutorium meum intende; Domine, ad adiuuandum me festina.



CAPUT Xu. De cura infirmantium qualis esse debeat?

Harum cura que infirmitatibus detinentur qualis esse debet, proprietas auctoris declarat, cum dicit: Quecunque uultis ut uobis faciant homines, et uos facite eis similiter . Licet hoc in omnibus sit agendum, precipue tamen in infirmantium cura hec preceptio est exhibenda; quia Dominus dixit: Infirmus fui, et uenistis ad me . Ita ergo cura infirmis querenda est, ac si presenti Christo ministrare  putetur. Reuera etenim quecunque pro Christo infirmis curam impendit, Christo in infirmis ministrat. Sit tamen abbatisse cura ut separatim cellam habeant cum omnibus opportunitatibus; ut nullum exteriorem laborem sentiat, que in infirma carne penam portat. Et si tempus poposcerit, sicut tempus Quadragesime, ut cetere uitam immutent, infirmis semper cedendum est; ut tam potus quam cibaria uberius ministrentur. Balnearum usus, uel cura medendi summo adhibeatur studio. Sanis uero, precipue uero iuuenculis, tardius concedatur. Abbatissa talem curam de infirmis habeat, qualem se recipere a Domino sperat; ut nec a cellaria, nec a ministra aliquam negligentiam infirme sentiant. Decrepita  uero etate fessis talis sit cura, quatenus nulla in eis negligentia, sed iuxta arbitrium abbatisse, prout cuicunque necessarium esse uiderit, consideratione pia earum imbecillitati concedatur. Non enim he possunt regule tenori subiacere, sed potius pietatis in eas impendendus est affectus.



CAPUT XuI. De casibus qui per negligentiam aut euentu superueniunt

Negligentie culpa, qua per multos casus in multis delinquitur, abbatisse iudicio pensanda est, id est, in refectorio, in coquina, in dormitorio, uel in qualibet utilitate aut fregerit, aut perdiderit, aut negligenter dimiserit, omnia secundum suum modulum  sunt pensanda, et iuxta etatem uel teneram, uel senilem, uel uiridem, sunt corrigenda. Quia si in minimis negligentie uitium non corrigitur, mens uitiata in minoribus culpis, in maiora dilabitur delicta. Si soror, que in his casibus dilapsa, statim abbatisse uel preposite puram dederit confessionem; et compertum fuerit non sue uoluntatis fuisse, quod casu accidit; hoc tantummodo sufficiat, ut hoc quod deliquit et perpetrauit, si possibile fuerit, non deneget, et emendet cum uenie satisfactione. Si uero non sua confessione, sed alterius proditione cognitum fuerit, prout culpe magnitudo poposcerit, penitentie subiacebit; quia culpam per puram confessionem non manifestauit. Si uero ex maioribus culpis, quod ad anime maiorem pertinet damnationem, aliquam  commiserit, hoc secretius per puram confessionem uolens sue manifestet abbatisse: ne dum tempore animi culpam detegere uerecundat, cum reatu culpe faciem diaboli interius recondat.



CAPUT XuII. De eo quod nulla monacha monasterio debeat proprium aliquid uindicare.

Proprii aliquid in monasterio nichil habendum; sed potius propter nomen Domini omnia contemnenda. Quid enim proprium aliquid suum fidelis anima de rebus mundi uindicet, cui mundus crucifixus est, et ipsa mundo? Que semel mundo mortua, cur per aliquam temporalium rerum cupiditatem, uel desiderium erumnosum, denuo incipiet  uiuere mundo, que, contempto mundo, ceperat iam uiuere Deo? Amputandum ergo est hoc uitium radicitus ab omni monacha, ut nullam rem uel in uestimentis, seu in calceamentis, uel in quibuslibet rebus sibi uindicet, uel suum esse dicat, nisi quantum ex abbatisse iussione penes se precipitur retinere, ac si custos alterius, non proprie rei domina. Et ea que sibi ab abbatissa fuerint commendata, id est, ad necessitatem presentem, aut in uestimento, aut in qualibet re, nichil exinde aut dare aut commodare cuiquam presumat; nisi tantum ab abbatissa illi fuerit ordinatum. Quid enim de rebus mundi alteri sorori conferat, que suas in omnibus uoluntates propter Christum in abbatisse tradidit potestatem?  Omnia ergo que in monasterio habentur sint omnibus communia; iuxta quod in Actibus apostolorum legimus: Et erant, inquit, eis omnia communia . Sic tamen communia sunt habenda, ut nulla aut dare aut accipere, nisi abbatissa ordinante, presumat: ne cupiditatis aut temeritatis malum incurrens in laqueum, Iude proditoris consortio numeretur, qui solus in numero apostolorum loculos habuisse refertur, ubi commutantium ac uendentium commercia ponebantur. Quod si huic uitio aliqua sororum delectari fuerit deprehensa, et post primam, secundam uel tertiam correctionem emendare noluerit, discipline regulari subiacebit.



CAPUT XuIII. De culparum excommunicatione.

 Si qua uero soror instigante diabolo contumax, uel superba, seu inobediens, uel murmurans apparuerit; uel etiam in quocunque casu lapsa, seniorum precepta uel sancte regule normam uiolare tentauerit; hec, secundum preceptum Domini, secreto a senioribus semel uel bis corripiatur . Si emendare noluerit, tunc simul ab omni congregatione obiurgetur. Et si sic emendare noluerit, tunc prout culpe magnitudo poposcerit, secundum regulam iudicetur: id est, aut excommunicationi subiaceat, si eius antea intellectus uiguit: aut si obstinata et dure mentis tenacitas culpe et improbitatis perseueret, tunc corporali discipline subiacebit.



CAPUT XIX. Qualis debeat esse excommunicatio.


Excommunicationis mensura qualis esse debeat, iustum scientibus librare iudicium culpe modus ostendit. Leuioribus enim culpis leuior est adhibenda correctio; grauioribus uero feruentior est adhibenda damnatio. Proinde abbatisse studio est pensandum, ut si aliqua soror in leuioribus inueniatur obnoxia culpis, usque ad indictam sibi horam mensa priuetur, De grauioribus uero seu dierum uel hebdomadarum uel mensium definitio in longius protracta correctione finiatur: ea tamen regula, ut si amplius quam septem dierum spatium excommunicationis percurrerit, quandiu penitentie sub statuto tempore ordo retentus fuerit, sicut a mensa loco suo priuetur, ita  et in ecclesia segregetur; ut in loco in quo ante fuit, nec psalmum cantet, nec ullum ordinem teneat, usque dum satisfactione humili cum cordis contritione ab abbatissa uel a senioribus ueniam mereatur. Excommunicata uero soror, que culpis grauioribus existentibus aut cellula recluditur, aut a consortio congregationis separatur, a nullo penitus colloquia aut uisitationis munus fruatur, nisi tantummodo cui preceptum ab abbatissa fuerit. Si qua transgressa hanc regulam fuerit, regulari penitentie subiacebit.



CAPUT XX. De his que per sedulam correptionis curam sepius correcte emendare noluerunt.

Soror si sepius correpta emendare noluerit, excommunicatione  pro modo culpe corrigatur. Si nec sic aliquid proficiat increpantis correctio, tunc uerberum uindicte subiacebit. Quod si sic emendare noluerit, sed magis in tumorem superbie elata, opera uel actus, de quibus corrigitur, defenderit, tunc abbatisse scientie regimine corrigatur: quia scriptum est: Qui abiicit disciplinam, infelix est . Moderante ergo scientia saniei medendi cura adhibeatur. Si lethale uulnus per fomenta castigationum, et pietatis ac lenitatis unguenta sospitati non redditur, saltem incisionibus amputetur. Et si sic sanies desecta tumorem non amiserit, tum excommunicationis sententiam, uel discipline corporalis penam incurrat. Et si nec excommunicationis metu, nec flagelli pena frangitur, augeatur adhuc  pietatis fomes; ita ut ab omni congregatione pro ea communis Dominus orationum officio deprecetur: ut que laqueo diaboli irretita tenetur, Domini misericordia ac pietate curetur. Quod si nec sic corrigi uoluerit, intra septa monasterii sub penitentie tenore ab omnibus, preter custodibus, segregata, tandiu castigetur diuersis correctionibus, usque dum eius humilitas omnibus uera credulitate patefiat: quoniam et inuitis sepe salus prestatur. Nam ideo separanda est a congregatione, ut suo uitio non maculet innocentes. Tenera uero etas, que excommunicata uim nescit, non excommunicatione, sed flagello corrigenda est.



CAPUT XXI. De receptione sororis.


Sin ullo tempore, quod absit a Christiana religione, soror a septis monasterii discesserit, et foras fugiens postea recordata pristine religionis, et eterni iudicii perculsa timore reuersa fuerit; prius omnem monasterio emendationem polliceatur: postea si probabilis eius penitentia agnoscatur, tunc demum intra septa monasterii recipiatur. Et si bis aut tertio hoc fecerit, simili pietate foueatur; sic tamen ut in extremo loco inter penitentes recepta tandiu examinetur, usque dum probabilis eius uita inueniatur. Si uero post tertiam receptionem fuge culpa maculata fuerit, sciat omnem reuersionis aditum esse in postmodum denegandum.



CAPUT XXII. Qualiter inuicem se humilient, uel ordines seruent: uel in minutis actibus qualiter sint seruanda precepta.


Quanto se affectu, uel caritatis ministerio in monasterio anime posite debeant diligere, sanctorum Patrum instituta sanxerunt: sed in quibus sit actibus uel officiis demonstrandum, a nobis pro parte indicandum est. Habet denique latissimum uirtutum copia ambitum, quo circumsepta facile hostem sibi superet aduersantem. Sunt etenim nonnulla, que in actu uidentur exigua, et tamen uel custodita uel neglecta, aut tepescente, aut feruente animi motu demonstrantur: ut est humiliatio capitis, uel sermonum affabilis salutatio; que aut rigide mentis uel  concordie, aut si certe pie purissimum patefacient affectum. Seruandum ergo est famulis uel famulabus Christi, ut semper intra mentis statum ea nutriant que a uera humilitate et caritate non discedant: in quibus summa constat uirtutum. Nam sicut nunquam sine uera humilitate uera manet caritas, ita nunquam absque uera caritate uera manet humilitas. Arripiamus ergo instruere fundamentum, ut ad culmen perueniamus uirtutum. Sic prius humilitas monstranda tam actu quam affectu, ut post caritatis copia edificetur. Et quando sibi mutuatim in uia uel in quocunque loco occurrerint, cum omni humilitate ab inuicem flectentes benedictionem rogent. Et si ex eis una senior fuerit, prius iunior benedictionem postulet; tunc demum senior prosequatur. In cursu uero posite, prout ab abbatissa fuerint ordinate,  uel ad psalmum canendum, uel lectiones recitandas, uel etiam ad communicandum euntes, suum ordinem custodiant: ne constitutum sibi locum transilientes in ambitionis uel arrogantie uitio demergantur. Abbatisse uero studendum est, ut per ordinem sicut conuerse in monasterio fuerint, ita in suo ordine constituantur: preter si uberius conuersatio religionis meruerit, ut inantea promoueatur; uel si grauis culpa exegerit, ut retro regradetur. Si uero aliqua ex sororibus cognoscatur seniorem affectare locum, cum uerecunda castigatione repellatur: quia non debiti honoris locum presumpsit, nec religionis commercio, sed ambitionis honorem indebitum conata est arripere. In concessu sororum, si alia superuenerit, que iuniores sunt ordine, assurgant, et seniori  locum prebeant. Iuniores uero seniori nullatenus superbiendo contradicant; sed cum omni humilitate uel interrogate, uel correpte respondeant. Si labentem in quodlibet delictum iunior seniorem aspexerit, non exprobrando, sed magis dolendo ad confitendum abbatisse uel preposite dirigat: similiter senior iuniori faciat. Ad confessionem ueniens, prius prostrata supra humum, suam culpam esse dicat: sic postquam surgere iubetur, suam confessionem manifestet. Quando ad aliquod opus fieri commeatus rogatur, uenia prius petatur, et sic de opere quod faciendum est commeatus rogetur. Quando ad abbatissam uenitur, cum omni humilitate ueniam petendo accedatur; similiter quando egreditur, cum  uenie petitione benedictio queratur. Nulla monacharum per semetipsam de propria necessitate abbatisse suggerat, sed omnes per prepositam quidquid necessitatum fuerit abbatisse studeant intimare. Si sacerdos uel quilibet religiosus uenerit, ut ei per abbatisse commeatum sit occurrendum, a longe astantes,  cum humilitate flectentes genu sub silenti uoce benedictionem rogent. Et si ordinatum fuerit ab abbatissa, ut cum his aliqua sororum loquatur, cum omni humilitate et modestia ac sobrietate loquendum, est: ut in omnibus his uirtus humilitatis ac sobrietatis inueniatur.



CAPUT XXIII. De non defendenda proxima uel consanguinea in monasterio.

Defendere proximam uel consanguineam in monasterio nullo modo permitti censemus. Quid enim aliam defendat, que iam sibi non uiuit, sed Christo quem imitata manet crucifixa? que propriam animam, ut uberius saluti iungeret, prius perdidit? Que  ergo proprias perdidit uoluntates, ut Christi in se uoluntatem impleret, cur aliarum delicta defendet, que propria crucifixit? Et si in ueritate crucifixit, et non mundo iam, sed Christo uiuit, cur in mundo facinoribus labentes pro qualibet familiaritate defendat? Sit ergo ei equus amor tam in consanguinea, quam in cetera sorore, que ei sanguinis affinitate non iungitur. Maneat ergo in omnibus amor corde clausus, nec quanquam sub discipline moderamine positam tueri studeat: ne uitium defendendi in alias dimittat. Sit ergo in arbitrio corrigentis, ut quas corrigit sub amoris studio, non propriam implendo uoluntatem, sed uitia corrigendo, inferat disciplinam.



CAPUT XXIu. De nutriendis infantibus.


Infantes in monasterio quanta cura et disciplina sint enutriende, multis didicimus documentis. Debent enim nutriri cum omni pietatis affectu, et discipline ministerio: ne desidie uel lasciuie uitio sub tenera etate maculate, aut uix, aut nullatenus possint postea corrigi. Sit ergo in eis tanta cura, ut nunquam sine seniore huc atque illuc liceat deuiare: sed semper ab eius disciplina retente, et timoris Dei ac amoris doctrina imbute, ad cultum instruantur religionis. Habeant lectionis usum; ut sub puerili etate discant, quod ad perfectam deductis proficiat. In refectorio per se mensam habeant iuxta seniorum mensam positam. Seniores tamen uel due, uel amplius,  de quarum religione non dubitatur, cum eis sedeant, ut semper timore anteposito, sub metu seniorum nutriantur. Quibus uero horis reficiant, uel somnum capiant, abbatisse arbitrio pensandum est: ut in omnibus uirtutum custodia discretio reperiatur.





LECTORI.

 In ueteri Codice, qui sanctorum Patrum monasticas sanctiones continet, etiam sequentes due Constitutiones, altera nescio cuius regule deuotarum, altera concilii Hispalensis secundi, post Regulam sancti Isidori legebantur. Eas quoque, quia ad uirginum sanctimonialium curam ac disciplinam ueterem pertinent, hoc loco placuit exhibere; ut omnes sacre antiquitatis reliquias quam fieri potest religiosissime, etiam cum ramenta et puluisculo, representarem.





[a 1Kb] SENTENTIA DE REGULIS DEuOTARUM.

 Nemo ad eas uadat uisitandas nisi qui habebit ibi matrem, uel sororem, aut filiam, et propinquas, et consobrinas, siue matrem filiorum suorum. Si autem necessitas fuerit ut uideant eas, ut antequam renuntiarent seculo, intrarent in monasterium, paterna debetur eis hereditas: aut aliqua causa manifesta est, mittent cum eis probate uirum etatis ac uite: uidebunt eas, ut pariter reuertentur. Nemo uadat ad illas, nisi quos supra diximus. Si eas uidere uoluerint,  primum facient renuntiare patri monasterii, et ille mittet ad seniores, qui in ministerium uirginum delegati sunt: qui occurrentes eis, et cum ipsis uidebunt quas necesse habuerint, cum omni disciplina et timore Dei. Cumque eas uiderint, non eis loquentur de rebus secularibus. Quicunque de his mandatis preterierit, absque ulla recrastinatione negligentie atque contemptus, aget publice penitentiam, ut possidere ualeamus regna celorum.





CONCILIUM HISPALENSE. CAP. XI.

 Undecima actione cum consensu communi decreuimus, ut monasteria uirginum in prouincia Betica condita monachorum administratione ac presidio gubernentur. Tunc enim salubria Christo dicatis uirginibus prouidemus, quando eis patres spirituales eligimus, quorum non solum gubernaculis tueri, sed etiam doctrinis edificari possint. Hac tamen circa monachos cautela seruata, ut remoti ab earum peculiaritate nec usque ad uestibulum habeant accedendi familiaritate permissum, sed neque abbati, uel ei qui preficitur extra eam que preest, loqui uirginibus Christi aliquid, quod ad institutionem morum pertinet, licebit. Nec cum sola que preest frequenter eos colloqui oportet; sed cum testimonio duarum aut trium sororum: ita ut rara sit accessio, breuis locutio.  Absit enim ut monachos, quod etiam dictu nefas  est, Christi uirginibus familiares esse uelimus: sed iuxta ut iussa regularum uel canonum admonent, longe segregatos atque seiunctos, eorum tantum easdem gubernaculis deputamus: constituentes, ut unus monachorum probatissimus eligatur, cuius cure sit predia earum rustica uel urbana intendere, fabricas instruere, uel si quid aliud ad necessitatem monasterii prouidere: ut Christi famule pro anime sue tantum utilitate sollicite, solis diuinis cultibus uiuant, operibusque suis inseruiant. Sane is qui ab abbate preponitur, iudicio sui episcopi comprobetur. uestes autem ille iisdem cenobiis faciant, quibus tuitionem exspectant, ab iisdem denuo, ut predictum est, laborum fructus et procurationis suffragium recepture.




ANNO SAECULI uII INCERTO.
AUCTOR INCERTUS.





INCERTI AUCTORIS SERMO DE DECEM uIRGINIBUS.

 In lectione, que nobis recitata est, fratres dilectissimi, audiuimus Dominum dixisse: Simile est regnum celorum decem uirginibus, que, acceptis lampadibus, exierunt obuiam sponso et sponse . Hoc si secundum litteram tantum intelligimus, nimium durum uidetur et asperum. Absit hoc a sensibus nostris, ut uel de domo cuiuscunque etiam pauperis Christiani tam paruus numerus ueniat ad uitam eternam. Et ideo quia nulla ratione secundum litteram  intelligi debet, quia reuera ipse Dominus similitudinem esse dixit, requiramus quare quinque dicte sunt fatue et quinque prudentes. Ille enim quinque prudentes significant omnes sanctos, qui cum Christo sunt regnaturi: et e contrario ille quinque fatue figuram uidentur habere Christianorum, qui sine operibus bonis de solo tantum Christiano nomine gloriantur. Ideo autem fatue quinque, et ille prudentes quinque dicuntur: quia quinque sensus in  omnibus hominibus esse probantur, uisus, auditus, gustus, odoratus, et tactus: quia per istos sensus uelut per quasdam ianuas uel fenestras aut uita aut mors ingreditur ad animam nostram. De quibus et propheta dixit: Intrauit mors per fenestras uestras . Ideo et ibi quinque uirgines dicuntur prudentes, que istis sensibus bene utuntur; et ibi quinque fatue, que per istos quinque sensus magis mortem quam uitam excipiunt. Quomodo autem isti quinque sensus, uelut quinque uirgines, aut uirginitatem custodiant, aut corruptioni subiaceant, diligentius requiramus. Si aliquis uir, aut aliqua mulier uiderit, aut filium, aut filiam, aut alienum seruum, aut ancillam, et ad concupiscentiam diligenter aspexerit; corrupta est una  uirgo: quia per oculos, id est per fenestras corporis in secretum cordis uenenum mortis intrauit. Si uero aliquis siue religiosus, siue laicus, homines detrahentes, sermones etiam otiosos, et cantica luxuriosa uel turpia proferentes libenter audierit, et cum delectatione placido auditu susceperit, corrupta est alia uirgo. Si autem non sit contentus mediocribus cibis, sed sumptuosas delicias acquirat; si semper male loqui studeat, per iniquum gustum corrupta est alia uirgo. Quod si etiam odores peregrinos, ut hominibus ad luxuriam placere possit, diligenter inquirit, quarta uirgo est uiolata. Si uero manibus suis aut filios aut filias alienas cum delectatione propter libidinem tangere uoluerit, et uestimenta nimis mollia animo uoluptuoso quesierit, iam etiam quinta uirgo  corrupta est. Hoc enim ordine isti quinque sensus uelut quinque uirgines in hominibus corrumpuntur. Et e contra, dum anime sancte istos quinque sensus, id est, uisum, auditum, gustum, odoratum et tactum, ab omnibus illicitis rebus refrenant, linguam suam ad ea que sunt licita uel legitima sobrie et caste relaxant, quinque sensuum uirginitatem custodiunt. Ideo quinque uirgines homines bonos significant; et alie quinque eos qui mali sunt prefigurant. Et reuera, fratres karissimi, quid prodest uiro uel femine, clerico uel monacho, uel sanctimoniali, si in corpore uirginitas custoditur, quando per malas concupiscentias cordis integritas uiolatur? Quid prodest in uno membro preferre castitatem, et in omnibus habere corruptionem? Nam et illi uirgines qui agnum  sequuntur, si diligenter attenditis, non propter hoc sequuntur agnum, quia solam uirginitatem corporis seruauerunt: denique cum dixisset: Hi sunt qui se cum mulieribus non inquinauerunt , secutus  adiunxit: Et non est inuentum in ore eorum mendacium, sine macula sunt. Qui ergo de sola corporis uirginitate gloriantur, diligenter attendant, quia si mendacium diligunt, cum illis sanctis uirginibus Christum sequi non poterunt. Nulla ergo uirgo de sola corporis uirginitate presumat; quia si inobediens fuerit aut linguosa, ab illo thalamo sponsi celestis se nouerit excludendam. Cum ergo uirgo centesimum gradum teneat, et mulier coniugata tricesimum, melior tamen est casta et humilis coniugata, quam uirgo superba. Illa enim caste et humiliter marito seruiens tricesimum gradum possidet; uirgini superbe nec unus remanebit: et utrisque impletur quod ait Psalmista: Tu populum humilem saluum facies, et oculos superborum humiliabis  . Et quia totam Ecclesiam Catholicam beatus Apostolus uirginem uocauit, non solas in ea considerans corpore uirgines, sed incorruptas omnium desiderans mentes, ita dicit: Aptaui uos uni uiro, uirginem castam exhibere Christo . Non solum sanctimonialium, sed etiam omnium uirorum uel mulierum anime, si et castitatem in corpore, et in illis supradictis quinque sensibus uirginitatem concordie seruare uoluerunt, sponsasse Christi esse non dubitent. Non enim corporum, sed animarum sponsus intelligendus est Christus. Et ideo, fratres karissimi, tam uiri quam femine, tam pueri quam puelle: si uirginitatem usque ad nuptias seruant, et per istos quinque sensus, id est uisum, auditum, gustum, odoratum, uel tactum, dum  eis bene utuntur, suas animas non corrumpunt, in die iudicii apertis ianuis ad eternum sponsi thalamum feliciter merebuntur intrare. Illi uero, qui et corpora sua ante nuptias adulterina coniunctione corrumpunt, et postea per totam uitam suam male uiuendo, male audiendo, male loquendo, animas suas uiolare non desinunt; si eis digne fructus penitentie non subuenerit, clausis ianuis, sine causa clamabunt: Domine, Domine, aperi nobis , et audire merebuntur: Amen dico uobis, nescio uos unde sitis . Hec ergo, fratres, si et clerici, et laici, et monachi, et sanctimoniales, et in coniugiis positi fideliter et diligenter attendimus, et cum castitate corporis etiam integritatem cordis auxiliante Domino custodimus, non cum fatuis proiiciemur  in tenebras exteriores, sed cum sapientibus ad spiritales nuptias introibimus, et audire merebimur: Euge, serue bone et fidelis, intra in gaudium Domini tui . Quod ipse prestare dignetur.



ITEM SEQUITUR EIUSDEM.


 In lectione euangelica, que nobis de decem uirginibus recitata est, fratres dilectissimi, dictum est quod omnes uirgines ornauerunt lampades suas, sed fatue non habuerunt oleum lampadibus necessarium. Prudentes uero sumpserunt oleum in uasis suis. Moram autem faciente sponso, dormitauerunt et dormierunt  omnes. Media autem nocte clamor factus est: Ecce sponsus uenit, exite obuiam ei. Tunc surrexerunt omnes uirgines ille, et ornauerunt lampades suas . Et cum fatuarum uirginum lampades exstinguerentur, rogauerunt reliquas uirgines, ut darent de oleo suo: et ille responderunt: Ne forte non sufficiat nobis et  uobis: sed ite potius ad uendentes et emite uobis. Dum autem irent emere, uenit sponsus, et que parate erant introierunt cum illo ad nuptias, et clausa est ianua. uenerunt postea relique uirgines et dixerunt: Domine, aperi nobis. Quibus responsum est; Nescio uos unde sitis. Quid autem ista significent, fratres karissimi, secundum quod in antiquorum Patrum expositione legimus breuiter caritati uestre suggerimus. Non ideo dicte sunt quinque uirgines, quia tam paruus numerus futurus sit in uita eterna; sed propter quinque sensus, per quos aut mors aut uita ingreditur ad animam nostram: quibus aut male utimur et corrumpimur; aut certe bene utentes uirginitatem anime custodimus. Illud quod ait: Sponso moram faciente dormitauerunt et dormierunt omnes ;  somnus ille mortem significauit. Denique sic ait Apostolus: De dormientibus autem nolo uos ignorare, fratres . Media nox quando clamor magnus factus est, significat diem iudicii. Propter ignorantiam dictum est media nox, quia nemo scit quando aut qua hora dies iudicii ueniat. Quod autem omnes uirgines ornauerunt lampades suas, et ille fatue habuerunt oleum, sed tam parum fuit, ut eis sufficere non potuisset: denique statim exstingui ceperunt. Unde quantum possumus cum Dei adiutorio laborare debemus, fratres dilectissimi, ut quoniam in oleo misericordia uel caritas intelligitur, tantum reponamus in uasis animarum nostrarum, quantum nobis sufficiat in eternum. Nemini sufficit parum, fratres karissimi; nisi forte pro  paupertate plus dare non preualet. Plena anime lucerna opus est, ut per caritatis oleum lumen nostrum luceat in eternum. Cui Deus dedit largiorem substantiam, quantum potest laxet manum ad eleemosynam, nec credat quod ei possit sufficere parum; sed consideret unusquisque ex eo tempore quo sapere cepit, quantum debeat pro his que male cogitauit, que male locutus uel male operatus est: attendat multitudinem peccatorum, et singulorum pretia diligenter appendat: uideat quantum pro mendaciis, pro iuramentis, pro periuriis, pro maledictis, pro detractionibus, pro ebrietate, pro gula atque luxuria, pro cupiditate, pro inuidia, pro superbia, pro cogitationibus sordidis, pro sermonibus otiosis. Consideret ergo unusquisque ista omnia et  his similia, que nec numerari possunt; et tunc agnoscet quantas eum eleemosynas oporteat exercere. Cum enim etiam si totum demus, nisi preponderauit Deus misericordiam, redimere cuncta peccata non ualeamus, uel humiliter contrito et compuncto corde quantum possumus cum Dei adiutorio laboremus: et non pro laude humana, sed pro Dei amore et uite eterne contemplatione faciamus. Quod autem dixerunt uirgines fatue sapientibus: Date nobis de oleo uestro , et ille responderunt: Ne forte non sufficiat nobis ; hoc pro timore humiliter dictum est: quia terror et tanta examinatio erit in die iudicii, ut etiam illi qui oleum misericordie se intelligunt abundantius preparasse, metuant  ne eis non possit ad omnia peccata redimenda sufficere. Illud uero quod dictum est: Ite potius ad uendentes, et emite uobis , potest hoc de pauperibus intelligi: ipsi enim sunt negotiatores, qui oleum animarum lampadibus necessarium uendunt. Per ipsos enim hoc negotium Christus exercere consueuit: in ipsis enim accipit terrena, ut reddat celestia; accipit caduca, repensaturus eterna. Denique sic ipse dixit: Quandiu fecistis uni ex minimis istis, mihi fecistis . Lampades autem anime intelliguntur. uasa uero illa, ubi oleum iubemur habere, quid aliud significat, nisi intus in conscientia bona opera recondere? Et quia bona opera alii faciant pro Dei amore, alii uero pro cupiditate laudis humane, uirgines ille fatue et quod in  corpore uirgines erant, et quod uigiliis, psalmis, lectionibus uel orationibus se exercebant, totum hoc pro laude humana, non pro Deo, uel pro eterna beatitudine faciebant: ideo morte interueniente, ubi eis cessauit laus hominum, simul illis defecit oleum. Nam illud quod eis dictum est: Ite potius ad uendentes et emite uobis , potest et sic accipi, ut uendentes intelligantur adulatores, qui fictis laudibus eos qui opera bona pro humana gloria facere uidentur, extollunt. Denique qui pro uana laude boni aliquid facit, si eum nemo laudauerit, omnino non facit. Unde intelligitur quod omnes qui laudes humanas accipere cupiunt, quod in opera Dei exercere uidentur, humanis assentationibus uendunt, accipientes uanam laudem, et premia eterna perdentes.  Ille autem uirgines, que oleum habuerunt in uasis suis, omne opus bonum intus in conscientia posuerunt: quia hoc non pro laude humana, sed pro misericordia diuina fecerunt. Hec ergo fideliter cogitantes, fratres karissimi, quia parabola ista ad uniuersam Ecclesiam pertinet; qui non possunt seruare uirginitatem carnis, custodiant cordis: ut si ad coronam martyrum siue uirginum non potuerint peruenire, uel omnium peccatorum indulgentiam mereantur accipere. uirgines uero, qui integritatem corporis Deo auxiliante custodiunt, totis uiribus cum Dei adiutorio laborare contendant uerbositatem fugere, detractionem uelut diaboli uenena respuere, indiuie uel superbie morbum quasi antiqui hostis  gladium pertimescere, obedientiam humiliter retinere, nunquam senioris precepta contemnere, lectioni et orationi insistere, si infirmitas non prohibet, ad uigilias cum omni alacritate consurgere: siue in Ecclesia, siue in conuiuio, siue in aliquolibet loco semper quod ad obedientiam uel ad humilitatem pertinet studeant ex ore proferre: si tristem uiderint, consolentur; si inobedientem agnouerint, castigare non cessent. Et quia in omni professione et boni inueniuntur et mali; et in Ecclesia Christi, que nunc aree similis est, non solum triticum, sed etiam palea reperitur; et ibi inueniuntur, quod peius est, non solum laici, sed etiam et clerici, et monachi, uel sanctimoniales, ita negligentes et tepidi, ut non uelut spiritales apes dulcia animarum mella conficiant, sed  uelut crudelissime uespe, uenenatis lingue aculeis fratrum uel sororum corda percutiant; isti tales non adiutores Christi, sed defensores diaboli esse probantur. Qui si forte uiderint fratrem uel sororem contra seniorem superbum existere, non solum student mitigare, sel malignis sermonibus ad maiorem eum furorem conantur accendere; dicentes quod hec non possit nec debeat diutius sustinere. Hortatur etiam ut ita senioribus suis cum grandi amaritudine aut furore respondeant, ut ipsos seniores peniteat, quod eos paterna pietate admonere uel castigare uoluerint. Sed quia in omni proposito, sicut iam diximus, non solum sunt adiutores seu ministri diaboli, sed Dei, et uasa Christi, et iustitie defensores; quoscunque adiutores diaboli ad inobedientiam  uel superbiam callida susurratione succendunt, adiutores Christi blanda adhortatione et sancto ac salubri consilio reuocare contendunt. Illi uenena, isti antidotum; illi faciunt uulnera, isti procurant medicamenta; illi perditionem, isti salutem; illi furorem, isti mansuetudinem; illi superbiam, isti humilitatem docent; illi iniuriam, isti patientiam; illi odium, isti caritatem. Si quantumlibet faciant mali, plus tamen preualent Christi medicamenta, quam diaboli uulnera. Illi enim qui in clero, uel in monasterio positi, et se et alios ad superbiam erigunt, uelut pharetre sagittis diaboli plene simplicium corda percutere, et omnem in eis humilitatem uel mansuetudinem conantur exstinguere. Sed quia Deo propitio in medio palearum inuenitur  et triticum, et anime sancte, que uelut amaritia [F. armaria] Christi spiritalibus antidotis plene esse probantur; quidquid illi uulnerauerint celestibus medicamentis curare non desinunt, dicentes cuicunque superbo: Noli superbire, frater, quia scriptum est: Deus superbis resistit . Noli irasci, quia scriptum est: Ira in sinu insipientis requiescit . Et iterum: Ira uiri iustitiam Dei non operatur . Si forte inobedientem uiderint, blande et humiliter dicunt: Noli esse inobediens, frater, quia scriptum est: Obedientia super sacrificium . Et Paulus clamat: Obedite prepositis uestris, et subiacete eis; quia ipsi peruigilant tanquam rationem pro animabus uestris reddituri . Iste anime Deo plene si tepidum aut  negligentem uiderint, uelut de spiritali armario, id  est, de corde bono prolatis medicamentis ad compunctionem conantur accendere. Si detrahentem uel murmurantem uiderint, dicunt ei illud beati Apostoli: Neque murmuraueritis, sicut quidam ex ipsis murmurauerunt, et perierunt ab exterminatore . Neque detrahatis, quia scriptum est: Qui detrahit fratri suo, eradicabitur. Et per hanc sanctam admonitionem a maliloquio deterrentes, ad laudandum eos incipiunt prouocare. Si uerbosum uel contentiosum agnouerint, medicamentum taciturnitatis apponunt, dicentes illi quod scriptum est: Audi, Isrel, et tace . Et illud quod de Domino Saluatore prophetatum est: Sicut agnus coram tondente se non apertuit os suum . Et illud: Omne uerbum otiosum quod locuti fuerint homines,  reddent de eo rationem in die iudicii. Talibus ergo et his similibus medicamentis quidquid uasa diaboli studuerint uulnerare, uasa Christi conantur ad sanitatem reducere. Siue ergo clericus, siue monachus, siue sanctimonialis, consideret conscientiam suam; et si bene loquendo adiutorem Christi et defensorem iustitie se esse cognoscit; gaudeat et Deo gratias agat, et ipso auxiliante perseueret usque in finem: quia non qui ceperit, sed qui perseuerauerit saluus erit . Qui uero per superbiam, per inobedientiam uel inuidiam adiutorem uel uicarium diaboli esse se sentit, doleat de preterito, caueat de futuro, et per humilitatem construat quod superbie tyrannide destruxerat; quod iracundia succenderat, mitiget mansuetudo; quod malitia uel inobedientia  exasperauerat, caritatis dulcedo componat: et dum adhuc anima illa tenebrosa, que diabolo seruire consueuerat, in isto mortali corpore retinetur, remedium sibi in diem necessitatis acquirat: ut de sinistra translatus ad dexteram cum ouibus Christi mereatur audire: uenite, benedicti, percipite regnum, quod uobis paratum est ab origine mundi . Et licet hec ita sint, fratres, hoc tamen oportet, ut nec boni de sanctis meritis extollantur; nec illi qui mali fuerint, nimia desperatione frangantur: sed et illi humiliter perseuerent in bonis, et isti cito corrigantur a malis; ut cum dies iudicii uenerit, et bonos coronare possit uita integra, et malos ualeat excusare correcta: prestante Domino nostro Iesu Christo, qui cum Patre et Spiritu sancto uiuit et regnat  Deus in secula seculorum. Amen.



MONUMENTA QUAEDAM ECCLESIASTICA SAECULORUM uII ET uIII QUASI INTERMEDIA.





POSTREMORUM REGUM PRIMAE STIRPIS FRANCORUM ECCLESIASTICAE ET PIAE DONATIONES ULTIMAE.
 ANN. 691---748.





Diploma Chlodouei III, quo concessam Sithiensi monasterio immunitatem confirmat [a 1Kb] .


Chlodoueus, rex Francorum. Si illa beneficia, que parentes nostri ad loca sanctorum prestiterunt uel concesserunt, pro nostris oraculis confirmamus, et  regiam consuetudinem exercemus, et nobis ad laudem uel stabilitatem regni nostri in Dei nomine pertinere confidimus. Igitur uenerabilis uir Bertinus, abba de monasterio Sithiu quod est in pago Tarwaninse, in honore sancte Marie genitricis Domini nostri iehsu Christi nec non et sancti Petri et Pauli apostolorum, uel ceterorum domnorum sanctorum constructum, ad nostram accessit presentiam; clementie regni nostri suggessit, eo quod auus noster Chlotarius [b 1Kb] [Mab., Chlodouius] quondam rex, de omnes curticellas uel uillas ipsius monasterii, quicquid presenti tempore possidebant, aut adhuc in antea ex munere regum, uel collato [Mab., collata] populi, seu de comparato aut de quolibet recto  adtracto, in quibuslibet pagis atque territoriis inibi  erat additum uel collatum, integra emunitate antecessore suo Mummolino, quando uel ad predicto monasterio concessis, ut nullus iudex publicus ibidem ad audiendas causas, freta exigenda, fideiiussores tollendos, nec mansiones aut paratas faciendo, nec homines ipsius monasterii, tam ingenuos quam  et seruientes, super terras suas commanentes, distringendos, nec nullas redibitiones requirendas nec exactandas, nec iudiciaria potestas ibidem ingredere quoquo tempore non deberet, nisi sub emunitatis nomen omni tempore cum omnis fretis concessis pars ipsius monasterii debeat possidere. Unde et preceptionem principum, seu confirmationem auunculi  nostri [Mab., auunculorum nostrorum] Chlothacarii et Childerici, seu et genitoris nostri Theoderici quondam regis, qualiter hec uel illa locella, que postea ipse Bertinus abba ad parte ipsius monasterii pro commutationis titulo uel strumenta accipere confirmauerunt, nobis in presente ostendit relegendas, et ipsis beneficiis concessis de tempore usque nunc asserit conseruatas; sed pro firmitatis studium petiit memoratus abba celsitudini nostre, ut hoc circo [Mab. circa] ipsum locum pro nostra auctoritate plenius confirmare deberemus. Cuius petitioni pro mercedis nostre munere, uel reuerentia ipsius sancti loci, ita prestitisse, et in omnibus confirmasse cognoscite. Precipientes enim ut, quicquid constat suprascriptos auos nostros Chlodouius quondam rex [c 1Kb] ,  de ipsa emunitate, sicut superius est comprehensum, prefato Mummolino, uel postea ipsi [Mab., ipse] auunculi nostri Chlothacarius seu Childericus, seu et genitoris nostri Theodorici, quondam regis [Mab., genitor noster Theodoricus, quondam reges], iuste et rationabiliter consenserunt uel confirmauerunt,  et de eo tempore usque nunc recto tramite fuit conseruatum, ita et inante pro nostro precepto plenius in Dei nomine confirmato, inspectas ipsas preceptiones suprascribptorum principum, sicut per easdem declaratur, circa ipso abbati Bertino, uel successoribus suis, aut ipso monasterio Sithiu omni tempore ipsis beneficiis concessis, in omnibus ualeat esse conseruatum, et nulla refragatione uel nullo impedimento a iudicibus publicis exinde quoquo tempore habere non pertimescant: unde et ipsa confirmatio [Mab., congregatio] pro stabilitate regni nostri uel salute patrie Domini misericordiam iugiter debeant exorare. Et, ut hec auctoritas firmior habeatur, et in omnibus conseruetur, nos et precelsa genitrix nostra Chrothechildis regina manus nostre  signaculis subter eam decreuimus confirmare.

Signum gloriosi Chlodouei regis.

Signum precelse genitricis nostre Chrothechildis regine [a 1Kb] .

Actum sub die I Kal. Iunias, anno I regni nostri [b 1Kb] .





II. Placitum Chlodouei III, regis Francorum, de lite inter Chainonem, abbatem sancti Dionysii, et Ermenoaldum abbatem, qui uadimonium deseruerat [c 2Kb] .

Chlodouius, rex Francorum, uir inluster. uenientis agentis basilice domni Dionisii, ubi ipsi preciosus domnus in corpure requiiscit, et uenerabilis uir Chaino abba preesse uiditur, Nouiento, in palaico nostro, nobis suggesserunt eo qod itemque uenerabili uiro  Ermenoaldo abbati ante hus annus uuaddio pro olio milli quignentas  libera, et uino bono modios cento, pro Anseberctho episcopo ipsi Chaino abba ei conmendassit; et taliter ipsi Ermenoaldus spondedisset ut hoc ei dare et adinplire debirit, et hoc menime ficisset. Unde et ante dies per eorum noticias [Felib., noctitias] paricolas ante domno Sygofrido  pontefeci placita inter se habuerunt, ut medio minse Aprile iam preterito, ipsi Ermenoaldus abba apud tris homenis sua mano quarta ante ipso pontefeci, aut hoc coniurare debirit, quod ipso uuaddio de mano memorato Chainone abbati numquam adchramissit [d 1Kb] , nec hoc ei dare et adinplire spondedisset, quod se menime faciebat, argento liberas dece ad ipso die ei dare debirit. Quod se hoc non faciebat, postia istas Kal. madias iam preteritas ante nus debirint coniungire, et inspectas eorum [Mab. et Felib., coram] noticias eorum inter se de ac causa debirint deducire racionis. Unde et per ipsas eorum noticias paricolas, taliter inter se placitum habuerunt initum. Sed uenientes ad eo placitum ipsi agentis iam dicto abbati, Nouiento, in ipso palacio nostro,  per triduo seu per pluris dies, ut lex habuit, placitum eorum uise sunt custudissent, et ipso Ermenoaldo abbati abiectissent uel solsadissent, ipsi nec uinissit ad placitum, nec misso in uice sua dirixsissit, nec nulla sonia nunciassit adfirmat. Proinde nus taliter una cum nostris procerebus constetit decriuisse, ut se euidenter per eorum noticias paricolas taliter inter se pro ac causa placitum habuerunt initum; et inluster uir uuarno, comis palacii nostri, testimuniauit quod memorati agentis iam dicto Chainone abbati placitum eorum ligebus custudierunt, et superscriptus Ermenoaldus abba placitum suum custudire neclixsit, iobemmus ut quicquid lex loci uestri de tale causa edocit, memoratus Ermenoaldus abba, partibus ipsius agentibus ad parti superscripti  Chainone abbati, uel basilice sui domni Dionisii omnemodis uobis distringentebus componire et satisfacire non recusit. Aghilus [Felib., Agnilus] recogn.

Datum quod ficit mensis Madius dies quinque, anno secundo rigni nostri, Nouiento, in Dei nomene feliciter [e 1Kb] .





III. Diploma Chlodouei III, regis Francorum, quo immunitatem a teloneis monasterio sancti Dionysii concedit et confirmat [a 1Kb] .


Chlodoueus, rex Francorum, uir inluster. Dum ante hus annus proauus noster Dagobercthus, condam rex, solidus cento eximtis de Massilia ciuetate, sicut ad cellario fisci potuerant esse exactati ad basileca [b 1Kb] peculiaris patroni nostri domni Dionisii, ubi ipsi preciosus in corpure requiiscit, et uenerabilis uir Chaino abba preesse uiditur, per sua precepcione concessissit, et parens noster Sygebercthus, seo et habuncoli nostri Chlotharius et Chyldericus, eciam et genetur noster Theudericus condam rigis, per eorum percepcionis hoc ibidem dinuo concesserunt  uel confirmauerunt; et taliter in ipsas precepcionis uidetur habire insertum, ut tam in ipsa Massilia, quam et per reliqua loca in rigna nostra ubicumque telleneus, portaticus, pontatecus, rotatecus, uel reliquas reddebucionis a iudicebus publecis exigebatur, de carradeci qui hoc inferrire uidintur, ad missus ipsius basileci nullatus requereritur nec exegiritur, nisi hoc in omnebus annis syngolis habirent concessum; ideo per presenti urdenacione uobis omnino iobemmus adque super omnia demandamus, ut quomodo missi ipsius basileci domni Dionisii uel memorato Chenone abbati ad uos uinerint, ipsus soledus cento exemtis secundum consuetudinem in cellario absque ulla mora uel delacione; iuxta quod urdo cadaboli fuerit, eis omnemodis dare et adinplire  faciatis: et de ipsa carradeci qui hoc inferrire uedintur, nec in ipsa Massilia, nec per reliqua loca in rigna, Deo propicio, nostra, nullo telleneo, nec portatico, nec pontatico, nec rotatico, nec nullas reddebucionis, nec uos, iunioris uestri, nec quislibet de  parte fisce nostri, requerire nec exactare penetus non presumatis. uidite ut aliud ob hoc non faciatis, se gracia nostra optatis habiri propicia.

Aghilus iussus recog [c 1Kb] . 

Datum qod ficit minsis Iunius dies quinque, anno secundo rigni nostri, Nouiento feliciter.





Iu. Diploma Chlodouei III, regis Francorum, quo commutationem approbat quondam statutam inter Childericum regem et abbatem monasteriorum Stabulensis et Malmundariensis [d 2Kb] 

Chlodoueus, rex Francorum, inlustri Herico [Charauio] duce et Chareieiuo [Aerico] comiti. Quotiens inter anteriorum regum celsitudinem et congregatione sancta monachorum pro instrumenta cartarum  de qualibet re facta fuerit commutatio, oportet scripturarum seriem inter partes per nostram preceptionem confirmare. Ideo uir apostolicus et pater noster Papolinus [Papolenus], episcopus, clementiam regni nostri suggessit eo quod domnus noster et auunculus Childericus, quondam rex, una cum antecessore suo domno Remaclo, episcopo quondam, suis monachis, ubi ipse ad monasteria Stabulacho et Malmundario et [Stabulaus] custos esse uidetur, locella aliqua commutassent. Unde et accepit pars domni et auunculi nostri Childerici, quondam regis, locellum cui nomen Athetasis, cum hominibus ibidem commanentibus, et omne peculiare eorum uel terras eorum, quas excolere uidentur, his nominibus: Radefrido cum nepotibus suis; Bertranno [Bertramno,  Adelino], Gisfloberto, Aganulfo, item Radefrido, Sigofrido, Rigoberto: pro ipsa re in commutatione ipse pontifex accepit de fisco nostro locellum qui dicitur Maipa, cum hominibus ibidem commanentibus, his nominibus: Athelino, Albode et uinegario,  cum terris quas excolere uidentur, et omne peculiare eorum, ut hec pars ipsi pontifici et suis monachis in perpetuo tempore debeant permanere. Inde et commutationem ipsius principis tum a suis manibus roboratam, nobis in presenti ostendit relegenda; quod pro firmitate studuimus petitiones eorum plenius circa ipsa monasteria uel congregationem sanctam confirmari preceptum. Cui nos hoc beneficium prestitisse uel confirmasse, ac in omnibus concessisse cognoscite. Precipientes enim ut, quicquid constat per inspectam ipsam commutationem ipsius principis iuste et rationabiliter inter ipsum et gloriosum domnum Remalgum, iam dictum pontificem, fuit commutatum aut concambiatum, tam terris, curtilibus, casis, campis, pratis, siluis, aquis, aquarumue  decursibus, mancipiis, edificiis, et reliquis rebus atque corporibus, domnus et pater noster Pabolenus ad partem iam dictam Stabelascho [Stabelaco] et Malmundario per nostrum preceptum plenius confirmato, perennis temporibus habeat confirmatum atque stabilitum [atque indultum]. Et, ut hec preceptio nostris et futuris temporibus firmiorem obtineat uigorem, manus nostre signacula subter eam decreuimus adfirmare.

Signum Chlodouei, gloriosissimi [gloriosi] regis. Rex Francorum

Data quod fecit mense Iunio XXu, anno secundo regni nostri, Namucno [a 1Kb] recognoui.





u. Diploma Chlodouei III, regis Francorum, quo immunitates et priuilegia monasterii Anisolensis confirmat, a predecessoribus suis concessa [b 1Kb] .


Chlodoueus, rex Francorum, uir inluster, omnibus agentibus presentibus et futuris. Si petitionibus sacerdotum, in quo, pro opportunitatibus ecclesiarum uel monasteriis nostris, patefecerint auribus, libenter audimus, regiam consuetudinem exercemus, et nobis ad mercedem uel stabilitatem regni nostri pertinere confidimus. Ideoque uenerabilis Ibbolenus, abba de monasterio Anisola, que est in pago Cenomannico, in honore peculiaris nostri patronisque pii Carilephi confessoris constructus, per missos clementie regni nostri detulit in notitiam, eo quod consobrinus noster Guntramnus, quondam rex, ad  ipsum monasterium sub omni immunitate per suam auctoritatem concessisset, et hoc postea aui nostri Chlotarius et Dagobertus, seu et Chlodoueus, nec non item Chlotarius, quondam reges, uel domnus et genitor noster Theodericus, quondam rex, per eorum auctoritates ipsorum manus roboratas ipsi monasterio hoc confirmassent: unde et ipsas preceptiones se ex hoc pre manibus habere affirmant. Et hoc circa ipsum monasterium nullo inquietante adserunt conseruari; sed pro totius rei munimine postulat ut hoc nostra auctoritas in ipso monasterio plenius debeat obseruari: quod nos prestitisse et generaliter confirmasse uestra non dubitet magnitudo. Quapropter per presentem preceptum iubemus ut, sicut per auctoritates suprascriptorum principum  leguntur, et usque nunc fuit obseruatum, neque uos, neque iuniores uestri, neque successores uestri, in curtes ipsius monasterii, neque ad causas audiendum, neque ad freda exigenda, nec mansiones requirendo, penitus ingredere non presumatis, nisi per hanc auctoritatem firmatam ipse abba successoresque eius in causis ipsius monasterii ibi Deo famulantes, quod ad presens rationabiliter habere uidentur, aut a Deo timentibus hominibus ibi fuerit additum uel augmentatum, sub omni immunitate, inspectas ipsas precepciones supra memoratorum principum, quas se pre manibus habere affirmant, ualeant habere, tenere, possidere, et ibidem ad ipsum locum sanctum per hanc auctoritatem nostram hoc quod est firmatum perenniter proficiat ad augmentum, ut  potius delectet eis melius pro stabilitate regni nostri Domini misericordiam exorare. Et, ut hec petitio nostra firmiorem obtineat uigorem, manus nostre signaculis subter decreuimus adfirmare. Chlodoueus rex. + Data Kal. Septemb. anno II regni nostri, Compendio.





uI. Diploma Chlodouei III, regis Francorum, quo uillam Nocitum, monasterio Sancti Dionysii ab Angantrude concessam, in placito asserit [c 1Kb] .

Chlodouius, rex Francorum, uir inluster. Cum nus in Dei nomene Lusarca, in palacio nostro, una cum apostolecis uiris in Xpo patrebus nostris, Sygofrido, Constantino, Gribone et Ursiniano, episcopis [d 1Kb] ; necnon et inlustribus uiris, Ragnoaldo, Nordeberctho,  Ermenfrido optimatis; Madelulfo, Erconaldo, grauionebus; necnon et Benedicto et Chardoino, seniscalcis; seu et Marsone, comite palati nostro, ad uniuersorum causas audiendum, uel ricto iudicio termenandum resederimus; ibique ueniens uenerabelis uir Chaino, abba de basilica peculiaris patroni nostri domni Dionisii, ubi ipse preciosus in corpure requiescit, aduersus inlustris Deo sagrata Angantrude, filia Ebrulfo, relicta Ingoberctho quondam, suggeribat, dum dicirit eo quod uilla nuncopanti Nocito, sitam in pago Camiliacinse, cum omni merito uel adiecencias suas ad se pertenentis uel aspicientis, quicquid ipse Ingobercthus uel memorata Angantrudis tam de alote parentum quam de conparato uel de qualibet adtractum ibidem tenuerunt uel  possiderunt, per suum strumentum ipsius abbatis in integritatem firmassit; unde et ipso strumentum seu et precarium, per quod ipsa Angantrudis pertinencium ipsius abbatis hoc possedibat, in presentem ostendedit religendas eas relictas; sed, dum memorata Angantrudis ad presens aderat, interrogatum ei fuit, se ipsa uilla Nocito memorato Chainone abbati uel ad partes basilice sui Sancti Dionisii firmassit, aut se autur exinde adesse uolibat; sed ipsa Angantrudis in presenti taliter fuit professa, quod memorata uilla Nocito, una cum omne merito uel adiecencias suas ad se aspicientis uel pertinentis, quantumcumque ipsa uel iogalis suos Ingobercthus de qualibet adtractum ibidem tenuerunt uel possiderunt, memorato Chainoni abbati uel basileci sui  sancti Dionisii per ipso strumentum firmasset, et ipso strumentum uel precarium ob hoc fieri rogassit; et autur contra quemlibet exinde aderat, et inantia adesse disponibat; proinde nus taliter una cum nostris procerebus constitet [a 1Kb] decriuisse ut, dum inluster uir Marso, comis palati nostri, testimuniauit quod hec causa taliter acta fuissit denuscitur, iobemmus ut memoratus Chaino abba, uel pars basileci sui sancti Dionisii, ipsa uilla Nocito una cum omnem merito uel integritate sua, inspecta ipsa strumenta, sicut per ipsas declaratur, absque repeticione, memorata Angantrude uel suis heridebus, omne tempure habiant euindegatas: et se ipsius Chainone abbati uel successorebus suis seu agentis basilice  inantia fuerit necessitas, memorata Angantrudis uel heridis sui in auturicio eum exinde contra quemlibet studiant defensare. Chlodoinus [b 1Kb] recognouit. 

 Datum sub die Kal. Nouembris, anno secundo rigni nostri, Lusarca, in Dei nomene feliciter.





uII. Fragmentum diplomatis Chlodouei III, regis Francorum, quo priuilegia concessa monasterio Grasellensi Ab Aredio, uasionensi episcopo, confirmat [c 1Kb] .

Chlodoicus, rex Francorum, si facta sacerdotum, que pro quiete seruorum Dei ad loca sanctorum prestiterunt, per nostris oraculis confirmamus, nostra perenni stabilitate esse confidimus; ideoque apostolicus uir domnus Aredius, uasensis urbis episcopus, missa petitione, clementie regie nostre innotuit, eo quod monasterium in loco nuncupato  Grasello, in honore sancti uictoris martyris et sancti Petri, in sua proprietate pro amore Christi edificasset, et partem maximam de facultatibus suis ipsi loco per sua instrumenta delegasset; etiam et priuilegium, cum pluribus Pontificum, inibi firmasset uel concessisset, ut quidquid ibi ab ipso domno Aredio, uel pro Deo a quocumque homine, seu de collecta populi, uel de quolibet recto attractu erit collectum, absque ullo impedimento pontificum, uel archidiaconorum aut clericorum uasensis, uel cuiuslibet alius ecclesie, perenniter congregatio ibi consistentium quiete deberet possidere, et sub regula sancta, per instituta Patrum ibidem deberet regi uel conseruari; et, si abbas de ipso sancto loco migrauerit ab hoc seculo, non aliunde, sed, sicut decet et  dignitas et ordo poscit, de ipsa congregatione que in eo habetur monasterio, eligeretur alius abbas, absque ullo premio, absque rixa, a tota eadem congregatione, uel a meliori et sanctiori parte eius; et cum consilio uasensis urbis episcopi, et uoluntate, et benedictione, suscipere deberet dignitatem; et quod eiusdem ciuitatis episcopus, si aliquando opus esset, propter desidiam negligentiamque ab eadem congregatione propellendam, adiunctis sibi sacerdotibus abbatibusque spiritualibus, ipsum monasterium deberet adire, et paterno affectu fratres qui ibi essent ad consuetum regule tramitem admonendo reuocare, et quod idem episcopus sine premio . . . . . . . nichilque ipse pontifex neque maioris potestatis aliquis,  ipsius ciuitatis uel alius loci, cuiuscumque ordinis persona, contra tenorem decreti ipsius deberet uenire, aut quicquam attemptare uel contigere. Audita itaque eius petitione preceque suscepta . . . . .





uIII. Diploma Childeberti III, regis Francorum, quo uillam Napsiniacum sancti Dionysii monasterio concedit [a 3Kb] 


Childeberthus, rex Francorum, uir inluster. Creatur omnium Deus delectatur oblacione fedilium, licet ipsi cunctis domenatur: sed uult ut quod dedit in omnem potestatem eius climencia dibeat . . . . . . . dire precipui secoli diuetis, ut quantum amplius uidintur possedire, tantum magis oportit inpendire. Idioque cognuscat magnitudo seu hutilitas uestra, quod nos uilla noncopanti Napsiniaco in pago Bitorico, cum omni merito uel adiecencias suas, quem apostholicus uir domnus Godinus, Lugduninsis urbis episcopus, de parti ecclesie sue, pro alia uilla noncopanti  uilla Orbana, tempore bone memorie germano nostro Chlodouio, condam rige, ad parti fisci in conmutacionis titulum uisus fuit dedisse, et postia de fisco inlustri uiro Pannichio fuit concessum, et post discessum predicto Pannichio ad parti fisci nostri fuit reuocatum: hoc ad basilica pecoliaris patroni nostri domni Dionisii; ubi ipsi preciosus domnus in corpure requiescit, uel ubi uenerabelis uir Chaino abba preesse uidetur, plina et integra gracia pro mercidis nostre augmentum uisi fuimus concessisse: et congregacio ibidem consistencium solidus docentur, quod de sacello publico annis singolis ibidem fuit consuetudo in alemunia uel in lumenarebus ipsius sancti loci de palacio dandi; seu et solidus cento eximtis, quod de Massilia ciuetati  iudecis publeci ad missus ipsius basileci consuetudinem habuerunt dandi, pro eo quod ipsa uilla firmissimo iure pars ipsius domni Dionisii perenniter debirent possidire, ad parti fisci nostri relaxsassint. Idio per presentem precepcionem decernimus urdenandum quod in perpetuo uolumus esse mansurum, ut neque uos, neque iunioris, seu successoris uestri, nec quislibet, ipsa uilla Napsiniaco, cum adiecencias suas, uel quod ibidem aspicire uedintur, de quicquid pars ecclisie Lugduninsis ciuetatis ibidem possidet, uel in conmutacionis titulum pro ipsa uilla Orbana fuit ad partem fisci conlatum, et ipsius  Pannichio fuit concessum, uel hoc moriens dereliquid, et ad fisco nostro fuit reuocatum; nichil exinde contradicere, nec de parti ipsius domni Dionisii minuare, nec abstrahire, nec nulla calomnia ob hoc generare penitus non presumatis, nisi predicta uilla Napsiniaco, cum omni merito uel integritate sua, hoc est terris, domebus, edificiis, accolabus, mancipiis, uiniis, siluis, campis, pratis, pascuis, pecoliis, presidiis, aquis aquarumue decursibus, farinariis, uel reliquis quibuslibet beneficiis utriusque genere sexsus, rem exquisita, quicquid dici aut nomenari potest, memoratus Chaino abba aut successoris sui, uel pars predicti basilici domni Dionisii, aut congregacio ibidem consistencium, ex nostro munere largetatis omni tempure sub emunetatis nomine ualiat  esse concessum adque indulthum: ita ut, dum ipsa congregacio uolomtario urdine ipsus solidus docentus, quod de saccello publico, seu et ipsus solidus cento eximtis, quod de ipsa Massilia annis singolis in lumenarebus uel in alimonia consuetudinem, iuxta quod anterioris rigis hoc ibidem cinsiuerunt, habuerunt recipendi; pars fisci nostri ipsus solidus trecentus in saccello nostro perennis temporebus debiant recipire, et ubi fuerit iussum debiant dispendire: et nulla reclamacio nullo umquam tempore de parti ipsius basilici domni Dionisii, ad fisco nostro nec ad successoris nostrus non perueniat, et predicta uilla Napsiniacus ad ipso sancto loco perenniter proficiat in augmentis, unde ipsa congregacio pro stabelitate rigni uel salute patrie, Domini misericordie  iugiter debiant exorare. Et taliter precipemus ut pro mercidis nostre augimentum uel stabiletate circa ipsa basilica domni Dionisii uel nostro palacio pertenenti, duas precepcionis uno tenure conscriptas exinde fieri iussimus, una in arce basilice Sancti Dionisii resediat, et alia in tessaura nostra. Et, ut hec precepcio firmior habiatur uel per tempora conseruintur, manus nostre subscripcionebus subter eam decriuemus roborare.

Childeberthus rex subs. uulfolecus iussus optol. 

Dat. quod fic. mins. Decembris dies XIII, anno  primo rigni nostri, Conpendio uilla nostra, in Dei nomene feliciter.





IX. Placitum Childeberti III, regis Francorum, quo locum Hordinium cum ecclesiis ibi constructis in pago Bellouacensi, Hainoni, abbati sancti Dionysii, asserit [a 2Kb] 

Childeberthus, rex Francorum, uir inluster. Cum nos, in Dei nomene, Conpendium in palacio nostro una cum nostris fedelebus resederemus, ibique ueniens inluster uir Aigobertus, menesterialis noster, in causa uenerabile uiro Hainone, abbate de basileca domni Diuninse, ubi ipsi ipse [b 1Kb] preciosus in corpore requiiscit, suggerebat eo qod ante os annus, qando genetur noster Theudericus quondam rex, partibus Auster hostileter uisus fuit ambolasse; homo nomene  Ibbo quondam, nullatenus ibidem ambolasset, et ob hoc solidos sexcentus fidem ficissit, et pro ipso Ibbone ipsi Haino abba ipsus solidos sexcentus, eum roganti, pro ipso conposuisset, et pro ipsus solidos sexcentus porcione sua in loco noncopante Hordinio in pago Belloacense, ad integrum una cum illas ecclesias ibidem constructas, quicquid ibidem sua fuit possessio, ei pro suo estrumentum delegasset uel firmasset. Sed dum filius suos Bottharius clirecus ibidem ad presens aderat, interrogatum fuit ei, se ipsi genetur suos Ibbo qondam ipsa porcione sua in suprascripto loco Hordiinio ipsius Hainoni abbati per suo estrumentum delegasset uel firmasset, sed ipsi Bottharius clirecus in presenti taliter fuit professus,  quod ipsi genetur suos Ibbo ipsa porcione in suprascripto loco Hordino sepedicto abbati Hainone per suo estrumentum delegasset uel firmasset, et auctor ei exinde aderat: et ipsa estrumenta in presenti ostendedit relegenda, et uisa eis ipsas esse cognouit. Proinde nos taliter una cum nostris procerebus constetit decriuisse, ut dum inluster uir Ermenricus, optimatis noster, testimoniauit, quod ac causa taliter acta fuisset denoscitur, iobimus ut memoratus Haino abba, ipsa porcione in suprascripto loco Hordinio cum illas ecclesias, contra ipso Botthario clirico,  quicquid antedictus genetur suos Ibbo in iamdicto loco tenuit uel moriens dereliquid, omne tempore habiat euindecatum: et se necessetas ipsius Hainonis abbatis aut heredis suos fuerit, ipsi Bottharius clirecus aut heredis sue in autoricio eus estodiant defensare.---Syghinus recognouit. 

Datum sub die X Kalend. Ianuar, anno primo rigni nostri, Conpendium, in Dei nomine feliciter.





X. Diploma Childeberti III, regis Francorum, quo immunitates concedit monasterio Tusonis-uallis [c 1Kb] 

Childeberthus, rex Francorum, uir inluster. Rictum esse censimus, se peticionibus sacerdotum, qui  pro affectum eclisiarum pertenit, effectue mancipamus, uel qui ab ipsis ibidem de qualibet adtractum, fuit additum uel conlatum, per nostris oracolis roboramus, qualiter postmodo et datoris mercis permaniat, et nus pro pristitum beneficium opinio bonis et premium sempeternum adcriscat. Idcircum uenerabilis uir Magnoaldus, abba de monastirio Tusone-ualle, que est in pago Camliaciacinse, quem in honore sancti Diunisie et sancti Marcelli, quem auuncolus suus Chardericus, quondam abba, super rem sua propria edeficauit, et monastirio sub sancta rigola ibidem constituissit, et ibidem ipso uenerabili uiro Magnoaldo abbati constituit esse rictorem: sed ipsi uir Magnoaldus abba petiit celsitudinem nostri,  ut quicquid ab ipso monastiriolo tam ab ipso abbate, quam et ad Deo timentis homenibus, in quibuslibet ribus adque corporibus ibidem fuit aut fuerit additum uel prolatum, unde et precepcione domno et genetore nostro Theuderico, quondam rege, se ex hoc pre manibus habire adfirmat, ut nullus iudex poplicus ad causas audiendum uel fridda exigendum, ibidem introitum nec ingressum habire non deberit. Quod nus pro mercidis nostri augmentum concessisse uel pristetisse seo confirmasse cognuscite. Adio per presente preceptum ex hoc decernimus ordenandum,  quod in perpetuo uolumus esse mansurum, ut neque uos, neque iunioris, seo successorisque uestri, nec nullus quislibet ex iudiciaria potestate quoque tempore accinctus, in curtis uel uillas ipsius monastirie, tam de quod ibidem presenti tempore est firmatum, quam quod inantea tam de ipso uir Magnoaldo abbate, quam et de reliquis Deo timentis homenibus, in quibuslibet ribus adque corporibus, ad causas audiendum, uel fridda exigendum, seo mansionis aut paratas uel qualiscumque retribucionis quod fiscus noster exinde accidere aut sperare potuerat, iudiciaria potestas nec nostro tempore, nec successoribus rigibus, ingressum nec introitum penitus habire presummat, nisi quicquid fiscus noster exinde sperare potuerat in luminaribus ad ipso monastiriolo  uel ad ipsis monachis qui ibidem frequenter uedintur officium fungire, inspecta ipsa precepcione domno et genetore nostro Theuderico quondam rege, seo et nostro preceptum plinius in Dei nomine confirmatum debiat in augmentis profeciscere, unde mercis nostra apud Domino retributire perennis temporibus debiat conualere, et ad ipsa congregacione delictit pro stabilitate rigni nostri iugiter deprecare. Et, ut hec precepcio firmior sit, manus nostri subscripcionibus subter eam decreuimus roborare. 

Childeberthus rex subsc. Nordeberthus opt. Datum quod ficit minsis Aprilis dies octo, annum secundum rigni nostri, in Dei nomine, Nouiginto feliciter.





XI. Placitum Childeberti III, regis Francorum, quo uilla Nocitum adiudicatur Thunsonis-uallis monasterio [a 2Kb] .


Childebercthus, rex Francorum, uir inluster. Cum nus in Dei nomine, Conpendio in palacio nostro, una cum apostholecis uiris in Xpo patrebus nostris Ansoaldo, Sauarico, Turnochaldo, Ebarcio, Grimone, Constantino, Ursiniano, episcopis; nec non et inlustri uiro Pippino, maiore-domus nostro, Agnerico, Antenero, Magnecario, Grimoaldo, optematis; Ermentheo, Adalrico, Ionathan, comitebus; uulfoleco, Arghilo, Madlulfo, domestecis; Benedicto, Ermedramno, seniscalcis; seo et Hocioberctho comite palacii nostro, uel cunctis fedilebus nostris, ad uniuersorum  causas audiendum uel ricto iudicio termenandum resederimus; ibique ueniens uenerabilis uir Magnoaldus abba de monasthirio Thunsoneualle, quem habuncolus suos domnus Chardericus, condam episcopus, suo opere edeficauit, climencie rigni  nostri suggessit eo quod agentis inlustri uiro Drogone filio, itemque inlustri uiro Pippino, maiori-domus nostro, curte basileci sui nuncopanti Nocito, que ponetur in pago Camiliacinse, qui fuerat Gerino condam, et de fisco per precepcione domno et geneture nostro Theuderico, condam rige, ad ipso monasthirio fuerat concessa; ipsi agentis memorato Drogone malo urdene de potestate ipsius Magnoaldo uel monasthirie sui tullissent uel abstraxsissent, seo et mancipia, pecunia, uel reliquas ris quampluris exinde naufragiassent uel deuastassent. Intendebat e contra ipsi Drogus, eo quod socer suos inluster uir Bercarius condam, ipsa uilla de ipso Magnoaldo concamiassit, et eidem iustisseme ad partem coniuge sui Adaltrute ligibus reddeberitur. Intendebat e  contra ipsi Magnoaldus, quasi conlocucione et conuenencia exinde apud ipso Bercario habuissit, ut ipsa inter se conmutassent: sed hoc numquam ficissent, nec de ipsa curte ipsi Bercarius mano uestita numquam habuissit, nisi malo urdene, per forcia et inico ingenium ipsi agentis predicto Drogone de potestate sua abstraxissent. Interrogatum est ipsius uiro Drogone, quatenus intendebat quod exinde socer suos concammio apud ipso Magnoaldo ficissit, se talis epistulas conmucationis exinde inter se ficissent, aut se ipsas in nostri presencia presentare potibat. Sed ipsi strumentum exinde nullatenus presentauit, nec nulla euidenti potuit tradere racione, per quod ipsi Bercarius ipsa habire debuissit, nec per quo urdene ipsa ipsi Drogo ad parte coniuge  sui nec ad sua habire debirit. Sic ei a suprascriptis uiris domnis episcopis uel optematibus nostris, in quantum ipsi inluster uir Hociobercthus, comis palacii noster, testimuniauit, nuscitur iudecasse uel definisse, ut ipsi uir Magnoaldus ipso loco Nocito, quantumcumque exinde per precepcione ipsius domno et geneture nostro ad ipso monasthirio suo Tunsone-ualle fuerat concessum, hoc ipsi Drogus ad sana mano eum exinde reuestire debirit, et ipsi Magnoaldus illa fructa, hoc est uinus uel annonas aut fenus quod exinde missi sui deuastauerunt, ei indulgire debirit: quod ita et ficit. Proinde iobimmus ut ipsa rem Nocito, quantumcumque ibidem Gerinus possidit, aut undeque ad ipso peruinit, et ad ipso geneture nostro ab ipso monasthirio per  suum preceptum fuit concessum omne tempore; contra ipso Drogone et coniuge sua Adaltrute, aut herides eorum, uel cuiuscumquelibet de parti eorum, omne tempore habiat euindecatum adque helitiatum, et sit inter ipsis in postmodum ex ac re subita  causacio. Aigobercthus ad uicem Chaldeberctho iussus recognouit. 

Datum quod ficit minsis Marcius dies XIu [a 1Kb] , anno tercio regni nostri, Conpendio, in Dei nomine, feliciter.





XII Diploma Childeberti III, regis Francorum, quo Parthenoni S. Marie Argentolii concedit siluam Cornioletum [b 2Kb] .

Childeberthus, rex Francorum, uir inluster. Se oportuna beneficia ad loca sanctorum, quod pro iuuamen seruorum uel ancillarum Dei pertinit, libenti hanimo prestamus, et hoc nobis ad eterna retribucione pertenire confidemus. Ideoque cognuscat magnetudo seu hutiletas uestra, quod nus silua  nostra, qui uogatur Cornioletus, super fluuium Sequena, in pago Parisiaco, quicquid ibidem a longo tempore fiscus fuit, aut in giro tinuit, uel forestarie nostri usque nunc defensarunt, ad monasthirio Sancti Marie, Sancti Petri et Pauli, uel citerorum sanctorum, que est constructus in uilla Argentoialo, ubi preest inlustris Deo sacrata Leudesinda abbatissa pro mercidem nostri augimentum, uel pro consolacione ancillarum Dei inibe referenti, plena et integra gracia uisi fuemus concessisse. Adeo per presentem precepcione decernemus ordenandum, quod in perpetium uolemus esse mansurum, ut neque uos, neque iuniores seu soccessores uestri, nec quislibit de ipsa silua nostra Cornioletum memorati Leudesinde, aut soccessoris suas, uel ipsius monasthirie  sue Argentoialo contradicere, nec nichil exinde minuare, nec nulla calomnia generare non presumatis, nisi quicquid superius contenitur. Ipsa silua ad integrum, sicut fiscus noster fuit, aut foresterie nostri defensarunt, iam dicta Leudesinda, uel pars ipsius monasthirie sue Argentoiali, aut congregacio ibidem consistencium, omne tempore et nostra indulgencia sub emunetatis nomene uidiat habire concessum adque indultum ita ut ad ipso sancto loco perenniter proficiat in augimentum. Et, ut hec precepcio firmior habiatur et per tempora conseruitur,  manus nostris subscriptionebus subter eam decriuemus roborare.

Childeberthus rex, subscripsit.---uulfolecus [c 1Kb] iussus optolit.

Datum quod ficit minsis Abrilis dies tres, anno tercio rigni nostri, Conpendio, in Dei nomene, feliciter.





XIII. Diploma Childeberti III, regis Francorum, quo donum ab Ephibio collatum Ecclesie uiennensi confirmat [d 1Kb] .

Childebertus rex, Ceoldo patri et Euphibio abbati. Quod poposcistis quia digna est petitio et postulatio uestra, edictum nostrum de uillis de Genecio, et si qua alia ibi pertinent, superscripsimus, ut  quia uiennensi Ecclesie integre cum omnibus suis tradita sunt, et per uotum tuum tibi, Ephibi, condonata, nostra auctoritate semper ibi permaneant, et quidquid fisco nostro exire inde poterat, totum Deo nostro et sanctis Dei apostolis ac ministris eorum permittimus, ut sub immutatione uiennensi Ecclesie quod iudices requirere poterant, omnes fines et districtus, siue de seruis, siue de liberis, in uillis uel terris uel siluis uel redhibitionibus, sine ullo umquam tempore maneat, neque ullus iudex publicus, neque officialis eius, ad iudicandum uel distringendum locum ibi habere audeat, sed proficiat omni tempore ad uictus et alimoniam seruorum Dei, quidquid ad nostram gloriam uel ad iudices et officiales nostros peruenire poterat, et utatur iure et potestate sua ex  hoc Ecclesia uiennensis a nobis sibi concesso. Edictum hoc ego Childebertus regno meo, in anno tertio constitutum roboraui.





XIu. Diploma Childeberti III, regis Francorum, quo uillam Ardunum cum omni immunitate Ecclesie Cenomanice concessam asserit [e 1Kb] .

Childebertus, rex Francorum, uir illuster. Si facta parentum nostrorum conseruamus, nostra perenniter stabilia esse confidimus. Ideoque apostolicus uir, pater noster in Christo Herlemundus, Cenomannice  urbis episcopus, nobis suggessit, eo quod auunculus noster Childericus quondam rex, per suam preceptionem taliter antecessori suo domno Berario quondam episcopo uel domno Aigliberto concessit, ut quidquid de uilla ipsius Ecclesie Cenomannice nuncupante Erduno, in pago Pictauo, ad fiscum sperabatur, hoc nullus iudex, nec quislibet exactare deberet; et in ipsa uilla neque mansiones facere, nec freda exactare, nec causas audire, nec ulla parata, nec ullum lucrum terrenum requirere nec exactare presumpserit, nisi hoc in luminaribus ipsius ecclesie Cenomannice, que est in honore sancte Marie et sancti Geruasii et Protasii martyris patronis nostri constructa, deberet esse concessum; et postea denuo Aigliberto episcopo post Berarium quondam  ibidem fuit similiter concessum. Unde et ipsas preceptiones ipse pontifex se pre manibus habere affirmat, et de eodem tempore usque nunc, ipsum beneficium asserit esse conseruatum: sed pro integra firmitate petiit celsitudinem nostram, ut hoc denuo per nostram auctoritatem ipsi uiro domno Herlemundo episcopo, uel ad ipsam basilicam sancti Geruasii et Protasii martyrum confirmare deberemus: cuius petitionem nos non denegasse, sed in omnibus prestitisse et confirmasse cognoscite. Precipientes enim ut, sicut constituit auunculus noster Childericus, quondam rex, integras emunitates de ipsa uilla Arduno ad ipsam ecclesiam fecit, ita et inantea nos per nostram auctoritatem concedimus et confirmamus, ut nullo umquam tempore ullus iudex in ipsa  uilla presumat causas audire, nec ulla parata, nec freda, nec qualecumque censum aut lucrum terrenum, quod ad fiscum nostrum potuerit sperare, ullo umquam tempore presumat requirere nec exactare, nisi inspecta ipsa preceptione, ab auunculo nostro Childerico, quondam rege, in luminaribus suprascripte basilice sancti Geruasii et Protasii perpetualiter debeat esse concessum atque indultum. Et, ut hec auctoritas firmior habeatur, uel per tempora conseruetur, manus nostre subscriptionibus subter eam decreuimus roborare. Childebertus rex subscripsi.

 Data quod fecit mensis Martius dies iii, anno iiii regni nostri, ualencianas, feliciter.





Xu. Diploma Childeberti III, regis Francorum, quo concedit Herlemundo, Cenomanensi episcopo, ut deinceps rex ducem seu comitem Cenomanie non preficiat, nisi quem episcopus et gens Cenomanica prius elegerint [a 2Kb] .

Childebertus, rex Francorum [add. uir inluster], cum deceat clementiam principis iustas sacerdotum petitiones exaudire et ad effectum perducere, ideo [decet clementie principali iustis petitionibus sacerdotum libenter obaudire, uel effectum in Dei nomen mancipare, ideoque] apostolicus uir in Christo pater noster Herlemundus, Cenomanice urbis episcopus, clementie  regni nostri fecit innotescere, quod ante multos annos antecessor suus dominus Berarius, quondam episcopus, precelso auunculo nostro Clotario, quondam regi, uel auie nostre Bachilde regine [add. quondam], talem petitionem fecisset, et ab eis tale preceptum precepisset ut in pago Cenomanico nullus quislibet ullo quoque tempore in actione ducatus uel comitatus ingredi deberet, nisi tantum per electionem memorati pontificis aut successorum suorum seu abbatum ac sacerdotum atque pagensium Cenomanensium ibidem per uoluntatem Dei consistensium, ibidem per iussionem ipsorum principum ac succedentium regum et ad agendum introire deberet; et ipse hoc taliter per suam preceptionem, manu sua uel antedicte abauie nostre  firmatam, una cum consensu procerum suorum, eidem prestitisse, et ipsam preceptionem se pre manibus habere affirmat. Sed pro integra firmitate petiit celsitudinem nostram, ut hoc denuo nostra plenius auctoritas predicto pontifici eiusque per tempora successoribus et ipsis pagensibus confirmaret [confirmare deberemus]. Quod nos ita prestitisse et in omnibus confirmasse uolumus omnes cognoscere [confirmasse cognoscite]: precipientes enim iubemus et iubentes precipimus  ut sicut constat memoratum auunculum nostrum Clotarium, uel auiam nostram Bachildam per eorum preceptionem  Berario, quondam episcopo, antecessori hoc concessisse, ita nos hoc priuilegium Herlemundo episcopo concedere [antecessori memorato Herlemundo episcopo concessisse] ut in ipso pago Cenomanico accipere non debeant ducem aut comitem nisi per electionem ipsius pagi, pontificis, et pagentium; et ita hoc sicut antea [ita et inantea] hanc auctoritatem concedimus et confirmamus ut nullo umquam tempore ullus actionem ducat [ducatus] aliter nisi, ut dictum est, nec in ipso pago Cenomanico habere debeat, nec quisquam cuilibet comiti ipsum pagum, sine electione ipsius pontificis ciuitatis Cenomanice aut pagensium illorum [add. uel abbatum] ingredi, aut agere debeat, nisi quem episcopus elegerit, ut ille ipsum pagum ad agendum per nostram  iussionem debeat habere. Que uero auctoritas ut firmiter [firmior] habeatur, manus nostre subscriptionibus hanc preceptionem decreuimus roborare. Childebertus rex, inspectis anterioribus preceptionibus. Datum mense Martio, die iii, anno xl regni nostri [a 1Kb] , ualentianas. uulfoletus scripsit et subscripsit [inspectas anteriores preceptiones, subs. Data quod fecit mensis Martio dies iii, anno Iu regni nostri. ualentianas. uulfoëcus].





XuI. Placitum in quo Childebertus III monasterium Lemausum asserit monasterio S. uincentii seu S. Germani [b 2Kb] .

Childeberthus, rex Francorum, uir inluster. Cum nos in Dei nomine Carraciaco uilla Grimoaldo maiorem-domus  nostri una cum nostris fedilebus resederimus, ibique ueniens uenerabelis uir Chedelmarus abbas aduersus misso Adalgude Deo sagrata, nomine Aigatheo, suggerebat dum dicerit eo quod monastheriolo in pago Stampinse, noncobante Lemauso, una cum adiecencias suas, in quibuscumque pagis adque terreturiis, uillabus, domebus, edificiis, accolabus,  mancipiis, libertis, campis, uiniis, siluis, pratis, pascuis, aquis aquarumue decursebus, farinariis, gregis cum pastorebus, presidiis, mobilebus et immobilebus rem inexquesita, ad integrum, quicquid possessio Gammone condam et conioge sue memorata Adalgude fuerunt; per eorum strumenta [ad monasthyrio sancti uincenti uel domni Germani, ubi ipsi preciosus domnus in corpore requiescit, que est sub opidum Parisiace ciuetatis constructus, ubi Chedelmarus abbas preesse uidetur, condonauerant et ipsa] strumenta [c 1Kb] in presenti ostendit ad relegenda, relecta ipsa strumenta, sollicetum fuit ipsi Aigatheo a nobis uel a proceribus nostris interrogasse, se alequid contra [ipsa] strumenta dicere aut obponere uolebat, in presenti dicere debirit:  sed ipsi taliter adseruit quod ipsas donacionis, quem uenerabelis uir Chedelmarus abbas proferebat, ueracis aderant, et eas recognouit, et nichil contra hoc dicere nec obponire [pristini edit., proponere] uolebat. Qui et ipsi Aigatheus in presenti per sua strumenta, tam pro se quam et pro ipsa Adalgude, se in omnibus de ipso monasthyriolo Lemauso una cum adiacencias uel adpendiciis suis superius intematum dixit esse exitum. Proinde nos taliter una cum nostris procerebus constetit decriuisse, ut dum inluster uir Ghyslemarus, comes palacii nostri, testimoniauit, et inter ipsis fuit iudicatum; ut, dum contra ipsa strumenta nichil habebat quod diceret nec quod obponeret, per sua festuca se exinde in presenti dixit esse exitum [d 1Kb] , iobemus ut ipso monasthyriolo  superius nomenato Lemauso cum omni integritate sua ad se pertenente uel aspiciente, quem iamdictus Gammo condam uel coniux sua Adalgudis, per eorum strumenta ad ipso monasthyrio sancti uincenti uel domni Germani condonarunt, uel quicquid ipsi Gammo moriens dereliquit abisque repedicione iamdicta Adalgude aut heridebus  suis omni tempore ad partem ipsius monasthyrie sancti uincentii uel domni Germani aut rectoris suos habiant euindecatum adque elidiatum: et sit inter ipsis ex hac re in postmodo subita causacio. Beffa [pristini edit., Bessa] recog. ac subs.

Datum quod ficit mensis Febroarius dies XXu anno uIII regni nostri, Carracciaco feliciter.





XuII. Diploma Childeberti III, regis Francorum, quo plurima dona confert monasterio Fontanellensi [a 2Kb] .

In nomine sancte et indiuidue Trinitatis, amen. Ego Hildebertus, Dei gratia Francorum rex, dono Deo eiusque sanctis apostolis Petro et Paulo, necnon  piissimis confessoribus uandregisilo, Ansberto, Wlfranno et Iteremberto, ob honorem et reuerentiam translationis predictorum sanctorum a domno et uenerabili episcopo Baino, abbate illius cenobii Fontanellensis, nuper eidem cenobio facta, et fratribus qui die noctuque eidem cenobio Fontanelle Deo famulantur, in puram et perpetuam elemosinam: uidelicet, in episcopatu Beluacensi, Reuecuriam et ecclesiam cum decima et appendiciis suis; capellam de Faiel, in Chiuericeriis sex hospites et partem decimarum; Rouuillare et prata ac siluas. In episcopatu Ambianensi, medietatem de Buxeio, et terram unius carruce, et medietatem decime, et tertiam partem decime de Dors; apud ualiacum, quamdam particulam terre: item, in eadem diecesi, in pago  uimacensi, Dareneyum et ecclesiam cum tota decima, Waucort et ecclesiam cum decima et hospitibus. In episcopatu Parisiensi, Alpicum et ecclesiam cum tota decima, et Ursiniolum ad De . . . . . uallem et dimidium, uiciniacas ac decimam uillioliscortis; et in Marolio census et decimam uinearum; Marcouchies  et ecclesiam cum decima et hospitibus: liberum insuper transitum baccorum dicti cenobii, seu nauium uina aut alia aliqua deferentium ad usum monachorum per uecanam, ab omni consuetudine et exactione, in eundo et redeundo, quantum se extendit iusticia nostra. In episcopatu Carnotensi Redonium et ecclesiam cum tota decima, et census, et compacionem uinearum de monte Niuelonis, et tres gordos ibidem, cum duabus sedibus molendinorum, ac mansum S. Martini cum aliqua parte decimarum; ecclesiam de Rolleboise cum decimis; Callifurnum et ecclesiam cum decimis, et duodecim mansos et dimidium; Francauillam et ecclesiam de uiletta cum tota decima, tam in molendinis quam in agris; et totum feodum Hulonis, et terram duorum  boum, terram de Orthmari uilla, capellam iuxta stolium, quod dicitur Fontana Bertholdi, cum terra et hospitibus, et terram de Duco campo, et dimidiam terram de Boscocorti, et totam decimam ipsius uille. Et, ut hoc donum nostrum seu largicio nostra futuris temporibus, Domino protegente, ualeat inconuulsa permanere, manu propria subterfirmauimus, et anuli nostri impressione roborari fecimus.

Data cl. xiii Nouembris, anno regni nostri X, indictione ii, feria secunda, anno dominice incarnationis DCCIIII.





XuIII. Diploma Childeberti III, regis Francorum, quo priuilegia confirmat a predecessoribus suis monasterio S. Sergii Andegauensis concessa [b 2Kb] .

 Childebertus, rex Francorum, uir illustris, omnibus agentibus tam presentibus quam et futuris. Quicquid pro celesti amore, uel pro eterna retributione ad loca sanctorum ab antecessoribus principibus parentibusque nostris fuit indultum, si hoc  nostris oraculis affirmamus, retributorem Dominum exinde habere confidimus. Igitur cognoscat magnitudo seu utilitas uestra, quod uenerabilis uir Theodebertus, abbas de monasterio quod est in honore peculiaris patroni nostri S. Sergii et domni Medardi episcopi, in suburbio Andegauis urbis constructum, ad nostram accessit presentiam, et clementie regni nostri suggessit quod de curtibus predicte sancte basilice, que nominantur Marentius, Siluiliacus, Taunucus, Nouiliacus, Senona, et Genehonnus [Editi, Genehtonnus], annis singulis inferendam, solidos seu [Ed., sex] inferendales, et alios seu [Ed., sex], de remissaria auri pugensis [ed., pagensis], inferendo in fisci ditiones reddebant. Et tale beneficium bone memorie auus noster Chlodoueus et genitor  noster Theodericus, quondam reges, per eorum auctoritatem, ad ipsum monasterium, sue manus subscriptionibus, pro mercedis eorum augmento concesserunt, ut nullus iudex publicus in ipsas curtes, ad agendum, nec ad freda exigendum, nec ad mansiones faciendum, nec ad causas audiendum, nec ad fideiussores tollendum, nec ad pastos nec ad paratas intraret, nec iudiciaria potestate ullam redibitionem penitus exinde requireret, nisi quod ipsam inferendam idem abbas per se ipsum aut per missos suos annis singulis in sacellum publicum reddere deberet. Unde et alias preceptiones seu et confirmationes a gloriosis parentibus nostris anterioribus, manibus eorum roboratas, se pre manibus habere affirmat, per quas ipsum beneficium ab ipsis principibus  fuit indultum, uel usque nunc conseruatum. Ideoque pro firmitatis studio petiit nostram celsitudinem, ut nostra auctoritas circa ipsum monasterium uel eius congregationem hoc denuo generaliter confirmare deberet. Cui nos hanc petitionem, pro reuerentia sancti ipsius loci, sicut unicuique petenti nequiuimus denegare; sed gratanti animo prestitisse et in omnibus confirmasse cognoscite. Precipimus  enim ut, sicut constat in respectu ipsius anterioris preceptionis uel confirmationis, quod ipsum beneficium usque nunc, de tam longo tempore, absque ullo contradicente, ab ipsis principibus inibi legaliter fuit conseruatum, ita deinceps teneatur, ut neque uos, neque iuniores seu successores uestri, nec ullus quilibet de iudiciaria potestate, ad agendum, nec ad freda exigendum, nec ad mansiones faciendum, nec ad causas audiendum, nec ad fideiussores tollendum, nec ad ullas quaslibet redibitiones ibidem penitus exactandum ingredi audeat; sed quodcumque pars fisci nostri exinde percipere aut exactare potuerat, nullus uestrum hoc penitus requirere presumat, nisi tantum annis singulis ipsi solidi duodecim per ipsum abbatem, aut per missum suum,  nostris erariis inferri debeant, ut dictum est, nostris et futuris, Domino auxiliante, temporibus. Igitur cum Dei et nostra gratia, per inspectas antedictas preceptiones, sicut usque nunc ipsum beneficium semper fuerat conseruatum, iubemus ut inantea pro mercedis nostre intuitu in omnibus conseruetur. Et, ut hec auctoritas pleniorem obtineat uigorem, Domini misericordiam frequentius deprecari, manus nostre subscriptionibus subter eam decreuimus roborare

Childebertus rex.





XIX. Diploma Dagoberti III, regis Francorum, quo dona plurima confert monasterio Petrimontis [seu S. Petri in Erefordia] [a 3Kb] .

 C. gratia [in nomine] sancte et indiuidue Trinitatis. Ego Tagebertus [Dagobertus], Francorum rex, notum facio tam clero quam populo, tam christianis quam paganis, quod urbem nostram nomine Merwigesburc [Merouegesburg], que nobis hereditatis [hereditario] iure ab ipso auo nostro Merwigo [Meroueo], fundatore uidelicet eiusdem urbis in Thuringia, obuenerat, Sancto Petro et suis monachis Deo  [Deo] inibi seruientibus, a quo et ipse mons post fundationem monasterii quod in honorem prefati apostoli construxi, uocabulum sumpsit, deleto paganico prius nomine aui nostro [mei], Petri [Petri] mons uocitatus, cum omnibus seruitiis suis post finem uite mee [finem meum] possidenda [possidendam] regali potentia dedimus. Quali autem id Dei ordinatione factum sit indicabimus. Fuit in prefata urbe iuxta ecclesiam Sancti Blasii martyris, homo Dei, nomine Adeodatus, rogatu meo a Moguntino episcopo Rigiberto inclusus; qui inclusus, ob periculum anime sue [Deest sue], nolens uti communione clericorum uxoribus et armis utentibus [utentium], sepe me rogauit ut de aliquo meo monachum claustro [ut de aliquo claustro meo monachum] a  quo diuinum officium et uerbum uere fidei audiret et communionem sacri misterii percipiet [perciperet], sibi euocarem. Huius ego ob intimam [mutuam] familiaritatem petitioni [petitioni] annuens, misi ad monasterium monachorum quod simili modo construxi in Wizenburc [Selsenburg], uenerabilem [et uenerabilem] seniorem monachum nomine Trutchindum [Truchintum] inde euocans, prefato Adeodato incluso doctorem et rectorem direxi. Qui eo perueniens cepit paulatim, ex eius doctrina et suasione inclusi, numerus credentium multiplicari, tum conuersione paganorum ad baptismum, tum clericorum et laycorum ad monachicum habitum. Hoc ego cernens, et diuinum in hoc fauorem intelligens, tradidi sepe dictam urbem meam cum omnibus sibi pertinentibus  Sancto Petro et suis monachis ibidem monachicam religionem statuendam, et abbatiam meo auxilio faciendam. Dedi preterea sancto Petro et suis monachis ad usus diuersos, siluam que ob numerositatem ceruorum Hirzbruil [Hirsbrulis] uocatur, a meridiana plaga urbis uersus orientem, usque ad terminos regionis Orlaa [Orlauu], quam regionem Pippino palatino comite [comiti] in beneficium tradidi. Dedi nichilominus ad supradictum cenobium uillas a Sclauis in eadem silua factas, scilicet Tunecdorf [Tuneckdorff], Tagebrechtestete [Tugebrachtest], Tutelstete [Tuttelstet], Neuchenrod [Neukenrodt], Hochdorf [Hochdorff], et alias plures, et aquam Geram ad capturam [captum] piscium monachis, a meridiana  parte urbis usque ad terminum curie ministerialis mei Gisbodi [Gisboti]. Dedi etiam de curia mea, ad usus fratrum, C [quinquaginta] modios tritici,  C ordei, et totidem auene, et cetera omnia mea in Thuringia. Ad hunc mihi dilectum locum contuendum [continendum] dedi ministeriales meos, cum omni eorum subole [sobole] et possessione, quorum hec sunt nomina: Gisbodum [Gisbotus], Elbertum [Gilbertus], Ekkehardum [Eckardus], uolfholdum [uuolffoldus], Gisen [Hysen], Egenen [Egenhen], Woligisum [uuolffgirus], Omarum [Omarus], Sigebertum [Sigebertus], Theodbertum [Theodobertus], Theodoricum [Theodoricus], Adelbotum [Adelbotus], Adelgozum [Adelgerus], Gelfratum [Gelferatus], Hyrfridum [Hingfridus], Gunzelinum [Huntzelinus], Guntramnum [Guntherinus], et ceteros omnes famulos meos [meos famulos], et famulas in Thuringia. Ut hec traditio domino meo Ihesu [Iesu Christo] firma eternaliter maneat,  literis nostris stabiliri fecimus, et banno Rigiberti [Rigberti], Mogontoni episcopi [episcopi Moguntini], confirmari rogauimus et anulo nostro colligauimus, et sigillo nostro adhibito compleuimus.

Data [Karta] Magontie, K. Martii, in presentia Rigiberti [Rigeberti] episcopi.

Signum inuictissimi regis Tageberti Francorum [Francorum Dagoberti]. Testes omnium harum causarum sunt hii [hi]: Pippinus maior-domus et filius eius Carolus. Maguntinus [Moguntinus] episcopus Rigibertus. Guntamnus [Gunthernus] paganus comes. Ecchabertus [Eckebi] comes, et omnis ecclesia in Thuringia et circa Rhenum in Magontia [Moguntia]. Acta sunt hec anno dominice incarnationis septingentesimo sexto, indictione IX.





XX. Diploma Childeberti III, regis Francorum, quo uillam Solemium donat basilice S. Dionysii [a 2Kb] .


Childebertus [Chilcedebertus], rex Francorum, uir inluster. Se aliquid [aliquis] ad loca sanctorum uel monasthirie, quod [monasteriorum, que] pro oportunitate locis sanctorum pertenit, pristamus uel concidemus: hoc nobis ad laudem uel ad eternam retributionem in Dei nomene proficere [peruenire] confidemus. Igitur cognuscat magnetudo seu utilitas uestra, quod nus uilla nostra nocopante Solemio, que ponitur in pago Fanmartinse [Falmartinse], super fluuio Scalt [Sale], una cum omne mereto uel  adiacentias suas, et quicquid fiscus noster tam de garant. . . . quam et de. . . . cia [Graraniga quam de Remerteria] ibidem tenuit, uel de qualibet attractum  ibidem possiduit, etiam et oratorio illo ad cruce, qui coniungitur ad ipso termeno de ipsa uilla Solemio, qui est constructus in honore sancti Martini, cum omnis res que ibidem aspiciunt, ubi Madalgiselus, seruus noster, custus preesse ueditur, id est in terris, domebus, edificiis, accolabus, mancipiis, uiniis, siluis, campis, pratis, pascuis, aquis aquarumue decursebus, pecoliis, presidiis, gregis cum pastorebus, farinariis, mouilebus et immouilebus, totum et ad integrum [re exquisita ad integrum] ut dixemus quidquid ad ipsa uilla aspicere ueditur, et usque nunc ibidem fiscus noster tenuit, ad baselica domni Dionysii marteris, ubi ipse pretiosus domnus in corpore requiescit, et uenerabilis uir Chillardus [a 1Kb]  [Tayledus] abba preesse ueditur, cum omni integritate ad ipsa uilla pertenente uel aspiciente, plina et integra gratia, iure proprietario, sub emunitatis nomene, cum omnes redebiciones sibi concessas, ad opus ipsius domni Dionisii, uel congregacione sua ibidem consistente, uise fuimus concessisse. Ideo per presente preceptione decernemus urdenandum, quod in perpetuum uolomus esse mansurum, ut neque uos, neque iuniores, seo successores uestri [nostri], nec quislibet de iudiciaria potestate, de predicta uilla Solemio, sicut usque nunc fiscus noster tenuit, ad parte predicte basilice domni Dionisii, uel ad agentes suos, nulla refragatione [requisitione] nec nullo impedimentum facere non presumatis: nisi, ut dixemus, ex nostre munere  largetatis ipsa Solemius cum omne integritate uel soleditate [omnibus integretur uel solidetur] una cum adiacencias ad se pertinentes uel aspicientes, immoque  et suprascripto oratorio Sancti Martini ad cruce, seu quod ibidem aspecit, pars ipsius basilece domni Dionisii, uel omnis congregacio sua, omne tempore, sub emunitatis nomene, absque [iure proprietario, absque] cuiuslibet refragatione aut impedimentum, habeat concessum atque indultum; ac ipsa basileca domni Dionisii marteris [nostris] presentibus et futuris Deo auxiliante temporebus proficiat in augmentis. Et, ut hec preceptio firmior sit, manus nostre subscriptionebus subter eam decriuemus roborare.

Childeberthus rex subscripsi

Blatcarius iussus subs.

Datum quod ficit minsis Marcius dies XII [Corsartince  Martii die duodecimo], annum XII rigni nostri [b 1Kb] , Mamaccas, in Dei nomine feliciter [cetera desunt, a uoce Mamaccas].





XXI. Placitum Childeberti III, regis Francorum, quo adiudicat S. Dionysio Teloneum integrum nundinarum que de uico S. Dionysii translate fuerant Parisios, inter S. Laurentii et S. Martini basilicas [c 2Kb] .

Childeberthus, rex Francorum, uir inluster. Cum in nostra uel procerum nostrorum presencia, Mamacas in palacio nostro, uenientes agentes uenerabeli uiro Dalfino, abbate de baselica peculiaris patronis nostri sancti Dionisii, ubi preciosus domnus in corpore requiescit, adserebant aduersus agentes inlustri  uiro Grimoaldo, maiorem-domus nostri, eu [d 1Kb] qod a longo tempore Chlodouius qondam, auus noster, seu et posthia auuncolus noster Childericus, uel domnus  et genetur noster Theudericus, eciam et germanus noster Chlodocarius, per eorum precepcionis, illo teleneu, quicquid de omnes neguciantes aut Saxonis, uel quascumquelibit nacionis, ad ipsa sancta fistiuetate domni Dionisii ad illo marcado aduenientes, ad ipsa baselica Sancti Dionisii in integretate concessissent, sic quoque ut nec posthia, nec tunc, pars fisce neue ibidem ad ipso marcado, neue infra pago Parisiaco, aut in ipsa ciuetate Parisius, postia nullus teleneus ad ipsus homenis negociantes de ipsa uice non exigintur nec tollintur, sed hoc pars predicte baselice domni Dionisii in integretate omne tempore habirit concessum adque indultum. Unde et talis precepcionis predictorum principum in presente ostendedirunt  relegendas. Relictas et percursas ipsas precepcionis, inuentum est quod taliter ab ipsis principebus ad ipsa casa Dei in integretate fuit concessum. Postia dicebant quasi agentes ipsius uiro Grimoaldo, maiorem-domus nostri, eciam et comis de ipso pago Parisiaco, medietate de ipso teleneu eiusdem tollerent, uel de parte ipsius baselice abstrerent. Aserebant e contra agentes ipsius uiro Grimoaldo, maiorem-domus nostri, quase de longo tempore talis consuetudo fuissit, ut medietate exinde casa Sancti Dionisii receperit, illa alia medietate illi comis ad partem fisci nostri. Intendibant econtra agentes Sancti Dionisii, quasi hoc Gairinus, quondam, loce ipsius Parisiace comis, per forcia hunc consuetudinem ibidem misissit, et aliquando ipsa  medietate de ipso teleneu eiusdem exinde tullissit: sed ipsi agentes hoc ad palacium sogessissent, et eorum precepcionis in integretate semper renouassent.---Iterum inquisitum est per plures personas, eciam et per ipsas precepciones, qod antdicte princepis ibydem in primordio [a 1Kb] et in posterum in integretati concesserunt uel adfirmauerunt.---Syc asenciente ipso uiro Grimoaldo, maiorem-domus nostri, eciam et alii pluris nostri fidelis uisi fuerunt decreuissi uel iudicasse, ut agentes ipsius uiro Grimoaldo pro partem fisce nostri eusdem exinde per uuadio de ipso teleneu in integretate reuestire debirent; qod ita et ficerunt. Sed, dum ac causa taliter acta uel definita seu inquisita uel iudecata, in quantum inluster uir Sigofredus, comis palatie nostre, testemoniauit,  fuissit denusceter, iobimmus ut omne tempore pars predicti monastirie sancti Dionisii, ubi ipse preciosus domnus in corpore requiescit, et Dalfinus, abba, uel successoris sui, ipso teleneu in integretati de ipsa fistiuetate sancti Dionisii, tam qod ibidem super terras ipsius baselice resedire uedintur, quam et postia ipsa uice ad Parisius omne tempore, inspecta eorum  anteriores precepcionis, habiant euindicatum adque elidicatum. Et quatenus, antehactis temporebus, clade intercedente, de ipso uigo sancti Dionisii ipse marcadus fuit emutatus, et ad Parisius ciuetate inter sancti Martini et sancti Laurente baselicis ipse marcadus fuit factus, et inde precepcionis predictorum principum acceperunt, ut in ipso loco aut ubyque ad ipsa fistiuetate resedibant ad eorum negucia uel conmercia exercienda, ipso teleneu pars predicte baselice domni Dionisii in integritate receperit; et se euenit aut pro clade aut per quacumquelibit delecione [b 1Kb] interueniente, exinde aliuby fuerit ipsi marcatus emutatus, predictus teleneus in integretate ad ipsa casa Dei presentis temporebus et futuris, in  lumenarebus ipsius Sancti Dionisii pro reuerencia ipsius sancti loce permaniat concessus adque indultus: et sit tam inter parte fisci nostri, quam et inter agentes Sancti Dionisii, omnis lis et altergacio subita.---Actalius iussus recognouit 

Datum qod ficit minsis December, dies xiii, anno xui rigni nostri, Mamaccas feliciter.





XXII. Placitum Childeberti III, regis Francorum, quo Cadolaici farinarium S. Dionysii monasterio asseritur [c 1Kb] .

Childeberthus, rex Francorum, uir inluster. uenientis agentes baselece peculiaris patronis nostri domni Dionisii, ubi ipse preciosus in corpore requiescit,  et uenerabelis uir Dalfinus, abba, custus preesse ueditur, Mamaccas in palacio nostro, nobis sogesserunt, eu quod farinario in illo in loco noncopante Cadolaïco, infra termemeno uerninse, quem a longo tempore antecessoris sui ad uilla ipsius baselice Latiniaco semper posiderunt; agentes inlustri uiro Grimoaldo, maiorem-domus nostri, cum contradicerent, et dicebant, qod a uilla sua uerno fuissit aspectus. Dicebant posthia ipse agentes sancti Dionisii, eu quod de pluremum annorum spacia ipse farinarius ad ipso uerno nonquam aspexissit, nisi ad uilla ipsius baselice Ladiniaco; Ebroinus, maiorem-domus suo tempore, quando ipsa uilla posedibat, ibidem eum fecissit aspectum, et iustisseme eis uel ad casa Sancti Dionisii redebitur: sed postia ipse uiro Grimoaldus,  maiorem-domus noster, una cum nostris fedilebus, ac causa ante se iussit aduenire, ut eam diligencius inquirerit; quod ita et ficit. Sic ad ipso uiro Grimoaldo fuit iudecatum, ut sex homenis de uerno, et sex de Latiniaco, bone fideus in oraturio suo, seu cappella sancti Marcthyni, memorate homenis hoc debirent coniurare, quod a longo tempore  semper ipse farinarius ad ipso Latiniaco, curte ipsius monastirie sancti Dionisii, aspexissit, et ibidem iustissemi redebebatur. Set ipso sagramentum, sicut eis fuit iudecatum, in quantum inluster uir Sigofridus auditur ipsius uiro Grimoaldo testemoniauit, quod ipse homenis ipso sagramentum sicut ab ipso uiro Grimoaldo fuit iudecatum in omnebus uise fuerunt adimplisse: et tale iudicio ipsius uiro Sigofrido mano firmante, uel de anolo [a 1Kb] ipsius Grimoaldo, maiorem-domus nostri, sigellatum, ipse agentes acepissent, ut ipso farinario ad parte ipsius Dalfino abbati, uel monastirie sui Sancti Dionisii elidiato urdene debiant posedire uel domenare. Proinde nus taliter, una cum nostris procerebus,  constetit decreuisse, in quantum inluster uir Bero, comis palate nostre, qui ad uice itemque inlustri uiro Grimberctho comite palati nostro adestare uedebatur, testemoniabit, quod memoratus Sigofridus suum prebuit testemonium, quod ac causa ante ipso uiro Grimoaldo, maiorem-domus nostri, sit acta uel iudecata fuissit, denuscetur; iubemus ut memorate agentes ipso farinario, ad parte ipsius Dalfino abbati uel monastirii sancti Dionisii, absque repeticione, superscripto Grimoaldo, aut agentes uel heridis aut successoris suos, uel contra quemlibit, inspecto illo iudicio ipsius uiro Grimoaldo, maiorem-domus nostri, sicut per eudem declaratur, omne tempore habiant euindecatum adque elidiatum; et sit inter ipsis ex ac re in postmodum subita causacio.---Dagobertus,  ad uice Angilbaldo, recognouit. 

Datum qod ficit minsis December dies xiiii, ann. xui rigni nostri, Mamaccas feliciter.





XXIII. Diploma Dagoberti III, regis Francorum, quo Anisolensis monasterii immunitates confirmat [b 1Kb] .

Dagobertus, rex Francorum, uir inluster, omnibus agentibus presentibus atque futuris. Si petitionibus seruorum Dei, in quo pro opportunitatibus ecclesiarum uel monasteriis nostris patefecerint auribus, libenter audimus, regiam consuetudinem exercemus, et nobis ad mercedem uel stabilitatem regni nostri stabilire confidimus. Ideoque uenerabilis Ibbolenus abba de monasterio Anisola, qui est in pago Cynomannico,  in honore peculiaris nostri patroni pii, beati uidelicet Carilefi confessoris, constructus, per missos suos clementie regni nostri detulit in notitiam, eo quod consobrinus noster Guntramnus rex,  ad ipsum monasterium sub omni immunitate per suam auctoritatem concessisset, et hoc postea aui nostri Chlotarius, et item Dagobertus, seu etiam Chlodoueus, nec non et Chlotarius, etiam domnus et auus noster Theodericus, nec non et auunculus noster item Chlodoueus, et precelsus domnus et genitor noster Childebertus quondam reges, qui per eorum auctoritates ipsorum manu roboratas, ipsi monasterio hoc confirmassent, unde et ipsas preceptiones se ex hoc pre manibus habere adfirmant, et hoc circa ipsum monasterium, nullo inquietante, asserunt conseruatum. Sed pro totius rei munimine postulat in hoc nostra auctoritas ut in ipso monasterio plenius debeat confirmare; quod nos prestitisse uestra non dubitet magnitudo. Quapropter presenti  precepto iubemus ut, sicut per auctoritates seu per scripturarum principum leguntur, et usque nunc fuit conseruatum, neque uos, neque priores, neque successores uestri in causis ipsius monasterii, neque ad causas audiendas, neque ad freda exigenda, nec mansiones requirendo, penitus ingredere non presumatis, nisi per auctoritatem firmatam ipse abba suique successores atque congregatio eorum in ipso monasterio, Deo auxiliante, consistentes, quod ad presens rationabiliter habere uidentur, aut adhuc a Deo timentibus hominibus ibi fuerit additum uel augmentatum, sub omni immunitate, inspectas ipsas preceptiones supra memoratorum principum, quem se pre manibus ex hoc habere affimant, ualeant tenere,  possidere, et ibidem ad ipsum locum sanctum per hanc auctoritatem nostram, ut hoc quod est firmatum perenniter proficiat ad augmentum, quod potius eis melius delectet pro stabilitate regni nostri Domini misericordiam deprecare. Et, ut hec preceptio nostra firmum obtineat uigorem, manus nostre subscriptionibus roborare, sigilloque nostro hoc decreuimus affirmare.

In Christi nomine Dagobertus rex. Data sub die Xu cal. Februar.





XXIu. Diploma Dagoberti III, regis Francorum, quo, ad petitionem Herlemundi, Cenomanensis episcopi, immunitates confirmat a regibus Francorum concessas Cenomanensi Ecclesie, pro uillis et monasteriis huic Ecclesie subiectis, presertim pro monasterio Anisolensi [c 2Kb] .


Dagobertus, rex Francorum, uir illuster. Tunc regalis celsitudo fundamenta sui culminis corroborat,  quando petitionibus sacerdotum aut pontificum, quod pro opportunitate pertineat, obauditur, et ad effectum in Dei nomine mancipatur. Ideoque apostolicus uir domnus Herlemundus, in Christo pater noster, Cenomannice urbis episcopus, nobis suggessit eo quod antecessores sui ab anteriore rege parente nostro emunitates a malis hominibus fuissent furate, et denuo domnus et precelsus genitor noster Hildebertus, quondam rex, integras emunitates de omnibus uillis et curtis ecclesie sue, et monasterium Anisola, in quo D. Karileffus, Christi confessor, corpore requiescit, quod est sue iuris ecclesie sancte Marie, et sancti Geruasii et Protasii martyrum, in quibuslibet pagis, uel territoriis habere uidentur, etiam et monasteria sua que ipse in regimine habet, que infra  urbem Cenomannicam sunt constructa, uel uillas ac culta eorum in quibuslibet pagis ac territoriis, concessisset ut nullus iudex publicus nec ad causas audiendas, nec ad freda exigenda, nec mansiones aut paratas faciendas, nec pastus, nec ullas reddibitiones requirendas, nec exactandas quoque tempore ingredi deberet, nisi cum omnis fretus concessus quietim deberent possidere. Unde et ipsa sibi precepta per manus habere affirmat, et ipse beneficius de eo tempore fuisset conseruatus, petiit celsitudini nostre ut hoc circa eidem in idipsum confirmare deberemus. Cuius petitionem non denegasse, sed in omnibus ita prestitisse cognoscite. Ideo per presentem preceptionem decernimus, quod in perpetuum  uolumus esse mansurum, ut inspecta ipsa anteriorem preceptionem, nullus iudex publicus, neque uos, neque iuniores seu successores uestri, neque quislibet ex iudiciaria potestate, in uillis uel curtis ipsius pontificis uel ecclesie sue Sancti Geruasii et Protasii martyris, uel monasteria sua, aut curtis uel uillis ipsorum, nec ad causas audiendas, nec ad freda exigenda, nec fideiussores tollendos, nec mansiones aut paratas, nec pastus faciendo, nec ullas reddibitiones quod ad fiscum nostrum sperare uidetur requirendis nec exactandis, iudiciaria potestas inibi quoque tempore ingredere non presumatur. Sed ipse pontifex aut agentis sui ill. cc. inferendalis, et ill. sol. alios ducentos auro pagins. quod ad fiscum nostrum de ipsa uilla uel de ipsis curtis suis,  uel ecclesiis suis et monasteriis suis reddebantur, et in sacello puplico fuit consuetudo reddendi, ipse pontifex aut successores sui, per missos suos hoc debeant  reddere atque transsoluere, ut diximus, ex nostra indulgentia sepedictus Herlemundus episcopus aut pars ecclesie sue uel monasteria sua, de omnes uillas uel curtis suis, cum omnes fratres concessus sub emunitatis nomine omni tempore hoc debeat possidere et dominare, et nullas requisitiones neque impedimentum a iudicibus publicis, quoque tempore, tam ipse pontifex, quam et successores sui habere non pertimescant, nisi nostris et futuris, Deo auxiliante, temporibus ualeat esse conseruatum, et ad ipsa sancta loca perenniter proficiat in augmentis. Et, ut hec preceptio firmior habeatur, uel per tempora melius conseruetur, manus nostre subscriptionibus subter eam decreuimus roborare.

In Christi nomine, Dagobertus rex subscripsi.---Ingobaldus  optolit et subs.---Datum quod fecit mensis Martius dies ii, anno ii regni nostri, Mamaccas feliciter.





XXu. Diploma Dagoberti III, regis Francorum, quo confirmat, ad petitionem Herlemundi, episcopi Cenomanensis, immunitates cenomanensi Ecclesie concessas pro uilla Arduno [a 1Kb] .

Dagobertus, rex Francorum, uir illuster. Si facta parentum nostrorum conseruamus, nostra perenniter stabilia esse confidimus. Ideoque apostolicus uir pater noster in Christo Herlemundus, Cenomannice urbis episcopus, nobis suggessit eo quod auunculus genitoris nostri Hildeberti quondam regis, Hildericus  quondam itemque rex, per suam preceptionem taliter antecessore suo quondam episcopo domno Berario et Aichilberto episcopo successori concessisset, ut quidquid de uilla ipsius ecclesie Cenomannice, nuncupante Arduno, in pago Pictauio, ad fiscum sperabatur, hoc nullus iudex neque quislibet exactare deberet, et in ipsa uilla nec mansiones facere, nec freda exactare, nec ullas paratas, nec ullum lucrum terrenum requirere, nec exactare presumeret, nisi hoc in luminaribus ipsius ecclesie Cenomannice, que est in honore sancti Geruasii et Protasii patronis nostri constructa, deberet esse concessum; et postea denuo Aiberto episcopo, qui Berario post quondam ibidem fuit, similiter concessisset. Unde et ipsas  preceptiones ipse pontifex se pre manibus habere affirmat, et de eodem tempore usque nunc ipsum beneficium asserit esse conseruatum: sed pro integra  firmitate petiit celsitudinem nostram ut hoc denuo per nostram auctoritatem ipsi uiro domno Herlemundo episcopo, uel ad ipsam sanctam basilicam sancti Geruasii et Protasii martyrum confirmare deberemus: cui nos non denegasse, sed in omnibus prestitisse et confirmasse cognoscite. Precipientes enim ut, sicut constat ibi auunculus noster Hildericus quondam rex integra immunitate de ipsa uilla Arduno ad ipsam ecclesiam fecit, ita et inantea nos per nostram auctoritatem concedimus et confirmamus, ut nullo unquam tempore nullus iudex in ipsa uilla non presumat, nec causas audire, nec ulla parata, nec freda, nec qualemcunque censum aut lucrum terrenum, quod ad fisco potuerit sperare, nullo  umquam tempore non presumat requirere, nec exactare, nisi inspecta ipsa preceptione ab auunculo genitore nostro Childeberto quondam rege, nomine Childerico quondam rege, in luminaribus supradicte basilice sancti Geruasii et Protasii martyrum perpetualiter debeat esse concessum atque indultum. Et, ut hec auctoritas firmior habeatur, uel per tempora conseruetur, manu nostre subscriptionibus subter eam decreuimus roborare.

In Christi nomine, Dagobertus rex subscripsi.---Ingobaldus scripsi et subscripsi.---Data quod fecit mensis Martius dies X, anno ii regni nostri, Mamaccas feliciter.





XXuI. Diploma Dagoberti III, regis Francorum, quo ius Ecclesie Cenomanensis in Anisolense monasterium asseritur, iuxta chartam Ibboleni abbatis [a 1Kb] .


Dagobertus, rex Francorum, uir inluster. Si petitionibus seruorum Dei assensum prebemus, non solum regiam consuetudinem exercemus, sed ad eterne felicitatis percipiendum premium profuturum nobis esse confidimus. Igitur omnibus fidelibus sancte Dei Ecclesie et nostris, presentibus et futuris, notum esse uolumus, quia uir uenerabilis Cenomannis ciuitatis, Berarius episcopus, nostram adiit presentiam, afferens strumenta nobis cartarum, qualiter domnus Karileffus, sacerdos atque monachus, in sua parochia construxit quoddam monasteriolum, et suo antecessore domno Innocente per consensum Childeberti  regis tradidit: et postea ab eo per censum in precariam  accepit, suum preceptum predictus Childebertus rex fecit, et postea antecessor suus Domnolus similiter Gallo monacho et discipulo domno Carileffo, et ab ipso Domnolo abbate facto et ordinato, precariam fecit, et super ipsam precariam Chilpericus rex suum preceptum fieri iussit. Hec omnia memoratus episcopus Berarius nobis ostendit, deprecans ut abbati suo, nomine Gundoleno [b 1Kb] , similiter, sicut antecessores nostri suis antecessoribus precepta fecerunt, ita et nos fecissemus. Cuius petitionem libenti animo suscepimus, et sicut deprecatus est fieri iussimus. Proinde hoc auctoritatis nostre preceptum fieri iussimus, per quod firmiter mandamus ut, sicut predicto abbati a memorato Berario episcopo predictum monasteriolum iure beneficiario  datum est, ita deinceps in eius beneficio et dominacione seu precaria diebus uite sue absque ulla minoratione maneat; et censum, sicut in precariis eorum continetur, per singulos annos Ibbolenus abbas memorato episcopo Berario suisque successoribus soluat, id est, ad lumen matris et ciuitatis ecclesie, de cera lib. iiii, et fratribus canonicis in ciuitate consistentibus ac predicte ecclesie seruientibus, in cena Domini plenum modium de ouis, et buticulas plenas paratas de optimo uino soluat, et episcopo eiusdem ciuitatis unam cambuttam bene paratam, et duos subtalares ad officium suum peragendum tribuat: et, post eius discessum, predictum monasteriolam ad potestatem uel dominationem memorate  matris ecclesie, absque ullius detentione aut consignatione, cum omni integritate uel cum toto superposito immelioratum reuertatur; et episcopi siue rectores matris ecclesie, quidquid exinde iuste et canonice facere disposuerint, liberam habeant potestatem faciendi. Et, ut hec auctoritas firmior habeatur, manus nostre subscriptionibus subter eam decreuimus roborare [c 1Kb]





XXuII. Diploma Chilperici II, regis Francorum, quo sancti Dionysii monasterio concessas immunitates confirmat [d 2Kb] .

Chilperichus, rex Francorum, uiris inlustribus. Oportit climencie princepale inter citeras peticionis  illut que pro salute adescribetur, et pro diuine nominis  postolatur, plagabile auditum suscipere, et procul dubium ad efectum perducere: quatenus de caduces rebus presentes secoli eterna conquiretur, iuxta preceptum Domini dicentis: Facetis uobis amicis de mamona iniquetatis. Ergo de mamona iniquetatis iuxta ipsius dictum nos oportit mercare eterna celestia: et, dum sacerdotum congrua inpertemus beneficia, retrebutorem Domino ex hoc habyre meriamur, in eterna tabernacola. Igetur uenerabelis uir Chillardus, abba de baselica peculiaris patronis nostri domni Dionisii marthyris, uby ipse preciosus domnus in corpure requiiscit, climencie rigni nostri supplicauit, ut iuxta quod ab antecessorebus regibus parentebus nostris a longo tempure omnis emunetas  de uilla prefate sancti baselice fuit concessa, unde et ipsas precepcionis se per manebus habire adfirmat, et hoc usque nunc inuiolabiliter adserit esse conseruatum. Unde petit ut hoc per nostra aucturetatem dinuo pro rei firmitatis circa ipso sancto loco, uel homenis qui se cum substancia eorum ad ipsa baseleca tradunt uel condonant, iuxta quod anteriores parentis nostri uel precelsus auuncolus noster Theodericus, seo et consobrini nostri Chlodouius, Childebercthus et Dagobercthus [a 1Kb] quondam regis, per eorum aucturetatis ad ipsa baseleca hoc pristetirunt uel confirmauerunt: hoc iteratis circa ipso abbati concidere et confirmare diberimmus. Idio cognuscat magnetudo seu utilitas uestra, quod nos pro reuerencia ipsius sancte loce, uel pro quietem  ibydem Deo famolancium, prumtessima uolomtati dinuo concessisse et in omnebus confirmasse uestra cognuscat solercia. Quapropter per hunc preceptum, quod specealius decernemus et in perpetuo uolemus esse mansurum, iobymmus ut neque uos, neque iunioris seu successores uestri, nec quislibit de iudiciaria potestate accintus, in curtis prefate sancte baselece domni Dionisii, uby et ubi, in quascumque pagus in rigna Deo propicio nostra, quod ad die presente pars ipsius monastirie posedire uel dominare ueditur, uel quod ad Deo timentebus hominebus per ligedema instromenta ibydem fuit concessum, aut inantia fuerit adetum adque delegatum,  nec ad causas audiendum, nec ad fideiussores tollendum, nec ad freda exygendum, nec ad mansionis faciendum, nec paratas, nec nullas redebuciones requerendum, ingredire, nec exygire quoque tempure penetus non presumatur, nysi quicquid fiscus noster exinde potuerat esperare, omnia et ex omnebus pro mercidis nostri conpendium, cum omnis fridus ad integrum sybymed concessus, ut dictum est, inspectas ipsas precepcionis anteriorum regum, parentum quondam nostrorum, uel iuxta quod presens nostra contenire uidetur aucturetas, quicquid ipse sanctus locus a die presente, ut dixemus, habyre uidetur, quam quod inpostmodum a Deo timentebus hominebus uel a nobis ibydem fuerit adetum uel conlatum, seu quicumque iusti et racionabyliter cum omne  substancia sua ad ipso monastirio se tradedirit, et res suas per ligidema instromenta ibidem delegauerit uel firmauerit, sub integra emunitati, ad die presente ualiat resedire quietus adque securus: et, ut dictum est, quicquid exinde forsetam fiscus noster sperare potuerat, in lumenarebus uel estipendiis seu et in elimoniis pauperum ipsius monastirie perenniter pro nostris oracolis ad integrum in omnia et ex omnebus sit concessum adque indultum, ut eis melius dilectit pro estabilitate rigni nostri, uel pro quietem quibuslibit chunctis leodis nostrus Domini meserecordia adtencius deprecare. Et, ut hec aucturetas nostris et foturis temporebus circa ipso sancto loco perenniter firma et inuiolata permaniat, uel per  tempora inlesa custodiatur adque conseruitur, et ab omnibus iudices melius credatur, manus nostri subscripcionebus subter eam decriuemus roborare.---Chilpricus rex subscripsi.---Actulius iussus optolit.

Datum sub die pridie Kalendas Marcias, anno primo [b 1Kb] rigny nostri, in Dei nomine, Conpendio feliciter.





XXuIII. Diploma Chilperici II, regis Francorum, quo immunitatem a teloneis, monasterio sancti Dionysii concessam confirmat [c 2Kb] .

Chilperichus, rex Francorum, uiris inlustrebus omnis tilenariis Masiliensis. Dum et ante hus annis  proauus noster Dagobercthus, quondam rex, solidus cento eximtis de Massilia ciuetate, sicut ad cellario fisce potuerant esse exactati, ad baseleca peculiaris patroni nostri domni Dionisii, uby ipse preciosus in corpure requiiscit, et uenerabelis uir Chillardus abba preesse ueditur, per sa  precepcione, sua mano roborata, concessissit, seu et domnus uel genetur noster Childericus, eciam et abuncoli nostri Chlodocarius et Theodericus, quondam regis, eciam et nos postia per nostra precepcione hoc ibydem dinuo uise fuemus concessisse uel confirmasse; et taliter in ipsas precepcionis uedittur habyre insertum, ut tam in ipsa Massilia, quam et per reliqua loca in rigna Deo propicio nostra, ubycumque telleneus, portaticus, pontatecus, rotaticus, uel reliquas redebucionis,  quod a iudicebus publicis exigetur, de carra eorum qui hoc inferre uedintur, ad missus ipsius baselice nullatenus requeratur nec exigiatur, nisi hoc in omnebus annis singolis habiant concessum. Idio per presente urdenacione uobis decernemus et omnino iobimmus ut, quomodo misse ipsius baselice domni Dionisii uel memorato abbati, hoc est [a 1Kb] . . . . . cum paris suos ad uos uinerint, ipsus solidus cento eximtis, sicut ex cellario nostro secundum consuetudinem, absque ulla mora uel delatacione, iuxta quod ordo cataboli fuerit, omnimodis eis dare et adimplire faciatis: et de ipsa carra qui hoc inferre uedintur, nec in ipsa Massilia, nec per reliqua loca in rigna Deo propicio nostra, nullo telleneu, nec portatico, nec pontateco, nec rodatico, nec reliquas  redebucionis, nec uos, neque iunioris uestri, nec quislibit de parte fisce nostri requireri nec exagetare penitus non presumatis. uidetis ut aliut ob hoc non faciatis, se gracia nostra obtatis habyre propicia.--- [b 1Kb] Chrodebercthus recognouit.

Datum qod ficit minsis Marcius dies [c 1Kb] , anno primo rigni nostri, Conpendio, in Dei nomine feliciter.





XXIX. Placitum Chilperici II, regis Francorum, quo terra sita in Superiore Baciuo preposito monasterii sancti Dionysii asseritur [d 1Kb] .

Chilperichus, rex Francorum, uir inluster. Cum in nostra uel procerum nostrorum presencie Conpendio  in palacio nostro, homo alicus, nomine Friulfus,  uenerabeli uiro Martino preposito de baselica peculiaris patronis nostri sancte Dionisii interpelauit, dum dicerit eu quod porcione sua de parte socero suo Edrone quondam, in loco noncopante Superiore Baciuo, ad eo ligebus peruenire deburat, ei malo ordine contradicerit, uel post se retenirit; qui ipse Martinus dedit in respunsis, quod extromentum habibat, quem filius superescripto Edrone quondam, nomine Eodo, uenerabili uiro Chrodcario monaco sancti Díonisii uindedissit, et ipsa uindicione in presente ostendedit relegenda, relicta ipsa uindicione, sed, dum inter se intenderint, sic a procerebus nostris fuit inuentum, ut illa medietate de ipsa porcione in iamdicto loco Superiore Bacio iamdictus Martinus ad parte ipsius Sancti Dionisii habire dibiad.  Proinde nos taliter una cum nostris procerebus constetit decriuisse ut, dum inluster uir uuarno, comis palati nostri, testemoniauit, fuit iudecatum; quod ac causa sic acta uel inquesita fuissit denuscetur, iobimmus ut memoratus Martinus ipsa medietate de iamdicta porcione in ipso Superiore Bacio, quicquid ad ipsa medietate aspicere ueditur, una cum terris, domebus, edeficiis, acolabus, mancipiis, campis, siluis, pratis, pascuis, aquis aquarumue decursebus, adiecensiis, apendiciis ad se pertenentis, pecuniis, presidiis, farinariis, gregis cum pasthorebus, omnia et ex omnebus, rem exquesita, illa medietate ad integrum, inspecta uel estante eorum estromenta, absque repeticione superscripto Friulfo uel heridis suos, ad partes sancti Dionisii omne  tempure habiant euindecata adque elidiata, et sit inter ipso Friulfo suisque heridebus uel agentis domni Dionisii, omni tempure subita causacio. Et, dum ipse Martinus in causa ipsius baselice domni Dionisii contra ipso Friulfo, tam illa fructa de illa alia medietate, quam et illa fide facta per uuadio suo in presente uisus fuit transsolsisse, iobimmus ut omne tempure tam ipse Martinus uel pars domni Dionisii, absque repeticione ipsius Friulfo uel heridis suos de ipsa fide facta uel ipsa fructa ducti et secure ualiant resedire.---Ermedramnus recognouit et subsc.

Datum qod ficit minsis Marcius dies uII, anno I rigni nostri, Conpendio, in Dei nomine feliciter.





XXX. Diploma Chilperici II, regis Francorum, quo centum uaccas annuatim monasterio S. Dionysii concedit, sicut olim a Dagoberto rege concesse fuerant [a 2Kb] .


Chilperichus, rex Francorum, uir inluster. Se facta parentum nostrorum conseruammus, regia consuetudine exsercemus, et nostra in postmodum estabelis esse confidemus; precipue peticionebus sacerdotum, quod pro eorum confirmanda beneficia pertenit, libenter obaudimus, uel effectui in Dei nomene mancepammus, hoc nobis ad mercedis nostri augementum pertenire confidemus. Idioque uenerabelis uir Chillardus, abba de baselica peculiaris patronis nostri domni Dionisii marteris, ubi ipse preciosus  domnus in corpure requiiscit, climencie rigni nostri sogessit eo quod bone memorius proauus noster Dagobercthus, quondam rex, per sua auctaretate mano sua roborata, uaccas cento soldaris quod in inferenda de pago Cinomaneco in fisce dicionebus sperabatur, ad ipsa sancta basileca annis singolis concessissit. Unde et cessionem ipsius princepe, seu et confirmacionis auo nostro Chlodouio et bone memorie genetore nostro Childerico uel auuncolo nostro Theoderico, seo et consobrinus nostrus Chlodouio, Childeberctho et Dagoberctho quondam regebus, eorum manebus roboratas, se ex hoc per manebus habire adfirmat; et sicut ipse beneficius ad ipsa baseleca ab ipsis principebus fuit concessus uel indultus, annis singolis a iudiciaria potestate loce illius  reddire uel adimplire conmemorat. Sed pro firmitatis estodium, petit celsetudinem nostri ut hoc circa ipso abbati uel memorata sancta basileca nostra hoc plinius diberit aucturetas perpetualiter confirmare. Cuius peticioni, pro reuerencia ipsius sancte loce, gradante animo pristetisse, uel in omnebus confirmasse uestra conperiat magnetudo. Precipientis enim iobimmus ut, sicut constat antedictus princeps Dagobercthus, quondam rex, ipsas uaccas cento inferendalis de superescripto pago Cinomaneco, quod annis singolis in fisce diceionebus sperabatur, per sua aucturetate ad ipsa baselica concessit,  et hoc a iudiciari potestate annis singolis conseruare uel adimplire uedintur: ita et deinceps inspectas ipsas aucturetatis uel confirmacionis predictis principebus per nostrum preceptum plinius in Dei nomine confirmatum circa ipso sancto loco perenniter in omnebus ualiat esse conseruatum adque indultum, et ibidem nostris et futuris, Deo ausiliante, temporebus proficiat in augementis: ita ut eis melius delectit pro estabelitati rigni nostri ad ipso sancto loco Domini meserecordia adtencius deprecare. Et, ut hec auctoretas firmior habiatur et per tempora conseruitur, manus nostri subscripcionebus subter eam decriuemus roborare.

Chilpricus rex subscripsi.---Actulius iussus optolit.

 Datum qod ficit minsis Marcius dies XuI, anno primo rigni nostri, Conpendio, in Dei nomine feliciter.





XXXI. Diploma Chilperici II, regis Francorum, quo forestam de Gemetico et alia dona a predecessoribus suis Fontanellensi monasterio collata confirmat [b 2Kb] .

Chilpericus, rex Francorum, uir illustris. Decet clementia principali petitionibus sacerdotum quod pro oportunitatibus locis sanctorum pertinet obaudire uel effectu in Dei nomine mancipare. Ideoque uenerabilis uir Benignus, abba de monasterio Fontanella, quod est in honore sancti Petri et Pauli apostolorum uel sancti Laurencii martyris, infra diocesim  Rothomagensem super fluuium Secana constructum, ubi ipse abba cum turba plurima monachorum sub sancta regula conuersare uidentur, nobis sugessit eo quod, cum pro preceptionibus aui nostri Clodouei regis, seu et auunculi nostri Clotarii et Theoderici uel genitoris Childerici et parentum nostrorum Childeberti et Dagoberti, etiam pro quolibet strumento cartarum ad ipsum monasterium a quibuslibet rebus atque corporibus, seu etiam forestam de Gemmetico, uel quod a Deo timentibus hominibus ibidem fuerit adductum uel conlatum, et adhuc inantea est melioratum uel donatum, per eorum auctoritates  concessissent uel confirmassent; unde et ipsas preceptiones suprascriptorum principum, seu et alias preceptiones auunculi nostri Theoderici et parentum nostrorum Clodouei et Childeberti quondam regum, qualiter hoc ibidem denuo concessissent uel confirmassent, uel totam ipsam forestam Gemmeticam ad ipsum sanctum locum concessissent, nobis in presenti ostendit relegendas, et ipse hoc presenti tempore quieto ordine possidere uel dominare probatur, sed pro integra firmitate petiit memoratus abba celsitudinem nostram, ut hoc circa ipsum locum sanctum per nostram plenius auctoritatem confirmaremus, cuius petitionem ita prestitisse uel confirmasse cognoscimus. Precipimus ergo ut quicquid per preceptiones suprascriptorum principum, seu confirmationes  uel uendiciones, donationes, cessiones, commutaciones, pactiones, uel pro quolibet strumento cartarum de fisco nostro, seu etiam forestam Gemmeticam, uel a Deo timentibus hominibus, in quibuslibet pagis, locis atque territoriis, ad ipsum monasterium Fontanellam fuit additum uel conlatum, aut delegatum uel concessum, et hoc presenti tempore ibidem iustum aut legale uidetur esse possessum, ita et inantea sit per nostrum preceptum plenius in Dei nomine confirmatum. + Inspectas ipsas preceptiones seu strumenta que exinde habent confirmamus, et sicut per ipsas declaratur, memoratus Benignus abba seu successores sui aut ipsa congregatio qui in ipso monasterio Fontanella per tempora conuersauerint, hoc habeant, teneant atque possideant, et ad ipsum  sanctum locum nostris et futuris temporibus, Deo auxiliante, iure proprietario proficiat in augmentum. Et, ut hec auctoritas firmior habeatur et in omnibus conseruetur, manu nostra subter eam decreuimus affirmare. Chilpericus rex subscripsit. Datum quod fecit mensis Martius dies XXu, anno primo regni nostri, Compendio, in Dei nomine. Fredebertus scripsit.





XXXII. Diploma Chilperici II, regis Francorum, quo plurima dona confert monasterio Corbeiensi [a 1Kb] .

Chilpericus, rex Francorum, uir inluster. Omnibus agentibus tam presentibus quam et futuris. Quidquid in luminaribus locis sanctorum, uel pro oportunitate  seruorum Christi concedimus, et que parentes nostri pro eorum mercede concesserunt, pro nostris oraculis confirmamus, ad mercedem nobis uel pro stabilitate regni pertinere confidimus. Igitur religiosus et uenerabilis abbas de monasterio cognominante Corbeia, qui ponitur in pago Ambianense,  quem precelsus auunculus noster Chlodecarius quondam rex, uel domna et aua nostra Baldechildis, quondam regina, ob amorem Christi, in honorem SS. Petri et Pauli principum apostolorum, et sancti Stephani martyris uise fuerunt construxisse, ad nostram accessit presentiam, clementie regni nostri suggessit eo quod prefatus auunculus noster Chlotarius quondam rex, seu etiam dicta aua nostra domna Baldechildis regina, unde luminaria monachi ibidem consistentes habere deberent, de teloneo de fossas annis singulis ad ipso monasterio concesserunt: hoc est, oleo lib. X millia, garo modios XXX, pipere [b 1Kb] lib. XXX, cumino lib. CL, cariofilo lib. II, cinamomo lib. u, spico lib. II, corto lib. XXX, dactilibus lib. L, carigas lib. C, amandolus lib. C, pasticias  lib. XXX, oliuas lib. C, hidrio lib. L, cicer lib. CL, oridia lib. XX, auro pigmento lib. X, seoda pelles X, cordellise pelles X, carta tomi L: ita ut telonaria, qui post teloneo fossense agere uidebatur anno illatione hec omnia ad missos ipsius monasterii, qui inde directi fuerint, dare et adimplere, imoque, et euectione ad ipsius missos, qui hoc exigere ambularent, perpetualiter, absque renouata tractoria, annis singulis dare precipimus: hoc est ueredos siue paraueredos decem, panisnited. decem, sequentes uegente, uino mod. I, ceruisa mod. I, lardo lib. X, carne ponda uegente, cassio lib. XII, pisus lib. XX, capro I, pullos XI, oua X, oleo lib. II, garo lib. I, piper uncia I, cimino uncias II, sal, acetum, olera, lignum sufficienter. Hec omnia superius commemorata locis conuenientibus,  annis singulis, eisdem tam euntibus quam redeuntibus absque mora dare et adimplere deberetis; etiam ad reuertendum carra XII, de loco in loco, per loca consuetudinaria, usque quod ipse cellarius ad ipso monasterio perueniebat, eis dare deberetis, qualiter pro eorum mercede, absque dispendio ipsius monasterii, deberet prouenire. Unde et ipsa prescriptione subscripto auunculo nostro Clodecario, nec non et aua nostra Baldechilde regina, sed et confirmatione domno et genitore nostro Childerico quondam rege, ipse uenerabilis Sebastianus abba, nobis in presente de hoc protulit relegenda, uel se ex hoc pre manibus habere affirmat; sed pro firmitate studium petiit ipse domnus Sebastianus celsitudine nostra, ut hoc circa ipso, uel ipso monasterio Corbeia aut successores  suos, uel ipsa congregatione que in ipso monasterio consistere uidetur, pro nostra auctoritate plenius in Dei nomine confirmare et concedere deberemus. Cuius petitionem gratante animo per mercedis nostre compendium, uel pro reuerentia ipso sancto loco, ita prestitisse et confirmasse, seu et ad  nostro precepto concessisse et confirmasse cognoscite, precipientes ut ipso cellario de iam dicto teloneo fossense, sed et ipsas tractorias uel inspectas ipsas preceptiones memoratis principibus, sicut per easdem declaratur, pro hac nostra auctoritate plenius in Christi nomine confirmatum, telonario quam et reliqui iudices subscripto cellario ad missos ipsius monasterii dare et adimplere procuretis, etiam dum in loco fuerint demorati, suprascripta prebenda eis dare studeatis; immoque et reliqui iudices pro locis conuenientibus de constituta euectione tam carrale quam nauale, seu et suprascripta prebenda eisdem omnimodis nostris et futuris temporibus absque mora uel dilatione dare et adimplere annis singulis faciatis, quatenus pro nobis per beneficium integram et  perpetualem debeat peruenire mercedem. Et, ut hec preceptio firmior habeatur, uel per tempora conseruetur, manus nostre subscriptionibus subter eam decreuimus roborare.

Data sunt sub die tertio kal. Maii, anno primo regni nostri, Compendio, in Dei nomine feliciter.





XXXIII. Diploma Chilperici II, regis Francorum, quo siluam Roueritum donat monasterio S. Dionysii [a 3Kb] .

Chilperichus, rex Francorum, uir inluster. Se aliquid ad loca sanctorum de nostris munerebus pristamus uel concidemus, hoc nobis ad mercidem uel stabiletate rigni nostri in Dei nomene pertenire confidemus.  Ideo cognuscat hutiletas seo magnetudo uestra, quod nos foreste nostra Rouerito, cum omnem iure uel termene suo ad integrum, que est in pago Parisiaco, super fluuium Sigona, una cum illo forestario nomene Lobicino qui conmmanit in fisco nostro uetus Clippiaco, una cum mansus quod in ipso Clippiaco tenire uiditur, uel terras ad ipsus mansus aspicientes ad integrum, ad basileca peculiares patronis  nostri sancti Dionisii, ubi ipse preciosus domnus in corpore requeiscit, uel ubi domnus Turnoaldus episcopus custus preesse uiditur, ad peticione inlustri uiro Raganfredo maiorim-domus nostro, plina et integra gracia ad die presente uise fuemus concessisse. Quapropter per presente precepcione specialius decernimus urdenandum, quod in perpetuum circa ipso sancto loco mansurum esse uolemus, ut ipsa foreste nostra Rouerito, cum omnem iure uel termene suo ad integrum, una eum superscripto forestario uel mansus suos, cum terras uel prata in ipso Clippiaco ad integrum, ipse domnus Turnoaldus episcopus ad ipsa sancta basileca domni Dionisii martheris plina et integra gracia ex nostro munere largitates hoc habiat concessum adque indultum, ut eis  inantia semper melius delectit pro stabiletate rigni nostri, uel pro salute patrie, domini meserecordie adtencius exorare, et nulla requesicione, nec nullo inpidimento ad iudicibus publicis, tam in nostro tempore quam et ad succedencium rigum, ob hoc habire non pertemiscant, nise ad superscripta sancta basileca domni Dionisii, nostris et foturis temporibus, proficiat in augimentis. Et, ut hec precepcio firmior habiatur, uel per tempora conseruitur, manus nostri subscripcionebus subter eam decriuemus roborare.

Chilpricus rex subs.---Raganfridus optolit. 

Datum pridie kalendas Marcias, annum secundum rigni nostri, Conpendio, in Dei nomene feliciter.





XXXIu. Diploma Chilperici II, regis Francorum, quo Fossatensi monasterio concessa priuilegia confirmat [b 1Kb] .


Chilpericus, rex Francorum, u. I. Si iustis petitionibus seruorum Dei aures nostras accommodamus, consuetudinem regiam exercemus, et hoc nobis procul  dubio ad statum animarum nostrarum et ad profectum regni nostri prodesse credimus. Ideo uenerabilis uir Waldomarus abbas, considerans infirmitatem et imbecillitatem corporis sui, et frequentes infirmitates quibus illum Dominus castigare dignatus est, pertractans cum omnibus fratribus qui monasterio Fossat., in pago Parisiaco, omnipotenti Deo deseruire uidentur, clementie regni nostri suggessit ut, secundum eorum priuilegium quod ab antecessoribus nostris et pontificibus conseruatum fuit, a nobis etiam pro reuerentia sancte Dei genitricis et uirginis Marie et SS. apostolorum Petri et Pauli, et pro intuitu anime nostre et eterna retributione per cuncta tempora maneat confirmatum atque conseruatum. Proinde ipsi abbati uel suis monachis tale preceptum  et confirmationem fieri rogamus, una cum consensu maioris-domus nostre Raganfredi, ut quicquid in ipso eorum priuilegio loquitur, hoc nos pro nostra auctoritate et successorum nostrorum per tempora conseruatum et inuiolatum esse uolumus atque decreuimus: et omnino hoc iubemus ut in ipso monasterio nulla extranea uel opposita persona sine uoluntate abbatis uel fratrum suorum ad dominandum uel competendum ingredi presumat; sed iuxta priuilegium quod nostre presentie presentauerant, quem abbas elegerit, et illa pars monachorum melior, de ipsa congregatione, uel si necessitas fuerit, de quolibet monasterio, post decessum abbatis, uel quandocumque ipse abbas uoluerit, omnia cum ipsius consensu et uoluntate subiectorum suorum,  licentiam habeant constituere abbatem, sicut in eorum priuilegio manifestissime designatur. Ita tamen ut talis eligatur, qui corpore sit castus, mente deuotus, sacris scripturis conditus, et conuersatione regulari instructus; ut ipsi monachi sub quieto ordine uiuentes, nichil patientes inquietudinis, pro statu regni nostri uel pro salute totius populi melius et melius exorare delectet. Unde et confirmationem principis, consobrini nostri, Dagoberti quondam regis se ex hoc pre manibus habere affirmat; et ipsum beneficium concessum de eo tempore usque nunc uidetur esse conseruatum, ita et inantea inspectas ipsas preceptiones suprascriptas principum, sicut per easdem declaratur, omni tempore ipsum beneficium concessum  ualeat et conseruatum. Et, ut hec preceptio firmior sit, manus nostre subscriptionibus subter ea decreuimus confirmare.

Chilpericus rex subsc. Ado iussus obtulit.

Data sub die uiii kal. Maias, anno ii regni nostri, Parisius ciuitate, feliciter





XXXu. Diploma Chilperici II, regis Francorum, quo uillam Martem donat Metensi basilice sancti Arnulphi [a 1Kb] .


Chelpericus [Meuriss., Chilpericus], rex Francorum, uir inluster. Si aliquid ad loca sanctorum prestamus uel concedimus, hoc nobis ad laudem uel stabilitatem regni nostri in Dei nomine pertinere confidimus, ut eis [M., eos] melius delectet pro nos uel [M., nobis uel pro] stabilitate regni nostri, Domini misericordiam iugiter deprecare. Ideo cognoscat utilitas seu magnitudo uestra, quod nos uillam nostram nuncupante Marte, sitam in pago Moslinse [M., Mollinse], una cum omni integritate sua, quantumcumque fiscus noster ibidem esse uidetur, ad basilicam  sancti domini Arnulfi uel sanctorum apostolorum, ubi ipse pretiosus corpore requiescet [M., in corpore requiescit], hoc est, sub oppidum Metensium ciuitatis, ubi uenerabilis uir Leutbertus abba una cum norma plurima clericorum deseruire uidentur; pro mercedis nostre augmentum [M., augmento], uel pro reuerentia ipsius sancti loci, a die presente, iure proprialtario [M., proprietario], sub emunitatis nomine, plena et integra grata [M., gratia], uisi fuimus concessisse. Quapropter per hunc [M., hoc] preceptum specialius decernamus [M., decernimus] ordinandum, quod perpetualiter erga ipsorum loco [M., locum] mansurum esse uolemus, ut ipsa uilla superius nominata, hoc est, una cum terris, domibus, edificiis, mancipiis, aclas [M., aclis], uineis, campis,  pratis, siluis, aquis aquarumue decursibus, adiunctis, adiacentiis, apendiciis, gregis [M., gregibus] cum pastoribus utriusque generis sexus, omnia et ex omibus, re exquisita, ad integrum, quicquid de rebus noster [M., nostris] ibidem tenetur ipsa [M. in ipsa] uilla Marte, una cum omni merito uel soliditate ad se pertinente ipsius [M., ipse] Leutbertus abba ad partem ipsius sancti domni Arnulfi [M., Arnulphi] uel sanctis apostolis [M., sanctorum apostolorum], ex nostrorum largitatis iure proprialtario, sub emunitatis nomine, cum omnis fiscus concessus hoc habeat concessum atque indultum: et quicquid ipse uel successores sui, pro opportunitate ipsius sancti loci exinde facere decreuerint, liberam in omnibus  habeant potestatem, ex nulla requisitione, et ex nullo impedimento a iudiciis publicis, cum nostro tempore, quam et succedentium regum exinde habere non pertimescat. Et [M., et ut] hec preceptio firmior sit, manus nostre suscriptionibus subter eam decreuimus roborare.

Chilpericus rex subscrips

Dies [M., datum] quod fecit mens. [M., mensis] Iun. uIII, anno secundo regni nostri, Compendio placatio [b 1Kb] nostro.





XXXuI. Diploma Chilperici II, regis Francorum, quo Sithiensi monasterio collata dona et concessas immunitates confirmat [a 2Kb] .


Chilpericus, rex Francorum [uir inluster]. Si facta parentum nostrorum, quod ad loca sanctorum prestiterunt uel concesserunt, per nostris oraculis confirmamus, regia consuetudine hoc exercemus, et nobis ad laudem uel stabilitatem regni nostri in Dei nomine pertinere confidimus. Igitur uenerabilis uir Erchembodus abba de monasterio Sitdiu, qui est in pago Teruannense in honore sancte Marie genitricis Domini nostri Iesu Christi, nec non et sancti Petri et Pauli apostolorum, uel ceterorum domnorum sanctorum constructus, ad nostram accedens presentiam,  clementie regni nostri suggessit quod auus noster Chlodoueus, quondam rex, de omnibus curtis uel uillis ipsius monasterii, quicquid eodem tempore possidebant, aut adhuc inantea ex munere regum, uel collata populi, seu de comparato, aut de qualibet adtracto in quibuslibet pagis atque territoriis inibi est additum uel collatum, integra emunitate antecessori suo domno Bertino, quondam ipsius monasterii abbate, uel ad predictum monasterium concessisset, ut nullus iudex publicus ibidem ad causas audiendas, aut freta exactanda, uel fideiiussores tollendos, nec mansiones aut paratas faciendas, nec homines ipsius monasterii, tam ingenuos quam et seruientes, qui super terras suas commanent, distringendos, nec ullas redibitiones requirendas, nec exactandas, iudiciaria  potestas ibidem ingredere quoquam tempore non deberet, nisi sub emunitatis nomen omni tempore, cum omnes fretas concessas pars ipsius monasterii perenniter deberet possidere. Unde et preceptiones ipsius uidelicet principis aui nostri Chlodouei, et confirmationes precelsorum auunculorum nostrorum Chlodocarii et Theoderici, seu et genitoris nostri Childerici, etiam et consobrinorum nostrorum Chlodouei et Childeberti, quondam regum, se ex hoc pre manibus habere affirmat, et quod ipsa beneficia concessa ab eo tempore usque nunc uideant esse conseruata: sed pro integra firmitate petiit celsitudinem nostram memoratus abbas, ut hoc circa ipsum locum pro nostra auctoritate plenius confirmare deberemus. Cuius  petitioni pro mercedis nostre augmentum, uel reuerentia ipsius loci ita prestitisse, et in omnibus confirmasse cognoscite. Precipientes enim precipimus ut, quicquid constat suprascribtum auum nostrum Chlodoueum, quondam regem, de ipsa emunitate, sicut superius est comprehensum, prefato Bertino, uel postea ipsi auunculi nostri Chlodocarius et Theodoricus, seu et genitor noster Childericus, etiam et consobrini nostri Chlodoueus et Childebertus, quondam reges, iuste et rationabiliter quondam concesserunt et confirmauerunt, et de eo tempore usque nunc recto tramite fuit conseruatum, ita et inantea per nostro precepto plenius in Dei nomine confirmare deberemus, inspectas ipsas preceptiones suprascribtorum principum, sicut per easdem declaratur,  circa ipsum abbatem Erkembodum uel successores suos, et ad ipsum monasterium Sitdiu omni tempore ipsa beneficia concessa in omnibus ualeant esse conseruata, et nulla refragatione, nec nullum impedimentum a iudicibus publicis exinde quoquam tempore habere non debeant, unde ipsa congregatio, pro stabilitate regni nostri uel salute patrie, Domini misericordiam iugiter debeant exorare. Et, ut hec auctoritas firmior habeatur, et in omnibus conseruetur, manus nostre subscribtionibus eam subter decreuimus roborare.

Datum anno regni nostri iii [b 1Kb]





XXXuII. Diploma Theoderici Iu, Francorum regis, quo dona Sithiensi monasterio a maioribus suis collata et concessas immunitates confirmat [c 1Kb] .


Theodericus, rex Francorum, uiris inlustribus, grauionibus, seu et omnibus agentibus, uel iunioribus eorum, tam presentibus quam futuris, in quibuscumquelibet accionibus monasterii Sitdiu tenere uel habere uidetur. Si facta parentorum nostrorum, que ad loca sanctorum prestiterunt uel concesserunt, per nostra oracula confirmamus, regia consuetudine exercemus, hoc ideo ut nobis ad laudem uel stabilitatem regni nostri in Dei nomine pertinere confidamus. Igitur uenerabilis uir Erkembodus, abbas de monasterio Sitdiu, qui est in pago Teruannensi, in honore sancte Marie genitricis Domini nostri Iesu  Christi, nec non et sancti Petri et Pauli apostolorum uel ceterorum domnorum sanctorum constructus, ad nostram accedens presentiam clementie nostri regni suggessit eo quod proauus noster Chlodouius, quondam rex, de omnibus curtis uel uillis ipsius monasterii, quicquid eodem tempore possidebant, uel adhuc inantea ex munere regum, uel de collatis populi, seu de comparato aut de comparando, aut de quolibet adtracto in quibuslibet pagis atque territoriis inibi est additum uel collatum, integra emunitate antecessori suo Bertino quondam, uel ad predictum monasterium Sitdiu, concessisset, ut nullus iudex publicus ibidem ad causas audiendas, aut freda exactanda, uel fideiussores tollendos, nec mansiones aut paratas faciendas, nec homines ipsius monasterii tam ingenuos  quam seruientes, qui super terras suas commanent, distringendos, nec nullas redibitiones requirendas nec exactandas iudiciaria potestas ibidem ingredere non presumat, nisi sub emunitatis nomine omni tempore cum omnibus fredis concessis pars ipsius monasterii perenniter debeat possidere. Unde et preceptione ipsius principis proaui nostri Chlodouei, et confirmationibus precelsorum auunculorum nostrorum Chlotacarii et Childerici, seu et auorum nostrorum Theodorici et Childeberti, atque consobrini nostri Chilperici, quondam regis, ex hoc pre manibus se habere affirmat, et quod ipsa beneficia concessa ab eo tempore usque nunc uideantur esse conseruata: sed pro integritatis firmitate petiit celsitudini  nostre memoratus Erkembodus abbas, ut hoc circa ipsum locum per nostram auctoritatem plenius in Dei nomine confirmare deberemus. Cuius petitioni pro mercedis nostre aucmentum uel reuerentia ipsius loci ita prestitisse, et in omnibus confirmasse cognoscite. Precipientes enim precipimus ut quicquid constat suprascribtum proauum Chlodoueum, quondam regem, de ipsa emunitate, sicut superius est comprehensum, concessisse prefato Bertino antecessori suo, uel postea ipsi auunculi, uel auus noster Chlotarius et Theodoricus, Childebertus et Childericus [a 1Kb] , etiam et confirmationes consobrini nostri Chilprici quondam regis, iuste et rationabiliter concesserunt uel confirmauerunt, et de eo tempore usque nunc recto tramite sunt conseruate; ita et in postmodum  per nostrum preceptum plenius in Dei nomine confirmamus, inspectas ipsas preceptiones suprascribtorum principum, sicut per easdem declaratur, circa ipsum Erkembodum abbatem uel successores suos, aut circa ipsum locum Sitdiu, omni tempore ipsa beneficia concessa in omnibus ualeant esse conseruata, et nullam refragationem nec ullum impedimentum a iudicibus publicis exinde quoquam tempore habere non pertimescant: unde et ipsa congregatio pro stabilitate regni nostri uel salute patrie, Domini misericordiam iugiter debeat exorare. Et, ut hec auctoritas firmior habeatur, et in omnibus conseruetur, manus nostre subscribtionibus eam subter decreuimus adfirmare.

Signum gloriosi regis Theodorici.

 Data quando facit Marcius dies iii, anno primo regni nostri, Suessionis ciuitate, in Dei nomine, feliciter.





XXXuIII. Diploma Theodorici Iu, regis Francorum, quo immunitates confirmat monasterio Sithiensi concessas [b 2Kb] .

Theodericus, rex Francorum, uir inluster. Quem diuina pietas sublimat ad regnum, condecet facta seruare parentum; precipue que compendiis ecclesiarum aut locis sanctorum a regali clementia pro eterna retributione probatur esse indultum, oportet conseruare in euum. Igitur cognoscat magnitudo ac utilitas uestra, uenerabilem uirum Erkembodum, abbatem  de monasterio Sitdiu, per missos suos clementie regni nostri talem intulit notitiam, quod tritauus noster Theodericus, quondam rex, per preceptionem suam sua manu subscribtam, antecessori suo Bertino quondam abbati, uel predicto monasterio Sitdiu, tale beneficium concessisset, ut quod infra fisco nostro, ubi et ubi, in quascumque libet pagis uel territoriis comparatum habebat, aut inantea ad comparandum inuenire poterit, uel quod boni homines Deum timentes pro animabus eorum ad suprascribtum monasterium dederunt, aut inantea dederint, hoc habuisset concessum, et quod de fisco nostro comparatum habebat, aut inantea comparasset, preter illam terram unde opera carpentaria exeunt, hoc habuisset indultum, ut nulla iudiciaria potestas nullos redditus  terre nec ullas functiones publicas eidem ob hoc exigere aut exactare uel requirere non deberet. Unde et ipsam preceptionem iamdicti tritaui nostri se pre manibus habere ex hoc affirmauit, et nobis in presentia ostendit ad legendum, et ipsa beneficia concessa de eo tempore usque nunc asseruit esse conseruata: sed pro firmitatis studium petiit celsitudinem nostram, ut hoc circa ipsum locum sanctum pro nobis deberemus confirmare oraculis: quod nos, propter nomen Domini, et reuerentia ipsius sancti loci, gratanti animo ita prestitisse et in omnibus confirmasse cognoscite. Precipientes enim ut, quicquid constat suprascribtum tritauum nostrum Theodericum, quondam regem, de ipso beneficio, sicut superius est comprehensum, prefato Bertino uel ad  suprascribtum locum sanctum, pro aucmento mercedis sue concessisse, et de eo tempore usque nunc recto tramite fuit conseruatum, ita et inantea inspecta ipsa preceptione predicti principis, sicut per eadem declaratur, ita et inantea per nostrum preceptum, plenius in Dei nomine sit confirmatum, sub eo ordine circa ipsum Erkembodum abbatem uel ad ipsum monasterium suum Sitdiu, omni tempore ipsa beneficia sint concessa, et in omnibus ualeant esse conseruata, et nullam refragationem, nec nullum impedimentum a iudicibus publicis exinde quoquam tempore habere non pertimescant; unde et ipsa congregatio pro stabilitate regni nostri, uel pro salute patrie, Domini misericordiam iugiter exorare delectet. Et, ut hec auctoritas firmior habeatur, uel  perenniter in omnibus conseruetur, manus nostre subscribtionibus eam subter decreuimus adfirmare.

Signum gloriosi domni Theoderici. Datum quod facit Nouemb. dies decem, anno primo regni nostri, Confelentis castro. Ego Conradus iussus recognoui et subscribsi.





CAPUT XXXIX. Diploma Theoderici Iu, regis Francorum, quo immunitates confirmat concessas Anisolensi monasterio Cenomanensi Ecclesie subiecto [a 2Kb] .

Theodoricus, rex Francorum, uir inluster. Tunc regalis celsitudo fundamenta sui culminis corroborat, quando petitionibus sacerdotum aut pontificum,  quod pro opportunitate ecclesiarum pertinet, obauditur et ad effectum in Dei nomine mancipatur. Ideoque apostolicus uir domnus Berarius, Cenomannice urbis episcopus, qui matrem ecclesiam Cenomannicam, et monasterium Anisole, in quo domnus Carileffus  requiescit in corpore, quod est sue sedis et matris ecclesie, iure sancte Marie et sancti Petri et sancti Geruasii et Protasii martyrum, in regimine habere uidetur, nobis subgessit eo quod antecessores sui, ab anteriore rege parente nostro, emunitates de omnibus rebus eorum uel ecclesie sancti Geruasii et Protasii martyrum promeruissent, et postea ipse emunitates a malis hominibus fuissent furate. Ideo domnus et precelsus antecessor noster Childebertus, quondam rex, necnon et genitor noster Dagobertus, quondam rex, et inpostea parens noster Chilpericus, quondam rex, integras emunitates de omnibus uillis uel cartis ecclesie sue Sancti Geruasii et Protasii martyrum, in quibuslibet pagis atque territoriis habere uidentur, etiam et monasteria sua, que ipse in  regimine habet, que infra ipsam urbem Cenomannicam sunt constructa, aut curtis eorum, uel uillas in quibuslibet pagis uel territuriis, uel que per ipsam Ecclesiam sperare uidentur, concessissent ut nullus iudex publicus, nec ad causas audiendas, nec ad freda exigenda, nec mansiones aut paratas faciendas, nec pastus nec ullas reddibitiones requirendas, nec exactandas, quoque tempore ingredi deberet, nisi cum omnis fretus concessus atque indultus deberet possidere; unde et ipsam preceptionem sibi per manus habere affirmat, et ipse beneficius de eo tempore fuisset conseruatus; petiit celsitudini nostre ut hoc circa eodem in id ipso confirmare deberemus. Cuius petitionem non denegasse, sed in omnibus ita prestitisse uel confirmasse cognoscite. Ideo presentem  preceptionem decernimus atque iubemus, siue in perpetuum uolumus esse mansurum, ut inspecta ipsa anteriorem preceptionem, nullus iudex publicus, neque uos, neque iuniores aut successores uestri, neque quislibet ex iudiciaria potestate, in uillis aut curtis ipsius ecclesie sue sancti Geruasii et Protasii martyrum, uel monasteria sua aut curtis uel uillas ipsorum, aut que per ipsam ecclesiam sperare uidentur, nec ad causas audiendas, nec ad freda exigenda, nec ad fideiussores tollendos, nec ad ullas inquietudines faciendas, nec mansiones aut pastus, nec paratas faciendo, nec ullas redhibitiones faciendo, quod a fisco nostro speratur requirendum, nec exactandas, iudiciaria potestas inibi quoque tempore ingredi non presumatur, nisi ipsi Berarius aut agentes sui ill. sol.  cc inferendalis, et illos alios cc auro pagens., quod a fisco nostro de ipsis uillulis, uel de ipsis curtis suis, uel ecclesie sue aut monasteria sua, uel qui ipsam ecclesiam sperare uidentur, reddebatur, et in sacello  publico fuit consuetudo reddendi, ipsi aut successores sui promissa sub hoc debuerant reddere atque transsoluere; et, ut diximus, ex nostra indulgencia sepedictus Berarius aut pares ecclesie sue Cenomannice, uel monasteria sua, de omnibus uillis uel curtis suis, uel qui per ipsam ecclesiam sperare uidentur, cum omnes fructus concessos, sub emunitatis nomine, omni tempore hoc debeant possidere et dominare; et nullas requisitiones neque impedimentum a iudicibus publicis quoque tempore hoc debeant possidere, tam ipse Berarius, quam et successores sui habere non pertimescant, nisi nostris et futuris Deo auxiliante temporibus ualeat esse conseruatum, et ad ipsa sancta loca perenniter proficiant in augmentis. Et, ut hec preceptio firmior habeatur,  et per tempora melius conseruetur, manus nostras subter eam decreuimus roborare.

Signum glorioso domno Theodorico rege. Ginantinus iussus obtulit et subscripsit.

Datum quod fecit Martius dies ii, anno ii regni nostro, Carisiaco feliciter.





XL. Diploma Theodorici Iu, regis Francorum, quo concessas cenomanensi Ecclesie pro uilla Arduno immunitates confirmat [a 1Kb] .

Theodoricus, rex Francorum, uir illuster. Si facta parentum nostrorum conseruamus, nostra perenniter stabilia esse confidimus. Ideo fidelis, Deo propitio,  noster uir apostolicus et in Christo pater noster Herlemundus episcopus, illuster uir Chariuius, qui matrem ecclesie Cenomannice sancti Geruasii et Protasii martyris in regimine habere uidetur, nobis suggessit, eo quod antecessores sui ab anteriores reges parentibus nostris, hoc est auo nostro Childeberto et genitore nostro Dagoberto seu et parente nostro Chilperico [b 1Kb] , quondam rege, taliter per eorum preceptionem concessissent ut quicquid de uilla ipsius ecclesie Cenomannice nuncupante Arduno, in pago Pictauo, ad fiscum sperabatur, ut nullus iudex, neque quislibet exactare deberet, nec in ipsa uilla mansiones facere, nec freda exactare, nec causas audire, nec fideiussores tollere, nec ullas inquietudines faciendo, nec ullas paratas, nec ullum lucrum  terrenum requirere nec exactare presumpserit, nisi  hoc ad luminaria ipsius ecclesie Cenomannice, que est in honore sancti Geruasii et Protasii martyris patronis nostri constructa, deberet esse concessum atque indultum. Unde et ipsas preceptiones ipse Cariuius se pre manibus habere affirmat, et de eodem tempore usque nunc ipsum beneficium asserit esse conseruatum, sed pro integra firmitate petiit celsitudinem nostram ut hoc denuo, per auctoritatem nostram, ipsi Cariuio atque ipsi ecclesie sancti Geruasii et Protasii martyrum confirmare deberemus, cuius petitionem non denegasse; sed in omnibus ita prestitisse et confirmasse cognoscite. Precipientes enim ut, sicut constat ipse auus noster Childebertus uel genitor noster Dagobertus, seu et inpostea parens noster Chilpericus, antecessores  reges, integras emunitates de ipsa uilla Arduno et ipsam ecclesiam fecerunt, ita et inantea nos per nostram auctoritatem concedimus et confirmamus, ut nullo umquam tempore ullus iudex in ipsa uilla presumat nec causas audire, nec fideiussores, nec ullas paratas, nec freda, nec qualecumque censum aut lucrum terrenum, quod ad fiscum nostrum potuerit sperare, nullo umquam tempore presumat requirere nec exactare, nisi inspectis ipsis anterioribus preceptionibus antiquorum principum parentum nostrorum in luminaribus suprascripte basilice sancti Geruasii et Protasii martyrum perpetualiter debeat esse concessum atque indultum. Et, ut hec auctoritas firmior habeatur et per tempora conseruetur,  manus nostre subscriptionibus subter eam decreuimus roborare. Signum glorioso domno Theoderico rege. Confisius iussus obtolit, scripsit et subscripsit.

Datum quod fecit mensis Martius dies u, anno ii regni nostri, Carisiaco feliciter.





XLI. Diploma Theodorici Iu, regis Francorum, quo concessa monasterio S. Dionysii priuilegia confirmat [c 1Kb] .

Theudericus, rex Francorum, uir inluster. Oportet climencia principali inter ceteras peticiones, illud quod pro salute adscribitur, uel pro diuinis nominis postulatur, plagabili auditu percipere, ad effectum  perducire, ut fiat in mercidem, dum pro quietem  seruorum Dei uel congruentia locis uenerabilibus impertitur petitio. Aergo dum et omnipotens Pater qui dixit de tenebris lumen expendiscire, per Incarnationis mystherie unigeniti filii sui Domini nostri Iesu-Christi, uel inlustratione Spiritus-Sancti inluxit in corda sanctorum Christianorum, pro cuius amore et desiderium inter citerus gloriosus triumphus martyrum beatus Dionisius cum sociis suis Rustico et Eleotherio, qui primi post apostolos sub ordinatione beati Climenti, Petri apostoli successoris, in hanc Galliarum prouinciam aduenerunt, ibique predicantes baptismum penitentie et remissionem peccatorum, dum in hunc modo concertabant, ibique meruerunt palmam marthyrie et coronas percipere gloriosas, ubi per multa tempora et usque nunc in  eorum basilecam, in qua pretiosa eorum corpora requiescire uedentur, non minima miracola uirtute Christi per ipsus dignabatur operari, in quo etiam loco gloriosi parentis nostri, uel bone memorie proatauus noster Dagoberthus, quondam rex, uidentur requiescire: utinam ut et nus per intercessionem sanctorum ipsorum, in celestia rigna cum omnibus sanctis miriamur participare, et uitam eternam percipere. Igitur uenerabilis uir fidelis noster, Deo propitio, Berthoaldus [a 1Kb] abba, de ipsa basilica peculiaris patronis nostri domni Dionisii, missa petitione per illustri uiro Carlo maiorem-domus nostro, clementie regni nostri reddedirunt, soggerentes eo quod a longo tempore a ponteficibus Parisiorum urbis integrus priuilegius ad ipsa baselica domni Dionisii fuissent  concessus, et ad anterioris regis parentis nostrus de eu tempure usque nunc confirmatus, qui et ipso priuilegio seu et ipsas preceptiones uel confirmationes se pre manibus abire adfirmant: sed pro integra firmetate ipsi petiit uir Carlus uel ipsi abba celsitudinem nostra, ut et nus iteratis per nostra preceptione hoc deberimus adfirmare; quorum tam religiosa petitione libentissimi suscepisse, et in omnibus confirmasse uestra comperiat magnitudo. Sed quia a suprascriptis principibus, uel a ceteris priscis regibus, etiam et ad Deo timentibus christianis omnibus, ipsi templus uel ipsi sanctus locus propter amorem Dei et uitam eternam in rebus uidetur esse dithatus, nostra integra deuotio est, ut priuilegio ad  ipsum sanctum locum abbati uel fratrebus ibidem consistentibus facere uel confirmare pro quieti future diberimus, ut facilius a congregatione ipsius liceat pro estabilitate regni nostri, ad limena uel ad sepulcra ipsorum marthyrum, iugiter exorare. Nus ergo per hanc seriem auctoritatis nostri, iuxta quod per supradictum est priuilegium a ponteficibus factum, uel ab antecessoribus regibus parentibus nostris confirmatum,  pro reuerentia ipsorum marthyrum, uel nostra confirmanda mercide concedemus, ipsi sancto locus et a nouo confirmamus: ut si qua ad ipsum sanctum locum tam in uillabus, mancipiis, uel in quibusque rebus adque corporibus, a priscis principibus seu a genitoribus nostris, uel ad Deo timentebus hominibus, propter amorem Dei ibidem fuit deligatum aut deinceps fuerit addetum, dum et ex munificentia parentum nostrorum, ut dixemus, ipsi sanctus locus ueditur esse ditatus uel conditus: nullus episcoporum, nec presentis neque futuri fuerint successoris, aut eorum ordinatoris, uel quislibet persona, non possit quoque ordine de ipso loco aliquid auferre, aut per aliquam potestatem sibi in ipso monasthirio usurpare, uel aliquid quasi per commutationis  titolum, absque uoluntati ipsius abbati uel ipsius congregationis aut nostrum permissum, neque calices, neque crocces, seu indumenta altarium, uel sagrus codices, aut aurum aut argentum, uel qualicumque especiem de quo ibidem conlatum fuerit aut inantia dedicatum, auferri aut minuare, nec ad ciuitatem deferri penitus eis non liciat, nec facere presumant; sed liceat ipsi sancti loci uel ipsius congregationi, quod eis per rectam delegationem conlatum est, perpetim possidere. Et illut uiro in hunc priuilegio nostre serenitatis placuit inserendi, ut cum abbas de ipsa casa Dei de hunc seculo nuto diuino fuerit euogatus, licceat ipsius sancti congregationi de ipso monasthirio ex semetipsis elegire, et quem bonum et condignum inuenirent, qui honnus  abbatis secundum urdine sancto possit regere uel gobernare, et unanimiter consenserint, data auctoritate a nobis uel a successoribus nostris, ibidem in ipsa casa Dei instituatur abba, et pro estabilitate rigni nostri, uel pro cunctis leodis nostris seu saluti patrie, Domini misericordiam ualeant exorare. Qua optematum inlustrium uirorum nostrorum procerum gratissemo animo et integra deuotione uisi fuemus prestitisse uel concessisse [b 1Kb] , eo ex scilicet urdene, ut sicut temporebus anteriorum regum parentum nostrorum, ibidem in ipsa sancta baselica psallentius per turmas fuit institutus, sicut ordo sanctus edocit, die noctuque perenniter in ipso loco sancto celebretur. Quam urdenationis auctoritatem decriuemus,  Christum in omnibus nobis sofragantem confidemus, qui adiuuet illis conseruantem, et dessipit illis distroire copientis [c 1Kb] . Et, ut firmiorem obtineat uigorem, et nostris et futuris, Deo auxiliante, temporebus inlesa custodiatur et per tempora conseruitur, manus nostre [subscriptionebus] subter eam decreuimus roborare.

Data ipsa die kal. Martias, anno iii rigni nostri, ualencianis, in Dei nomine feliciter. Amen . . . . . [d 1Kb]





XLII. Diploma Theodorici Iu, regis Francorum, quo Mauri monasterium sub sua defensione suscipit, et confirmat quiquid eidem concessum fuerat [a 4Kb] .


In nomine sancte et inuididue Trinitatis. Theodoricus, diuina fauente clemencia rex Francorum, uiro illustri Luthfrido. Si peticionibus Deo seruientium, que ad eorum quietem uel tranquillitatem pertinent, libenter prestamus atque ad effectum perducimus, regiam consuetudinem exercemus, et ad mercedem uel stabilitatem regni nostri pertinere confidimus. Ideo notum esse uolumus tam futuris quam presentibus, qualiter uenerabilis [b 1Kb] Maurus, abbas de monasterio domni Leobardi, quondam abbatis, in honorem  sanctorum apostolorum Petri et Pauli et sancti Martini peculiaris patroni nostri constructo, clemencie regni nostri suggessit quod antecessori suo domno Leobardo, quondam abbati, qui ipsum monasterium suo opere a nouo fundamento edificasse noscitur, inclite memorie parens noster Childebertus, quondam rex, ad oportunitatem ipsius monasterii, terram illam quam de deserto ipse ad excolendum uel comanendum preoccupauerat, per loca denominata, de ponticulo ad Suenheim usque ad publicam stratam Tabernensem, ac deinde ad stratam Marleiensem, hinc terminum de fonte Cisternata, cum adiacentibus suis, usque ad Gunsinum riuum, indeque ad montem Cuobergum, per fraxinetum, ad locum qui uocatur Oschowa, et sic per fluuium Sornam usque  ad crucem petrinam, tunc demum ad Mauri riuum, pro futura mercede eidem concessisset, ut nullus ibidem campos facere, nec porcos saginare, nec materiam  succidere, nec ipsius fines penitus irrumpere presumeret, sed hoc ipsi monasterio omni tempore concessum esse deberet, et quicquid intra uel extra prescriptos terminos, in quacunque prouincia uel pago, ipse uel aliquis regum predecessorum eius tradidisset, seu successorum, quelibet potens uel uilis persona, memorato loco abbati, eiusque successoribus pro anime sue salute traditura esset, nullo contradicente aut resistente, libere atque licenter possidere liceret [c 1Kb] . Unde ipsam preceptionem memorati principis, seu diue recordationis Theodeberti, Clotharii, Dagoberti, Sigeberti, itemque Dagoberti, quondam regum, nobis confirmationem ostendit in presenti relegendam; sed pro firmitatis studio nostrum sibi expetiit ex hoc ipso in eodem monasterio uel circa eius  terminos, omniaque ad id pertinentia, confirmare preceptum. Cuius petitionem pro Dei intuitu uel mercedis nostre augmento benigne suscipientes, ita et confirmasse et in omnibus prestitisse regia consuetudine cognoscite. Precipimus enim, ut quicquid per inspectas supradictorum regum preceptiones ad ipsum monasterium longe uel prope noscitur concessum fuisse, per hanc aucthoritatem nostram ipsi monaterio uel memorato Mauro abbati suisque successoribus omni tempore in Dei nomine, ipsum priueligium nostris et futuris temporibus stabile Deo auxiliante omnimodis conseruetur. Similiter petiit ut eum cum omni familia rebusque monasterii sui longe uel prope constitutis, sub nostro mundiburdio et defensione reciperemus; quod nos pro mercedis nostre augmentis  ita et prestitisse cognoscite et confirmasse. Quapropter per presens decernimus ac iubemus preceptum, ut neque uos, neque iuniores uestri, seu  successores, nullaque omnino cuiuscunque sit potentie persona, ipsum abbatem neque monachum, uel certe homines suos, iniuriari neque condempnare, nec ei infra uel extra monasterium rem irracionabilem facere penitus, neque de rebus ad se pertinentibus quippiam auferre presumat; sed liceat ei suisque, sub emunitatis titulo et nostro mundiburdio uel defensione, cum omnibus rebus suis et monasterii sui, secundum normam patrum domni Benedicti et domni Columbani, quietos residere atque securos, quo potius ipsam congregationem sanctam melius delectet pro stabilitate regni nostri misericordiam Domini die noctuque crebrius exorare.

Data Metis, in cenobio sancti Arnulphi, eiusdem loci episcopi, quod est constitutum in suburbio, sub  die kalendarum Maii, anno Dominice Incarnationis DCCXXIIII, indictione tercia, anno uero regni Theodorici quinto.---Ego Grimaldus cancellarius recognoui.





XLIII. Diploma Theodorici Iu, regis Francorum, quo monasterium Honaugiense Tubano committitur [a 3Kb] 

Theodericus, rex Francorum, uir illuster, Luitfrido duci, Eberhardo domestico, domino patri patrum , ac uenerabili in Christo domno Benedicto abbati. Quia conuenit nobis pro uoluntate nostra, uel antistitis nostri, seu ducum, comitum, domesticorum, uel pagisorum, uel  mei ipsius, ut in locum nostrum aliquem eligere debeamus ad onus abbatis; ideo, uenerabilis frater Tubane,  commendamus sanctitati tue hanc uenerabilem regulam, quia sicut sol ab inchoatione diei totus flagrat et migrat, ita egregie beneuolentie tue in toto mundo longe lateque preclare diffusa fulget opinio. Ideoque, sicut supra diximus, hunc porro locum et ipsam congregationem, ac sanctam regulam et stabilitatem monachorum, ad sanctitatem tuam trademus, a die presenti, et exinde: qualiter euangelium Mattheeos tibi testatur [b 1Kb] : Quia, qui bene ministrauerit sibi bonum opus accipiet; et qualiter perpensare debes, quod pro unoquoque in die iudicii rationem redditurus assistes, bone Pater, et qualiter congregatione hac conseruata centuplam mercedem in die iudicii tibi acquires. Christo igitur propitio, tibi hanc regulam fideliter [Gr., firmiter]  commendamus. Signum Luitfridi ducis. Signum Eberhardi domestici. Signum domini Benedicti abbatis, qui hanc chartam fieri rogauit.  Ego Haimo indignus peccator presbyter hanc chartulam, rogante domno Benedicto, scripsi et subscripsi [c 1Kb] .





XLIu. Diploma Theodorici Iu, regis Francorum, quo uillam Baudrinum uenditum monasterio sancti Dionysii, placito habito, asserit [d 2Kb] .

Theudericus, rex Francorum, uir illuster. Cum nos in Dei nomene Pontegurre in palatio nostro, una cum nostris fidelibus, ad uniuersorum causas audiendas uel recta iudicia terminanda resederemus,  ibique uenientis agentis basileci peculiaris patroni nostri, domni Dionysii martyris, ubi ipse preciosus  domnus in corpore requiescit, et uenerabelis uir Godobaldus abba preesse uidetur, aduersus inlustri uiro Ermenteo suggerebant, dum dicerint eo quod uilla sua nuncopante Baudrino, super fluuium Hyssera sitam in pago Cameliacinse, quam de parte genetore suo Nordeberto, et germano suo Gunthecario, ambobus quondam ad ipso legitemi obuinit, uenerabili uiro Godobaldo abbati ad parte basileci domni Dionysii pro uindicionis titolum delegasit uel firmasit, qui et ipsa uindicatione in presente ad relegenda relecta, ipsasque dum ipsi Ermenteus in presente aderat; interrogatum ei fuit a procerebus nostris se ipsa uilla Baudrinus ipsius Godobaldo abbati ad parte domni Dionysii uindedisit, aut se pretium exinde accipisit,  aut se auctor ei exinde aderat; sed ipsi Ermenteus in presente taliter fuit professus, quod ipsa uilla in suprascripto loco Baudrino in iamdicto pago Cameliacinse, ipsius Godobaldo abbati ad parte basileci sui domni Dionysii uindedisit, et iuxta sui aprificatione precio exinde recepisit, et ipsa uindicione fieri et firmare rogasit, et auctor exinde aderat, et inantea adesse uellebat. Proinde nos taliter una cum nostris procerebus constetit decreuisse, ut dum inluster uir Cumrodobaldus, comes palati nostri, testeimeniauit quod taliter ac causa acta uel inquisita fuisit denoscetur, iobimus ut memorati agentis ad parte ipsius uenerabeli uiro Godobaldo abbati uel basileci sui domni Dionysii iamdicta uilla Baudrinus in superescripto pago Cameliacinse, una cum terris,  domebus, superpositis edificiis, acolabus, mancepiis, uiniis, siluis, campis, pratis, pascuis, aquis aquarumue decursebus, mouilebus et immouilebus, peculiis, presideis, farinariis, gregis cum pastoribus utriusque generis sexus, una cum omne adiecenciis uel appendiciis ad se pertinentis uel aspicientis, ad integrum omnia et ex omnebus, inspecta eorum strumenta, omne tempore habeant euindegata adque elediata. Et, se necessitas ipsius Godobaldo abbati uel basileci sui domni Dionysii aut successorebus suis inantea fuerit, memoratus Ermenteus uel heredis sui eos in auctoricio contra quemlebet studeant definsare. Gairebaldus ad uice Eonardo recognouit.

Iudicatum quod ficit minsis Marcius dies iii, annum ui regni nostri, Pontegune in palatio nostro.





XLu. Diploma Theodorici Iu, regis Francorum, quo dona monasterio Morbacensi collata aut conferenda, et concessa priuilegia confirmat [a 1Kb] .


Theodericus, rex Francorum, uiris apostolicis Patribus episcopis, necnon inlustribus uiris, patricis,  comitibus, uel omnibus agentibus, tam presentibus quam futuris. Si petitionibus sacerdotum quod ad proprietatem ecclesiarum pertinet, deuota mente prestamus, retributorem omnium bonorum Dominum Ihesum Christum ex hoc nos habere confidimus. Igitur dum et uenerabilis uir Perminus, gratia Dei episcopus [b 1Kb] , nostris temporibus cum monachis suis, Deo inspirante, pro Euangelio Christi peregrinatione suscepta, monasterio uirorum in heremi uasta, que uosagus appellatur, in pago Alsacinse, in loco qui uocatur uiuarius-peregrinorum, qui antea appellatus est Muorbach, in alodo fidele nostro Eborhardo comite, cum ipsius adiutorio, Deo donante, conatus est constituere, uel cenubio sancto ibidem instituere in honore Dei et genetricis Domini nostri Iesu-Christi,  semper uirginis Marie, seu sancti Michahelis archangeli, uel sancti Petri et Pauli beatis apostolis, et sancti Leudegaris martiris cum sociis eorum, ubi ipsi famuli Dei sub sancta regula solitariam uitam fruantur: petiit ipse uir Dei Perminus episcopus serenitati nostre, cum ipso iam nominato fidele nostro Ebrochardo comite, talem ob hoc nostrum emanare preceptum de omni corpore possessionis ipsius monasterii, quicquid at presens tenere uel donare uidetur, aut quod inantea a quocumque, Deo inspirante, ibidem recte fuerit conlatum uel delegatum, per nostrum preceptum deberemus in Dei nomen plenius confirmare. Quod nos pro mercede nostra in omnibus fecisse cognoscite: et ad predictis famulis Dei talem emisimus decretum, ut nullus  episcoporum, nec presentis, nec qui fuerint successores, nec eorum ordinatores, aut quibuscumque iudiciaria potestas pro quacumque ingenio possint quocumque ordine de loco ipso aliquid auferre aut abstrahere; ut facilius liceat ipsa familia Christi, que ibidem in Dei nomine adunare desiderant, eorum rectam delegationem quiete per tempora possedere, et sancta regula conseruantes proprio priuilegio, que nobis pre manibus ostenderunt, Deo iubente, sub tranquillitate possint permanere: quia nichil de canonica auctoritate conuellitur, quicquid ad talem familiam Christi ad laudem Dei die noctuque canendam conceditur. Idcirco pro celesti intuitu talem nobis benefitium prestetisse cognoscite, ut maneat  quicquid antefati uiri Dei ad ipso monasterio conquesiuerint uel laborauerint, et quod iam dictus fidelis noster Ebrehardus per sua strumenta ibidem adfirmauit, uel a ceteris conlata fuit aut fuerit, sub nostra emunitate eius temporibus absque ullius inquietudine, Deo auxiliante, cuncta eis profitiant in augmentis.  Additur tamen, etsi abbas congregationis ipsius episcopis fuerit postulatus, ut ei presbiteros uel diaconos pro missas celebrandum debeat ordinare, absque commodi acceptione instituat; et si rogatus conditam ecclesiam, crisma, tabulas, grados ecclesie, absque commodi acceptione faciat: quod si ipse renuerit, altero quemlibet pontificem, qui gratis hec tribuat, licentia habeat supplicare, et ille hoc facere; et nullo unquam tempore parrochie ipsius pontificis, in cuius diocese situm est hoc monasterium, potestatem nullam habeat inquietandi, non ipse, non archidiaconus, non Ecclesie iudices, nec censum mittere, neque pastum, neque honorem in rebus monasterii requirere non audeant. Et si abba ipsius congregationis de hac luce uocatus fuerit,  nullus ibidem de alio monasterio, nec de ciuitate, nec pro parentela, nec ab episcopo ordinatus, neque per potestatem, neque per premium, aut quolibet ingenio, cuicunque iudici nullus presumat in ibidem abbatem ordinare; nec quandocumque necessitas euenerit, abbatem instituere, nisi quem ipsa congregatio et melior pars elegerit, secundum quod regula et priuilegius ipsorum continet, ipsi sibi dignum constituant pastorem. Et illud nobis placuit pro integramente uel stabilitate regni nostri innectere, ut ipse monasterius sub defensione et tuitione Dei et nostra stirpe regia per succedentia tempora ualeat consistere inconuulsum, et nulla publica iuditiaria potestas, nec presente, nec futuro tempore, in curtis  uel territuriis ubicumque ipsius monasterii, ad causas audiendum, uel freda undique exigendum, non presumat ingredere, nec fideiussores tollere, et quicquid tam de ingenuis quam de seruientibus super territuriis ipsius monasterii omni commanentibus, fisco de freda aut harebannus, unde poterat sperare ad luminaribus uel stipendiis superscriptis famulis Dei et nostra indulgentia ad integrum mancipentur effectui, et nobis regnantibus, aut postmodum tempora succedentium regum, quod nos pro Dei amore et timore indulsimus, quemquam hoc non presumat conuellere; set omne quiete et integra emunitate hoc quod decreuimus inuiolabilis auxiliante Deo perseueret.  Et, ut hec preceptio erga ipso monasterio firmius habeatur, manus nostre subscriptionibus subter decreuimus roborari.

Theodericus, rex Francorum. Data quod fecit mense Iulio die xii, anno uii regni nostri; Gundulfi-uilla [a 1Kb] , in Dei nomine, feliciter. Amen. Gerbaldus obtulit.





XLuI. Diploma Theodorici Iu, regis Francorum, quo dona ecclesie sancti uincentii Parisiensis a Galterio et Goda coniuge eius collata confirmat [b 2Kb] .

Theodericus, Dei gratia, rex Francorum. Si peticionibus seruorum uel ancillarum Dei, in hoc quod ad loca sanctorum ac Deum timentium hominum adtinet assensum prebuerimus, hoc ad mercedem futuram,  et stabilitatem et tuitionem regni nostri, in Dei nomine prodesse confidimus, ut propter hoc inantea semper in melius delectentur erga culmen regale fidem seruare, et pro stabilitate regni nostri Dominum cotidie deprecare. Ideoque notificamus cunctis nostris fidelibus quod quidam nostrorum procerum, nomine Galterius, eiusque coniux nomine Goda, adierunt nostram clementiam, suggerentes quatinus donum quod ex suis rebus in pago Bituricensi positis faciebant ad ecclesiam Sancte Crucis Sanctique uincentii in suburbio Parisiaco sitam, ubi preciosus confessor domnus Germanus in corpore requiescit, nostra auctoritate firmaremus. Sunt autem hec loca denominata, Fraxinum cum ecclesiis, Caldunum cum ecclesia domni monialis confessoris  super Chrosam fluuium, Gregilidum cum ecclesia domni Germani, Argentonem cum ecclesia, uel quicquid ultra Ligerim possidere uidebantur, una cum domibus, edificiis, accolis, mancipiis, uineis, siluis, campis, pratis, decimis, greges cum pastoribus, seruis et ancillis, aquis aquarumque decursibus, et insuper omnia ad integrum quicquid ad supradictas pertinent possessiones. Ita uidelicet ut post obitum Galterii, si Goda eius coniux superstes esset in corpore, Deo sacrata foret, et in ecclesia domni monialis, cum puellis Deo sacratis quampluribus sibi associatis, Deo seruiret; ipsumque locum una cum  supradictis possessionibus, ad ecclesiam sancte Crucis sanctique uincentii leuite et martyris, ubi preciosus confessor Germanus in corpore requiescit, in suburbio Parisiace urbis, sicuti uir suus Galterius et ipsa Goda, pari et communi assensu, nostra firmante auctoritate, decreuerant, sub dominatione et prouidentia Autharii ecclesie sancte Crucis predictorumque sanctorum abbate, legauerunt; ea scilicet ratione, ut predictus abbas, post depositionem predicte Gode, abbatissam ibidem debeat, aut post obitum eius abbas qui sibi successerit, uel rectores qui sibi per futura secula successerint, in sepe dicta sancte Crucis sanctorumque dictorum ecclesia eligere et constituere prouideant. Quam testamenti paginam,  Dei ac predictorum sanctorum amore, seu remedio nostri ac coniugis seu filiorum nostrorum uel genitoris Dagoberti secundi uel ataui nostri Childeberti, Francorum regum, salute ac requie, manu et auctoritate signaculi nostri firmauimus. Quin etiam, iuxta precem fidelis nostri Galterii ac uxoris eius Gode hoc etiam addidimus, quod si, quod absit uel quod minime credidimus fieri, hanc testamenti paginam reclamare uel uiolare conatus fuerit, uel a dominatione ecclesie Sancte Crucis Sanctique uincentii leuite et martyris nec non domni beatissimique Germani uel rectorum, siue monachorum eiusdem ecclesie subtrahendo auferre conatus fuerit, in primis iram Dei incurrat, et cum Iuda traditore, simulque Dathan et Abiron, sine fine penas infernales  subeat, immo etiam trecentas auri libras fisco nostro persoluere cogatur et quod repetit minime assequatur.





XLuII. Diploma Chilperici , quo, ad petitionem Cauzioleni, Cenomanensis episcopi, confirmat immunitates uille Arduno concessas [a 2Kb] .

Chilpericus, rex Francorum, uir illuster. Si facta parentum nostrorum conseruamus, nostra perenniter stabilia esse confidimus. Ideoque apostolicus uir pater noster in Christo Gauziolenus, Cenomannice urbis episcopus, nobis suggessit eo quod sobrinus noster Dagobertus, quondam rex, per suam preceptionem taliter domno Berario quondam episcopo et Achilberto episcopo nec non et domno Herlemundo  episcopo concessisset, ut quidquid de uilla ipsius ecclesie, nuncupante Arduno, in pago Pictauo, ad  fiscum sperabatur, hoc nullus iudex neque quislibet exactare deberet, nec in ipsa uilla mansiones facere, nec freda exactare, nec causas audire, nec ullas paratas, nec ullum lucrum terrenum requireret, nec exactare presumpserit, nisi hoc in luminaribus ipsius ecclesie Cenomannice, que est in honore sancti Geruasii et Protasii martyris patronis nostri constructa, deberet esse concessum; et postea Herlemundo episcopo, qui post Achilbertum episcopum ibidem fuit, similiter concessisset, unde et ipsas preceptiones ipse pontifex se pre manibus habere affirmat, et de eodem tempore usque nunc ipsum beneficium asserit esse conseruatum, sed pro integra firmitate petiit celsitudini nostre ut hoc denuo per nostram auctoritatem ipsi Gauzioleno episcopo, uel  ad ipsam ecclesiam sancti Geruasii et Protasii martyris confirmare deberemus: cui nos non denegasse, sed in omnibus ita prestitisse et confirmasse cognoscite. Precipientes enim ut, sicut constat ipse sobrinus noster Dagobertus, quondam rex, uel alii parentes nostri antecessores reges, integras emunitates de ipsa uilla Arduno ad ipsam ecclesiam fecerunt, ita, et inantea nos per nostram auctoritatem concedimus, et confirmamus, ut nullo umquam tempore ullus iudex in ipsa uilla presumat aut causas audire, aut ulla parata, aut freda, aut qualemcumque censum, aut lucrum terrenum quod ad fiscum nostrum potuerit sperare, ullo umquam tempore presumat requirere nec exactare, nisi, inspectis ipsis preceptionibus  antiquorum parentum nostrorum uel sobrini nostri Dagoberti regis, in luminaribus suprascripte basilice Sancti Geruasii et Protasii martyris perpetualiter debeat esse concessum atque indultum. Et, ut hec auctoritas firmior habeatur uel per tempora conseruetur, manus nostre subscriptionibus subter eam decreuimus roborare. Chilpericus rex subs. Data quod fecit mensis Martius dies ii, anno primo regni nostri, Compendio feliciter.





XLuII. Diploma Childerici III, regis Francorum, quo immunitates confirmat a Theodorico rege concessas monasterio Sithiensi [b 3Kb] .

Hildericus, rex Francorum, uiris inlustribus Grauionibus,  atque omnibus agentibus, uel iunioribus eorum tam presentibus quam futuris, in quiscumque  accionibus monasterium Sithiu habere uidetur. Quem diuina pietas sublimat ad regnum, condecet facta conseruare parentum, precipue que comdiis ecclesiarum aut locis sanctorum regali clementia pro eterna retributione probatur esse indultum, oportet conseruare in euum. Igitur cognoscat magnitudo seu et utilitas uestra, quod uenerabilis uir Waimarus, abbas de monasterio Sithiu, clementie regni nostri detulit in notitiam quod parens noster Theodericus, quondam rex, per suam preceptionem sua manu firmatam, antecessori suo Erkembodo abbati, uel ad predictum monasterium suum Sithiu, tale beneficium concessisset, ut quod infra fiscum nostrum, ubi et ubi, in quibuscumquelibet pagis aut territoriis comparatum habebat, aut inantea ad comparandum inuenire  poterat, uel quod boni homines Deum timentes, pro animabus eorum ad suprascribtum monasterium dederunt aut inantea dederint, hoc habuisset concessum; et quod de fisco nostro comparatum habebat aut inantea comparasset preter illam terram unde opera carraria exeunt, hoc habuisset concessum, et nulla iudiciaria potestas nullos redditus terre nec nullas functiones pubplicas eidem ob hoc exigere aut exactare nec requirere non deberet: unde et ipsam preceptionem ipsius iamdicti parentis nostri Theoderici quondam regis se pre manibus ex hoc habere adfirmat, et nobis in presenti eam ostendit ad relegendum, et ipsa beneficia concessa de eo tempore usque nunc asserit esse conseruata;  sed pro firmitatis studium petiit celsitudinem nostram ut hoc circa ipsum locum sanctum per nostris deberemus confirmare oraculis, quod nos propter nomen Domini et reuerentia ipsius sancti loci ita prestitisse et in omnibus confirmasse cognoscite.  Precipientes enim precipimus ut, quicquid constat suprascribtum parentem nostrum Theodericum, quondam regem, de ipso beneficio, sicut superius est comprehensum, prefato Erkembodo abbati uel suprascribto loco sancto, pro aucmento mercedis sue concessit, et de eo tempore usque nunc recto tramite fuit conseruatum: ita et inantea inspectis ipsis preceptionibus predicti principis, sicut per easdem declaratur, ita et inantea per nostrum preceptum plenius in Dei nomine sit confirmatum, sub eo ordine circa ipsum Waimarum abbatem, uel ad ipsum monasterium suum Sithiu, omni tempore ipsa beneficia concessa, in omnibus ualeant esse confirmata, et nullam refragationem nec ullum impedimentum a iudicibus publicis exinde quoquam tempore habere  non pertimescant, unde et ipsa congregatio pro stabilitate regni nostri uel salute patrie, Domini misericordiam iugiter debeant exorare. Et, ut hec auctoritas firmior habeatur, uel per tempora in omnibus conseruetur, manus nostre subscribtionibus eam subter decreuimus adfirmare.

Signum gloriosi regis Hilderici.

Datum quando fecit Aprilis dies xxiii, anno primo regni nostri, Crisciaco palatio, in Dei nomine, feliciter. Amen.





XLIX. Diploma Childerici III, regis Francorum, quo immunitates Anisolensi monasterio a predecessoribus suis concessas, ad preces Gauzioleni, episcopi Cenomanensis, confirmat, simul et censum annuum, quem abbas dicti monasterii soluebat episcopis Cenomanensibus [a 2Kb] 


Childericus, rex Francorum, uir illuster. Si facta parentum nostrorum conseruamus, nostra perenniter stabilia esse confidimus. Ideoque apostolicus uir,  pater in Christo noster Gauziolenus, Cenomannice urbis episcopus, nobis suggessit eo quod de monasteriolo sue sedis ecclesie, quod uocatur Anisole, in quo domnus Karilefus corporaliter iacet, sobrinus noster Dagobertus, quondam rex, et antecessores sui, reges scilicet Francorum, eius predecessoribus domno Domnolo episcopo, et Hadoindo episcopo, et domno Bercario quondam episcopo, et Aigliberto episcopo nec non et domno Herlemundo episcopo precepta fecissent, et emunitates sedis ecclesie sue propriis manibus Deo confirmassent, qualiter a suo titulo et a sua ecclesia et ciuitate numquam alienatum aut subtractum etiam uel in futuro fieret, unde et ipsas preceptiones ipse pontifex se pre manibus habere affirmat, et de eodem tempore usque nunc,  ipsum monasteriolum sue cathedre ecclesie asserit esse conseruatum; sed pro integra firmitate petiit celsitudinem nostram, ut hoc denuo per nostram auctoritatem ipsi uiro domno Gauzioleno episcopo uel sue ciuitatis ecclesie confirmare deberemus: cuius nos non denegasse, sed in omnibus prestitisse et confirmasse cognoscite. Precipientes enim ut, sicut constat ipse sobrinus noster Dagobertus, quondam rex, uel alii parentes nostri antecessores reges, integra emunitate de ipso monasteriolo ad ecclesiam fecerunt, ita et inantea nos per nostram auctoritatem concedimus, et confirmamus, ut nullo umquam tempore nullus iudex in ipso monasteriolo et suis appendiciis non presumat causas audire nec ulla parata, nec freda, nec qualemcumque censum, aut  lucrum terrenum quod ad fiscum nostrum potuerit sperare, nullo umquam tempore non presumat requirere nec exactare, nisi inspectas ipsas preceptiones antiquorum principum parentum nostrorum, uel consobrini nostri Dagoberti, quondam rege, in luminaribus suprascripta matre et ciuitate basilice perpetualiter debeat esse concessum atque indultum. Insuper postulauit memoratus Gausiolinus episcopus ut super precariam, quam fecit de monasteriolo Anisole cuidam abbati, nomine Didono [a 1Kb] , nostrum fecissemus preceptum, sicut antecessores et parentes nostri memorati reges, suis antecessoribus et abbatibus predicti monasterioli fecerunt; unde et  predictorum regum preceptiones, et sanctorum sue ciuitatis episcoporum precarias nobis ad relegendum ostendit, que omnia ante nos recitari fecimus: in quibus insertum inuenimus, qualiter censum abbates predicti monasterioli Anisole, pontificibus eiusdem ciuitatis persoluerent et seniori ecclesie, de cera lib. ui, et ad opus fratrum canonicorum in predicta ecclesia Deo militantibus in Cena Domini plenum modium de ouis, et duas buticulas paratas, de optimo uino plenas; et ad opus episcoporum eiusdem ciuitatis, cambuttam unam optimam, et duos subtalares obtime paratos, et alia dona et opera multa: que omnia ad liquidum cognoscentes, hanc auctoritatis nostre preceptionem, sicut deprecatus est, fieri iussimus, per quam precipientes  iubemus ut, dum aduixerit predictus pontifex, abbas per precariam et beneficium iamdicti Gauzioleni suorumque successorum, predictum teneat monasteriolum; et memoratum censum, sicut in eorum precarias continetur, absque ulla dilatione per singulos annos persoluat, et ei obediens in omnibus semper existat; post eius uero excessum, ipsum monasteriolum ad memoratam matrem ecclesiam et in ius et potestatem eius et episcoporum siue rectorum, cum omni integritate et cum omni superposito immelioratum, absque ullius consignatione aut prohibitione reuertatur, ut quicquid deinceps episcopi et rectores eiusdem sancte ecclesie canonice et rationabiliter facere disposuerint, liberum in omnibus perfruantur arbitrium. Et, ut hec auctoritas, tam presentibus  quam et futuris temporibus, Dei adiutorio, firma stabilitate debeat perdurare, subter eam signaculis propria manu decreuimus roborare.





L. Diploma Childerici III, regis Francorum, quo immunitates confirmat monasteriis Stabulensi et Malmundariensi concessas [b 2Kb] .

Hildricus, rex Francorum, uiro inclito Karlomanno maiore-domus, rectori palatio nostro, qui nobis in solium regni instituit, uiris apostolicis patribus nostris, nec non et imperatoribus [c 1Kb] uiris, omnibus comitibus uel omnibus agentibus, tam presentibus quam futuris. Oportet enim clementia principale  inter ceterum petitiones sacerdotibus quibuslibet benignum accommodare auditum, et que pro timore Dei et pro timore nominis Christi postulatur, ponatur procul dubio ad effectum, ut fiat in mercedem coniunctio, dum pro quiete seruorum Dei congrua impertitur petitio, qua fidus propheta non dubitat ad Altissimi gratiam peruenire, quod secundum sacro eloquio precipue a domesticis fidei deuota mente impenditur, quia scriptum est: Beati pauperes spiritu, quoniam ipsorum est regnum celorum. Ergo dum et Anglinus abba, qui etiam monasteria Stabulaus et Malmundario, que ponuntur in foresta nostro Arduenna, uel super fisco nostro uidentur esse constructa, et nostropromisso iussus est regere, uel ipsorum monachorum, ubi basilicas in honore  domnorum sanctorum Petri et Pauli et sancti Martini uidentur esse constructas, uel turba plurima monachorum ad unitatem noscuntur, clementie nostre pro quiete ipsorum seruorum Dei perceptionem uigoris nostri placuit propalare, sub quo tranquillitatis ordine, Domino protegente, ipsi monachi iuxta religionis normam perpetim ualeant residere, ut huic series planius declaretur, quia nichil de canonica institutione conuelli; et quicquid a domesticis pro tranquillitate pacis conceditur: nec nobis aliquis detrahendum estimet atque innoua decernitur merito, dum ab antiquis, iuxta pontificum institutionem, pro regale correctione monasteria sanctorum et Stabulaus et Malmundarium libertatis priuilegio uidentur consistere. Ergo si qua inibi illius  abbati est delegatum, aut deinceps fuerit additum, iuxta quod ab Anglino abbate uel ceteris domnis abbatibus ad prefata monasteria uel monachorum ibidem deseruientes, iuxta quod eorum continent priuilegia, que nobis prefatus Anglinus abba protulit recensendum, sancitum esse cognouimus et scimus, nullus episcoporum, ut diximus, nec presens, neque qui fuerit successoris eius, seu archidiaconus, seu eorum ordinatores, uel quelibet persona, post quoque ordine afferre de loco ipso, aut aliqua potestate sibi ipsa monasteria petere quod scriptum est adaptare, uel aliquid quasi pro commutationis titulo minorari, aut de monasteria illata abstollere, nec ad ipsa  monasteria uel cellulis eius, quod facilius est secundum  delegationibus uitatam, uel huius serie auctoritati ad ipsa monasteria absque illius inquietudine ibidem cuncta proficiant in augmentis. Addicientes ergo ut etiam in ipso priuilegio de abbate ingressus ipsa loca congregatio post alius migrauit, e semetipsis regulariter eligerint instituendo abbati potestatem habeant commitendo, et licentiam habeant terris fiscalis comparandi uel commutandi; adicientes ut nulli penitus iudicum uel cuiuslibet hominum licentia sit de rebus prefatis monasteria, absque uoluntate ipsorum seruorum Dei, iniquiter in aliquo defraudare, aut de monasterio pro suis usibus usurpare; nec, quod primitus est, et Dei iram incurrat et nostram offensam, uel fisco graui damno sustineat. Illud nobis precipue integram memoriam  nostram placuit addendo, ut tam quod ex nostra largitate, quam deliberatione ipsius uel ceterorum aut cuiuslibet, aut fuerit deuoluta possessio, quoquo tempore nulla iudiciaria potestas, aut succidente, ad causas audiendas, aut aliquid exactando ibidem non presumat ingredi, sed omne immunitate hic ipsum monasteria qui in Dionante castro et in Hogio commorari uidentur, nullo theloneo ad usus exactare penitus non presumatis; et quidquid exinde fiscus nostro forsitan de eorum hominibus, aut de ingenuos, aut de seruientibus, que ad ipsos casus legitimo redibunt mitio, [a 2Kb] et earum agros commanire uidentur, uel unde quid poterit sperare ex indulgentiam nostram in luminaribus ipsius sancti loci uel stipendia sanctorum Dei, tamen nobis in Dei nomine  uiuentibus, tam pro tempore succedentibus, pro mercedis compendium debeant cuncta proficere, ut pro eterna salute uel felicitati patrie seu regni constantiam, delectet ipsius monachis immensam Domini pietatem implorare. Quem preceptum decretus noster in omnibus suffraganti, et, ut firmior habeatur et perhenniter conseruetur, subscribtione manus nostre estuduimus peragere. Cadecissamanus recognouit. Signum Childerico domno glorioso rege.

Emunata de monasterio Estabula seu Malmundario, ut non debeat alter abbas esse, nisi quos ipsi monachi uoluerint eligere, ut Dei uoluntas fuerit.  Data quod fecit mensis Iulius.





APPENDIX AD DIPLOMATA REGIA. DONATIONES AC TESTAMENTA PIA, FUNDATIONESQUE EPISCOPORUM, ABBATUM, MAIORUM DOMUS, DUCUM, FRANCIAE FRANCORUMQUE ILLUSTRIORUM USQUE AD FINEM STIRPIS SECUNDAE. 






I. Charta qua Adroaldus donat Bertino, Mommolino et Ebertramno portionem hereditatis sue, ad monasterium construendum [a 2Kb] .


Dominis sanctis patribus, Bertino, Mommolino, Ebertranmo, ego in Dei nomine Adroaldus, sana mente, sanoque consilio integre deliberationis, prout mundana peccata mea illecebris abstergere Dominus dignetur, dono uobis omnem rem portionis hereditatis mee, in pago Taroanense, quod domno patri Audomaro, apostolico uiro, ad senodocium suum edificandum dare uoluimus: sed ipse salubre ac melius consilium nobis donauit, ut ipsam rem uobis delegarem, ut ibi monasterium in honorem S. Petri, principis apostolorum, construere debeatis, ad conuersandum monachis, ubi beati pauperes spiritu et  domestici fidei adunari debeant, quorum uoces cotidie ad aures Domini personare noscuntur, quorum petitiones Dominus audit et implet. Propterea uobis in Christo patribus, dono per hanc epistolam donationis, in pago Taroanense uillam proprietatis mee nuncupante Sitdiu, supra fluuium Agniona, cum omni merito suo, uel adiacentiis seu aspicientiis ipsius uille. Hec sunt uilla Magnigeleca, uuiciaco, Tatinga uilla, Amneio, Masto, Fabricinio, Losantanas et Adfundenis seu Malros, Alciaco, Launardiaca uilla, Franciliaco, cum omni merito eorum, cum domibus, edificiis, terris cultis et incultis, mansiones cum siluis, pratis, pascuis, aquis, aquarumue decursibus, seu farinariis, mancipiis, acculabus, greges cum pastoribus, mobilibus, immobilibus, uel quibuslibet  beneficiis. Hec omnia uobis ad integrum trado atque transfirmo, ut habeatis, teneatis atque possideatis, et quibus uolueritis ad possidendum relinquatis. Si quis uero, quod futurum esse non credo, si ego, aut ullus de heredibus meis, uel quislibet opposita persona contra hanc donationem uenire conauerit  ullo umquam tempore, in primitus iram Dei incurrat, et S. Petri offensam, et insuper, fisco cogente, auri libras Xu argenti pondo XXX coactus exsoluat, et quod repetit non ualeat euendicare. Et ut hec donatio omnibus temporibus firmissima sit, manu nostra roborauimus, et qui signarent aut subscriberent, ad presens rogauimus. Facta donatio uiii idus Septembris, anno xi regni domini nostri Chlodouii regis. Actum Ascio [b 1Kb] , uilla dominica, publice, coram strenuis personis quorum nomina cum subscriptionibus uel signaculis subter tenentur inserta. Ego Adroaldus hanc donationem a me factam, in Christi nomine. Peccator Audomarus, nomine absque opere episcopus, pro testimonio. Ego Agolfus, ac si indignus, presbiter. Ingobertus, ac si indignus,  presbiter. Signum Chuneberti graphionis. S. Landeberti. Baboni. Maurilionis sacebaronis. Adalbaldi. Chunerici. Babbini. Signum Bertolandi. Signum Seoquini. Signum Tiodobaldi Casserui . . . . Signum Chrodmari sac. Signum Manassis. Signum Osorouualdi. Leudolenus abbas. Signum Ermenberti. Guoberti. Signum . . . . . Signum Maurini. Signum Bainus. Signum Adalcarii. Signum Madalgisili. Signum Rigoberti. Signum Burgasti. Signum Chrodoboldi. Signum Ualdegisili. Signum Madalaulfi. Signum Uninegeri. Signum Aldeberti. Danoaldus presbiter. Signum Trasuualdi . . . . Signum Ermari. Signum Macrini. Signum Breulfi. Signum Gislebertus. Signum Baddoni. Signum Aldeb . . . . Cebereti. Signum Charrici. Signum Radbaldi sacebaronis. Asilendi sac.  Signum Isberti sac. Signum uualdemari. Signum Basini. Signum Amalgarii. Signum Anschiddi sacebaronis.

In XPI nomine Ragnulfus, iubente domno Audomaro episcopo, et rogante Adroaldo inlustri uiri, hanc donationem scripsi [c 1Kb] .





II. Charta qua Blidegisillus omnia que a Chlodoueo rege acceperat, ad construendum monasterium Fossatense, donat huic monasterio a se constructo [a 2Kb] .


In nomine sancte Trinitatis, Blidegisillus diaconus, seruus seruorum Dei. Qui eterne uite hereditatem cum sanctis in futuro seculo desiderat possidere, oportet illum in presenti seculo compensare, unde illam apud piissimum Dominum ualeat impetrare. Omnibus igitur ordinibus, clericis quoque necnon et laicis, cunctisque sancte Dei Ecclesie fidelibus, tam presentibus quam futuris, cognitum fieri uolumus, quia quandam terram in pago Parisiaco sitam, quam domnus rex Chlodoueus gloriosissimus,  ac precelsa genitrix eius Nandechildis regina, per preceptum illorum, pro mercede sua, ad ecclesiam Dei inibi edificandam, quondam nobis concesserunt: illum uidelicet castellionem qui Fossatus dicitur, et quem uulgaris lingua Castrum uocat Bagaudarum, super fluuium Materne situm, habentem ab introitu suo usque in alueum ipsius Materne buinaria [b 1Kb] duodecim, cum tota terra uocabulo uarenna, que est in circuitu ipsius castellionis, et quam Materne fluuius gyrat, ac fossatus aque concludit, ipsi sancto loco in honore Domini ac sacre genitricis eius Marie, necnon et principum apostolorum Petri et Pauli, a nobis constructo, in quo egregium uirum, nomine Babolenum, sub S. patris Benedicti exemplo, nuper constituimus abbatem, propter abluenda delictorum  meorum facinora, uel Christi gratiam conquirendam, complacuit, dedisse uolumus. Preterea ut predictus uir sanctissimus Babolenus, quem pro amore Dei in eodem, sicut diximus, loco abbatem constituimus, suique monachi seu successores eorum, sepe fatum castellionem cum iam dicta uarenna quam fluuius Materne circundat, et fossatus castellionis, ut dictum est, in introitu suo ab aqua in aquam totam terram concludit, una cum manentibus illis qui ibi appendunt, cum pratis ac pascuis, garricis et ulmis, cum aqua uero, seu omni piscatione, insulis quoque ac molendinis, necnon et piscatoriis, cum portis etiam cunctisque ipsius aque transitoriis, uel cum omnibus adiacentiis cultis et incultis, ab hodierna  die usque ad ultimam huius seculi horam teneant ac perpetualiter possideant. Et sicut de regali munere hoc promeruimus, ita de iure nostre proprietatis, cum precepto et omni instrumento, siue omni donatione quam supramemoratus rex domnus Chlodoueus, ac inclyta eius genitrix Nandechildis, fecerunt, et nobis, Deo inspirante, placabiliter dederunt, in eorum eius potestatem, ad ipsum locum sustinendum, atque ad eorum corpora in Dei seruitio ibi sustinenda, Deo auxiliante, transponimus ac firmiter transfundimus: quatinus ipsi serui Dei, omnesque successores eorum, ut prediximus, ibidem sub regula S. Benedicti ad modum et similitudinem Luxouiensis monasterii, Domino Christo ualeant deuotissime famulari, et in omnibus eam sectentur normam,  ut omnibus postpositis peculiaribus, iuxta apostolicam traditionem, cuncta possint possidere communia; ut et sibi salutem acquirant, ac pro anima prescripti regis domini Clodouei, ac matris eius Nandechildis, qui mihi hoc, ut prefatum est, contulerunt, necnon et pro me, indigno ac miserrimo Blidegisillo peccatore, Dominum toto corde fidelius exorare delectet. Si quis uero  contra hanc traditionem et nostre delegationis decretum insurrexerit, aut eam infringere presumpserit, uel abstrahere ab ipso sancto loco, seu de potestate eorum inibi Deo seruientium, iram Dei omnipotentis se incurrere pertimescat, et in celis sanctorum societatem perdere per omnia formidet. Et insuper, iuxta seculi penam, auri libras quinque,  argenti pondera, partibus ipsius loci uel iam dictis seruis Dei, cogente fisco exsoluat, et nullo modo nulloque ingenio, quod aduersatur euindicare ualeat. Ut autem hec epistola nostre donationis per cuncta secula teneat uigorem et stabilitatem, manu propria subscripsimus, stipulatione subnixa, et tam pontifices quam abbates, ceterosque magnificos uiros presentes in presenti rogauimus ut eam suis roborationibus adfirmarent: quod et multi, opitulante Deo, libenter fecerunt. Actum Parisius, sub die nonarum Maiarum, ann. III regnante Clodoueo, gloriosissimo rege. Signum Blidegisilli diaconi, qui hanc epistolam donationis fieri rogauit et subscripsit [c 2Kb] . Signum Audoberti, Parisiace urbis episcopi, qui huic  epistole, rogante Blidegisillo, subscripsit. S. Annoberti, Senonice ecclesie episcopi, qui hanc corroborauit, etc. . Signum Marini, Beluacensis Ecclesie episcopi, qui et hanc conscriptionem confirmauit. Signum Agomari episcopi, qui similiter eam signauit. S. Argundi episcopi, qui hoc similiter signauit. S. Audonis, qui adfirmauit. Signum Waudeberti adsignantis. Signum Randegramni conscribentis. Signum Theodeberti. Signum Charoaudi abbatis. Signum Hildoardi abbatis. Signum Catherini abbatis. Signum illustris uiri ualdeberti comitis.





III. Charta qua Widericus comes declarat se congregasse moniales in Hasteriensi ecclesia, eiectis clercis, et illam Metensi episcopo subiecisse [a 2Kb] .


In nomine Trinitatis sancte et indiuidue, etc. Ego comes Widericus [Wasseb., Wildericus], nobili prosapia exortus, quomodo in uita mea egi omni uenture generationi relinquendum curaui: defuncto namque patre meo, scilicet Oharico, Lothariensi [Wasseb., Oacrio Lothariensi] duce nobilissimo, qui a stirpe processerat Hilperici, Francorum regis, uxorem magne nobilitatis duxi, nomine Bertam, scilicet Metensis regis Sigiberti amitam, et illi dotis nomine dedi allodium Hasteriensis uille, super Mosam posite, cum omnibus appendiciis suis , non pauco autem tempore, cum magna letitia mortalem uitam duximus; sed quando Dei iudicio heredibus carnis priuati sumus, quapropter, diuino consilio  tacti, allodia nostra statuimus seruire iusticie et ueritati, ita ut hereditatem fruemur perpetuam. Erat autem Hasteriensis ecclesia a priscis temporibus a sancto Materno, Petri apostoli discipulo, consecrata. In qua multorum sanctorum reliquie sunt posite, de Christi sanguine, de matris eius lacte . Illas S. Sirenus, episcopus, qui in Hasteriensi ecclesia requiescit, detulit a Hierosolyma, eodem tempore quo S. Ioannes, episcopus, reliquias protomartyris Stephani inuenit reuelatione diuina. Quia ergo in Hasteria maxime continebantur reliquie, et quia uxor mea erat neptis S. Arnulphi, Metensis episcopi, communi consilio decreuimus allodia nostra tradere Metensi Ecclesie, que pre omnibus  ecclesiis habebatur insignis in toto regno terre nostre confracto [Wasseb., confinio]. Siquidem Hasteriensi castello uillam dictam Stephano sancto tradidi [Wasseb., legaliter tradidi], ibi locum sepulture mee et uxoris in monasterio Hasteriensi paraui. De quo eiectis clericis qui uice capellanorum Deo et mihi famulabantur, ibi in ipso loco monialium congregationem statui, iisque abbatissam nomine Hametrudem prefeci, cum quibus uxor mea iurabat se famulaturam Deo post obitum mortis mee, si uita comes esset illi. Actum est hoc publice Mettis, anno dominice Incarnationis DCLuI, indictione XIu [Wasseb., indictione duodecima], regnante Sigiberto, filio Dagoberti regis, in ipso anno quo obiit S. Gertrudis.





Iu. Charta qua Aldegundis ecclesie sancte Marie Malbodii et sororibus ibi constitutis, die consecrationis eiusdem, plurima dona in dotem assignat [c 3Kb] .


In nomine sancte et indiuidue Trinitatis. Amen. Quod prudentius consilium quam ut homo terrenus de terrenis rebus aut de caduca substantia debeat  sibi preparare premia sempiterna? Igitur ego Aldegundis, admonita diuina uocatione, et roborata euangelica uoce ad premia eterna nos sic inuitante: Quicumque reliquerit patrem aut matrem, aut uxorem, aut filios, aut agros propter nomen meum, centuplum accipiet, et uitam eternam possidebit; hanc promissionem desiderans adipisci, despecto penitus coniugio maritali, possessiones meas, quas ex parte patris aut matris hereditario iure obtinebam, tradidi assensu domini Hildrici [a 1Kb] , inclyti imperatoris, quin et Dagoberti et principum eius, sub testificatione et confirmatione subscriptorum uenerabilium episcoporum et abbatum, religiosorum et nobilium uirorum, et sanctarum mulierum, in ministerium ancillarum Dei ad illud sacrum monasterium quod  uocatur Malbodium [b 1Kb] , ubi uenerabiles episcopi Autbertus, Amandus, Audoinus, Ursmarus, altare Domini in honore sancte Dei genetricis semperque uirginis Marie et sanctorum apostolorum dedicauerunt, quarto idus Iunii, ad opus sororum ibidem Deo nocte et die militantium. Predia uero mea et possessiones non modicas, ad opus inibi Christo famulantium, donatione publica ad supradictum altare tribui. Hoc est, in primis uillam ipsam in qua monasterium situm est, cum omnibus ad se pertinentibus, que nuncupatur Malbodium, sitaque est in pago Hainensi. Quasdam etiam uillas quarum subiecta sunt nomina, ad usus et stipendia ancillarum Dei delegatas, habere institui; ut absque indigentia et  penuria aliqua Christo famulari, et ordinis sanctimonialis uite competenter deseruirent [c 1Kb] . Dono igitur ego Aldegundis, et specialiter ad usus ancillarum et famulorum in predicto monasterio degentium, et donatum in perpetuum esse uolo; in ea uero ratione, ut sorores et fratres in predicto monasterio degentes iam dictas uillas cum omnibus ad illas pertinentibus ad suos speciales usus habere debeant,  uel quiquid exinde facere uoluerint, liberam in omnibus habeant potestatem faciendi, ut neque aliquis, neque ex abbatissis, neque ex rectricibus eiusdem monasterii, ullo aliquo tempore quippiam immutare et conuellere, atque a presenti ordinatione quam pro amore Christi feci, alienare presumat, sed ita omni tempore firmum inuiolatumque permaneat. Et, si fuerit aliquis qui contra hanc traditionem uenire aut eam ausu temerario uiolare tentauerit, si se exinde non correxerit, in primis iram Dei incurrat offensi, et ante tribunal Christi excommunicatus appareat, et sic marcescat in flore ut numquam germinet fructum, et insuper inultum per districtum iudicium componat: hoc est, auri libras centum, argenti pondera L. C. C. [d 1Kb] coactus exsoluat, et quod  repetit euendicare non ualeat; sed presens donatio omni tempore firma et stabilis permaneat. Actum Malbodio monasterio, ante altare sancte Marie et sanctorum duodecim apostolorum. Datum anno uigesimo regni Dagoberti, inclyti regis, sub presentia uirorum et ancillarum Dei, quorum nomina et signacula subtus tenentur inserta. Sign. Autbertus episcopus. Sign. Amandus episcopus. Sign. Audenus episcopus. Sign. Ursmarus episcopus. Sign. uincentius abbas. Sign. Humbertus abbas. Sign. Eloquius abbas. Sign. Ermenius uir sanctus et abbas. Sign. Etto abbas. Sign. Gualdetrudis abbatissa. Sign. Gertrudis abbatissa. Sign. Aldetrudis abbatissa. Sign. Maldeberta abbatissa. Sign. Geruida, amita beate Aldegundis, que eam de sacro fonte suscepit. Sign.  Gunilandus. Sign. Landricus. Sign. Charibertus, comes, etc.  [e 1Kb] .





u. Charta Aldegundis, qua instituit duodecim canonicos in ecclesia sancti Quintini, Malbodii, quibus plurima in dotem assignat, ut ecclesie sancte Marie Malbodiensi et sororibus ibi constitutis deseruiant [f 1Kb] .

In nomine sancte et indiuidue Trinitatis, amen.  Quod prudentius consilium quam ut homo terrenus de terrenis rebus aut de caduca substantia debeat sibi preparare premia sempiterna? Igitur ego Aldegundis, admonita diuina uocatione, etc. (reliqua ut in superiori charta, usque ad hec uerba: nocte et die militantium [a 1Kb] . Quia uero femineus sexus non poterat per se explere diuina sacramenta, predicto imperatore confirmante, et consilio predictorum episcoporum et aliarum religiosarum personarum, institui duodecim fratres in ecclesia Sancti Quintini martyris a supradictis episcopis consecrata, que in uilla Melbodiensi erat sita, tali conditione: ut illi iam dicti fratres, supra nominate ecclesie sanctissime Dei genetricis Marie, cum reuerentia et honore deseruirent, sicut ipsi omnes pariter in solemnibus diebus  Natiuitatis, Epiphanie, Resurrectionis, Ascensionis, Pentecostes, dedicationis ipsius ecclesie, omniumque solemnitatum sancte Dei genitricis Marie, intersint, in celebrationibus missarum et uesperarum, etc. Ut autem illi iam dicti fratres absque indigentia et penuria aliqua Christo famulari et ordinis sanctorum canonicorum uite competenter deseruirent, ad stipendia et usus eorum donatione propria tribui, eodem die quo predicti uenerabiles episcopi Autbertus, Amandus, Audenus, Ursmarus dedicauerunt ecclesiam in honore beati Quintini martyris, decimam partem que exit de potestate Melbodii, excepta indominicata curti quam in usus hospitum et pauperum Christi statui, de laborato, de pratis, de siluis, de moneta, de ponte; et mansos seruorum  quinque, et fidelia triginta, pratos duos, et siluam unam que dicitur Faresbus, molinos duos supra flumen Melbodii, cambas tres, unam supra ripam Zambre, duas supra flumen Melbodii, et quasdam uillas Ittoien et Hanen, cum ecclesia et appenditiis et mancipiis, et aliam uillam in uilla Ruuo, que dicitur Lamereias, et aliam uillam que dicitur uilleras, et aliam uillam Waldrecias, cum ecclesia et appenditiis et mancipiis. Et si fuerit aliquis qui, etc.  L. C. C. coactus exsoluat, etc. 





uI. Charta qua Annemundus, Lugdunensis presul, Lugdunensi sancti Petri Parthenoni dona collata memorat et confirmat, ac ipse noua dona confert [b 2Kb] .

Ego Annemundus, sancti Stephani protomartyris Lugdunensis Ecclesie, prime sedis Galliarum archiepiscopus, omnibus fidelibus, tam presentibus quam futuris, notum facio quod, rogatu mei predecessoris beate memorie uiuentioli, eiusque Ecclesie archiepiscopi, qui me prefate Ecclesie, se uiuente, archiepiscopum ordinauit, et in monasterio sancti Petri puellis monialibus permanentibus plura  beneficia ministrauit, super hec omnia consideraui optimum fore eidem monasterio operam meam dare, propter meas duas sorores, que illic assiduis precibus parentum meorum, uidelicet Sigoni et Petronie, sacrum uelamen consecute sunt; una quarum Petronilla, et alia Lucia uocabatur. Parentes uero mei, cum ad finem sui examinis peruenire se cernerent, tam me quam fratrem meum, nomine Dalfinum, oculos nostros ipsi monasterio apertos tenere monuerunt, ut Deus, tam sibi quam suis parentibus, uidelicet uiuis et defunctis, misereri dignaretur, rogauere. Huius rei non immemor, dum incolumis permaneo, petitionem patris ac matris implere desiderans, eidem monasterio de meis facultatibus que ad me pertinent, in perpetuum dono. Do autem in episcopatu  Geneuensis Ecclesie, ecclesiam mei iuris, in honore sancti Petri dedicatam, cum omni eiusdem honore, ad me in eadem regione pertinente, cum beneficiis et decimis et sepulturis, que omnia ad ipsam ecclesiam pertinent. In pago uero uiennensi, in loco qui uocatur Turris-de-Pino, circumquaque, do omnes honores meos illac ad me pertinentes. In omnibus supradictis honoribus, uillicos, rogatu abbatisse eiusdem monasterii, nomine Radagundis, atque congregationis eiusdem loci, disposuimus, qui fideliter census et tributa quererent, ac fideliter predicte  abbatisse, tam sibi quam subsequentibus redderent. Simili modo Animonie, abbatisse supradicte nominate congregationis eiusdem loci, constituimus uillicos in parochia que dicitur Marines, nec non in uico qui uocatur de Loimipagus, atque in uilla de Bregouillicum, ut qui introductus fuerit centum solidos abbatisse daret, subuillicus sexaginta; similiter et in mutatione abbatisse. In perceptione autem bonorum, ut abbatisse atque congregationi monasterii super altaria iuramenta fidelitatis facerent fideliterque tenerent. Institutio autem hec facta est ut uillicus, quocumque loco abbatissa iuberet, pergeret; subuillicus, ipso absente, precepto abbatisse atque uillici, utilitates terrarum fideliter procuraret ac dispensaret. De terris quoque arandis, quas ad  arandum utiliores cernerent, exceptis his que abbatissa ad utilitatem monasterii procurare fecerit, tali pacto ad uillico et ad subuillico tali modo pertineant quod, si illi qui acceperint, edificationem aliquam fecerint, edificatio ipsi monasterio reuertatur; si uero uendere uoluerint, prius abbatissam quam alium submoneant, easque (Mab., eique] leuius uendant. uillicus autem aut subuillicus super extollentiam oculorum contra abbatissam si subire ceperunt, aut aliquid indecens uiolenter egerunt, prius trina peracta inuocatione capituli ipsius monasterii, abbatisse rectum facere si recusauerint, ab omni munere amicis [Mab., amministramus] tradito expellantur, abbatissa autem utiliores sibi perquirat. Parochiam de Marines cum ecclesia beati Iohannis euangeliste,  et Dolomicuraticum uicum, cum ecclesia beati Petri et terris et mansis et nemoribus, atque silua Bregonensi, cum concursibus aquarum, terrasque Trequafenses atque terras Bregonenses, dedit Albertus, nobilissimus uir, monasterio beati Petri puellarum, qui unus ex primis conuersus exstitit non post multum tempus passionis sancti Irenei sociorumque eius, propter duas filias quas ibi sacrare fecit: una uocabatur Radagundis atque altera Aldagondis; atque Pernetam filiam fratris sui, nomine Siluini, quam pater moriens in tutelam eius dereliquit, et aliam nomine Sibyllam similiter consecrare fecit. uillam de Carpezato dedit beato Petro apostolo similiter Stephanus, uir inlustrissimus, propter filiam suam nomine Armingardis, quam consecrare fecit.  uillam autem Increratam cum ecclesia duo nobiles beato Petro dederunt, quorum unus uocabatur Radulfus et alter Constantinus. Hoc donum factum est propter duas suas filias, quarum una uocabatur Raimundia, et altera uandamodia. He, Deo disponente, eiusdem monasterii, una post aliam, abbatisse facte sunt. Hi supradicti dona dederunt prefata, quod nos confirmamus. Insuper et de bonis nostris augmentamus,  scilicet, paratas supradictarum ecclesiarum, et decimationes omnium uinearum illarum, et oblationes uiuorum, et tumulationes defunctorum ad illas pertinentium eis donamus. Hec autem, Deo annuente et disponente, a me ordinata sunt in presentia capituli eiusdem monasterii. Si quis autem hec decreta a me constituta aliqua presumtione uiolauerit, ex parte Dei omnipotentis, Patris et Filii et Spiritus Sancti, et Beate Marie, matris Domini nostri Iesu Christi, et sancti Petri, apostolorum principis, et omnium sanctorum Dei, excommunicamus illum, atque anathematizamus illum, donec ad emendationem tam abbatisse quam congregationis in capitulo eiusdem monasterii uenerint [a 1Kb] .





uII. Charta qua Adalsinda, abbatissa sancti Martini Dornatiaci, monasterium suum donat monasterio Besuensi [b 1Kb] .


Domino sancto et in Christo amabili fratri Waldaleno, Adalsinda abbatissa. Dum malorum hominum uexata iniuriis et uariis aduersitatibus, ibidem stare non possem, inde ego et germanus meus Adalricus uobis et fratribus uestris petiuimus ut ad monasterium Sancti Petri habitare sub regula uel ordine in Dei nomine deberem: quod et uos pro caritatis studio concessistis. Ideo monasterium Dornatiacum in honore S. Martini situm, quod genitor meus Amalgarius et Aquilina mater mea construxerunt, et ei maximam partem de suis facultatibus delegauerunt,  hoc recipere in Dei nomine debetis, cum uillis ad eundem locum pertinentibus, et omnibus uniuersaliter appenditiis suis: uillam scilicet Assonam, uillam Parniacum, Potentiacum, et medietatem quam in Balatonna genitores nostri tenuerunt. Reliqua uero que ad ipsum monasterium Dornatiacum genitores nostri delegauerunt, a die presenti in Dei nomine recipite; et de uilla Montaniaco, quod genitor noster Amalgarius et Amoloaldus de fisco pariter promeruerunt, portionem nostram a die presenti in uestra dominatione reuocate, ut nec ego, nec quislibet de parte nostra, uel ulla apposita persona, aduersum uos de supradictis rebus calumniam ac laborem generare presumat. Si quis uero fecerit, conferat una cum sacratissimo auri libras uiginti,  argenti pondo quinquaginta. Actum publice, Fonte-Besua monasterio. In Dei nomine, ego Adalsinda hanc traditionem nostram subscripsi. Hermena monacha, iussu domne mee Adalsinde, subscr. Aga monacha, iussu domne mee Adalsinde, subscripsi. Subsignauit Daginus hanc donationem. S. Manaulfus presbyter. S. uictor. S. Proculus. S. uualibertus, S. Landebertus. S. Trasgarius. S. Rogitus. Ego Allo  hanc traditionem scripsi et dictaui, anno ab Incarnatione Domini DCLII, indict. X, epacta uI [a 1Kb] , Clotario rege regnante in Francia [b 1Kb] , primo anno [c 1Kb] regni eius, uenerabili uiro Donato [d 1Kb] Besonticam sedem tenente, die Mercurii proximo ante medium mensis Februarii.





uIII. Charta qua Sichelmus et alii fideles, maioribus-domus certam faciunt monasterii Besuensis direptionem, et rogant ut per regis auctoritatem dona quorum tabule sublate fuerant, quiete tenere possint [e 1Kb] .

Dominis nostris propriis Reideberto, Chrodeberto, Emerulfo, maioribus-domus sacri palatii, Sichelmus cum reliquis fidelibus et seruientibus uestris quorum subscriptiones uel signacula in hanc subgestionem subter tenentur inserta. Credimus quod gloriosissimus  dominus noster auditum habeat, qualiter illustris uir Amalgarius, tempore ducatus sui, in loco Fonte-Besua nuncupato, in pago Attoariense, in honore sanctorum apostolorum Petri et Pauli monasterium construxit, ubi etiam monachorum congregationem ad habitandum coniunxit, et de facultate sua maximam partem supradicto monasterio delegauit. Credimus etiam ad uestram peruenisse notitiam, qualiter ipsum monasterium ante hos dies a malis hominibus irruptum fuerit atque uastatum, et omnes res quas ipsi monachi habebant cum ipsis chartis deportata, et omnis habitatio eorum in direptionem et deuastationem missa: unde humiliter pietati uestre suggerere presumimus, ut hoc gloriosissimo  domno nostro innotescere faciatis, ut per suam clementiam talem authoritatem ipsi loco conscribi iubeat, ut supradictas res, quas boni homines ibidem delegauerunt, nullus inuadere aut uiolare uel inquietare presumat; sed que in presenti habere uel possidere uidentur, ipsi monachi uestris et futuris temporibus, sine inquietudine, per uestrum preceptum habere et tenere possint; ut et eos pro uita uestra et stabilitate celsitudinis uestre et regni uestri, Dei misericordiam attentius delectet exorare. Dominicus audiuit suggestionem. Farulfus subsignauit. Abbo subg. Ermerbertus subg. Frodoaldus subg. uuarato  subg. Fulgoardus subg. Eurcarius subg. Data sub die Kalendas Octobris, regnante domno nostro Clotario rege.





IX. Preceptum Emmonis, Senonensis episcopi, de subiectione monachorum sancte Columbe abbati suo, de abbatis electione, et de eius potestate in monachos et bona monasterii [f 1Kb] .

Dilectissimo in Christi amore, et honorabili fratri Agoni abbati, et omnium fratrum congregationi consistentium in basilica ubi sancta Columba et beatus Lupus pontifex sub opidum Senonis ciuitate requiescunt in corpore, cui superna dispensatione prees, Emmo, diuino munere ac si indignus sancte Senonice Ecclesie episcopus. Dum te, diligende in Christo frater, tuosque fratres tantus ardor celestis  succensos habere uidetur, ut secundum patrum regulam et euangelicam auctoritatem atque apostolicam traditionem uiuere disponatis, ita ut iuxta normam apostolicorum actuum, nullus sibi monachus ullo unquam tempore peculiare in rebus maximis uel minimis appetat aut uindicet, nec suum proprium dicere presumat, sed sint illis in cunctis omnia communia; pro qua re petis ab extremitate nostra ut tibi priuilegium in iam dicto monasterio, manus nostre subscriptione et fratrum consacerdotumque nostrorum roboratum donemus. Quam petitionem sanctitas tua, uenerabilis frater, nouerit libentissime uelle me tibi prestare, dum constet nichil ecclesiastice preiudicare regule, quidquid domesticis pro  amore diuino impenditur fidei: quia monachi sub abbatis regimine regulariter uiuentes semper fuerunt a conditionibus clericorum segregati ac liberi; et si quis hoc manifestius cognoscere appetit, legat consilium Carthaginense sub sancte recordationis Bonifacio, eiusdem ciuitatis Ecclesie pontifice, uel eius consacerdotibus celebratum, nec non et iam dicti pontificis ad senem liberatum epistolas: et in breui animaduertet, omnia semper monasteria in quibus regulariter uiuitur, libera fuisse a conditionibus clericorum. Nam et preclarus doctor ecclesie Augustinus in libro de moribus clericorum probat  sui iuris monasteria esse debere. Sed et in his prouinciis plura alia regalia monasteria, tam antiquiore tempore quam nuper constructa, a pontificibus in quorum territoriis condita sunt, gratia religionis et caritatis, priuilegia acceperunt. In fine, ne cuncta numerando in longum protraham sermonem, pauca et precipua uel uicina, sufficiet memorare antiqua Lirinensium et Luxouiensium, uel ad basilicam beati Marcelli Cauillono constructa, seu et monasterium Resbacensium, de quo nos nonnulla proximiore tempore a pontificibus confirmata legimus. Maneat ergo et hoc uobis uestrisque posteris priuilegium, ob institutionem monasticam, siue ob quedam impedimenta reseranda, omni stabilitate firmissimum, ita ut tam monachi quam omnia que prefati monasterii  sunt, uel que altario offeruntur, in abbatis eiusdem monasterii potestate consistant. Abba Deo et regule plena sit deuotione subiectus; monachi uero, post Deum, abbati suo, propter Deum, uera humilitate subiaceant. Ille cogitet pro se illisque, Deo se rationem redditurum; isti credant de subiectione sua a Christo recepturos mercedem. Abbas nunquam nisi de eadem congregatione uel regula, cum alius presentem uitam finierit, instituatur. Ille sane instituatur quem omnis eiusdem monasterii congregatio bene regulam scientem uno animo elegerit. Quod si de eadem congregatione talis non fuerit inuentus qui fratrum curam suscipiat, de alio monasterio eamdem quam illi tenent regulam tenente, licentiam habeant expetendi abbatem ipsi monachi.  Quamuis enim in iure possessionis nostre non sit idem monasterium, nostre tamen auctoritatis est et canonice dispensationis, una cum regali consensu, id ordinandi et huiusmodi priuilegia monasteriis constituendi, quamuis monachi priuilegiis episcoporum undique muniti, soli Deo famulari, et sub quiete ac tranquillitate in suo cenobio ualeant conuersari. Et illud huic priuilegio placuit adnecti ut, si quis quod nec futurum esse credo, si ullus pontificum superstitumque nostrorum ea que superius sunt decreta uel comprehensa non ualere aut quantulumcumque uiolare uoluerit, seuerissimum omnipotentis Dei iudicium incurrat, et lepra Naaman, quam Giezi causa cupiditatis promeruit, super ipsum descendat,  ac cum Iuda uindicte obnoxietur perpetue, et insuper tam presentis quam future Ecclesie communione priuetur, et sub anathemate in eternum maneat condemnatus: ut priuilegium pro pace uel tranquillitate, uel defensione seruorum Dei, tam pro presenti quam pro futuro tempore plenissima deuotione factum, quod circa monasterium a religioso  fratre nostro antefato Agone abbate instructum, uolo manere firmissum, et manus mee subscriptione roboratum, ac fratribus et consacerdotibus meis, id est, dominis episcopis subscriptionibus trado roborandum. Emmo  episcopus subscripsi. Iohannes  episcopus, peccator, hoc priuilegium consentiens subs. Aunemundus  peccator consentiens subs. [a 1Kb] . In Christi nomine Chaondius , episcopus, uiennensis Ecclesie seruulus, consentiens subs. uulfoleudus  peccator subs. Audenus peccator hoc priuilegium consentiens subs. Chrodouertus  peccator hoc priuilegium consentiens subs. In Christi nomine Gauciobertus peccator, Carnotine urbis episcopus, hoc priuilegium consentiens subs. Carlefredus peccator hoc priuilegium consentiens  subs. Canderis, Lugdunensis Ecclesie episcopus, consentiens subs. Bertoaldus, ac si peccator, Tricasinensis episcopus, hoc priuilegium consentiens subs. Bertarius, ac si peccator, episcopus Ecclesie Santonice, hoc priuilegium consentiens subs. In Christi nomine Berecarius, ac si peccator,  episcopus, hoc priuilegium consentiens subs. Burgundofarus , in Christi nomine, ac si peccator, episcopus, hoc priuilegium subs. In Christi nomine Eligius  episcopus, subs. In Christi nomine ego Adebertus , ac si peccator, episcopus, hoc priuilegium subs. [b 1Kb] . Leodebaudus peccator, Nebarnensium  episcopus, hoc priuilegium  subs. Amlecarius, in Christi nomine, ac si peccator,  episcopus, hoc priuilegium consentiens subs. Bertefredus, Ambianis urbis episcopus, consentiens subs. Drucfredus, in Christi nomine, hoc priuilegium consentiens subs. Hincho, Lexogium  urbis episcopus, subs. In Christi nomine . . . . ac si peccator episcopus, hoc priuilegium subs. In Christi nomine, Concessus, episcopus Dorreti , consentiens subs. Deocarus, Antipolitane Ecclesie episcopus, consentiens subsc. In Christi nomine, Chariochaudus, ac si peccator, episcopus, hoc priuilegium consentiens subs. In Christi nomine, Ragnobertus, ac si indignus, Augustudunensis Ecclesie episcopus, consentiens subs. Boso in Dei nomine obtulit et subscripsit. Datum sub die  septimo kalendas Septembres [c 1Kb] , anno tertio regnante domno Chlotario glorioso rege.





X. Charta Emmonis, Senonensis episcopi, qua monasterio sancti Petri Senonensis priuilegia concedit [a 2Kb] .


Dominis sanctis, et summi culminis apicem pontificatus cathedre specula presidentibus, in Christo fratribus. Senonice ciuitatis comprouincialibus [b 2Kb] , Chrodoberto, Farone, Bertoaldo, Audeno, Gauzberto, Eligio: Emmo peccator supplex uester in Domino presumit mittere salutem. Licet nos antique regule constituta salubre obseruatione custodire conueniat, tamen utile prouisione tractantes id constituemus, ut quod sacris deliberationibus non derogat intrepida obseruatione seruetur. Et quia uir uenerabilis Aghilenus abba, una cum fratribus secum  consistentibus, de monasterio Sancti Petri et Pauli, quem domna Theodechildis regina quondam suo opere construxit, uel ipsa ibidem suum uidetur habere sepulchrum, sub opidum Senonis ciuitate, religionis suggestionis postulatio nostrarum quippe aurium intima penetrauit, que in uiscerale pietatis affectu ita cor intrinsecus sue petitionem moliuit, ut petita non concedere, aut certe libentissime non implere, nostre duntaxat anime inreligioso fore putarent. Sancto igitur desiderio succensis, sub regula beati Benedicti [c 1Kb] , et modo Lusouiensis monasterii, deuota mente et integra deuotione deliberant consistere, nostre uelocitatis extremitate supplice deprecationis petitionem poposcerent, ubi nos  fratribusque nostris Senonice Ecclesie nobis sub die congregatio libentissimo impertiret. Licet sancta Carthaginensis synodalis domni Augustini epistola iubeat abbates monachosque eorum libertatis priuilegium, ut nec ullo potestatis uinculo ab episcopis  detinere, sed locis quibus se proprie monachi deliberationis institutionis, cum etiam sub huius regule disciplina, sanctorum Agaunensium locum, immoque monasteria Lirinensis, Luxouiensis, uel basilica domni Marcelli, de inhabitatoribus libertatem, quam a quibusque ibidem derelictum eatenus fuisse sancitum; et nunc a succedentibus custoditur, conspiratione consensu antedicti uiri postulationem sancte religionis sublibentissime annuentis ita ab omnibus, ut que predicta basilica uel monachos in ipso monasterio sub euangelica libertate religionem uiuentibus, ab ipso uiro, uel regio munere, seu a quibuslibet christianis, in agris, mancipiis, ministerio, sacris uoluminibus, uel quibuscumque speciebus qui ad ornatum diuine cultum pertinere noscuntur, aut  ceteris rebus conlata uel deinceps conlatura sunt, presentis uite nostre temporis seu successorum nostrorum nullus sibi exinde aliquid clericorum aut pontificum, uel regalis sublimitas, suis usibus usurpare aut minorare presumat. Altare uero tantum in ipso monasterio et tabula benedicetur, si defuerit episcopus Senonice, in Dei nomine benedicat cum sancta chrisma annis singulis, pro reuerentia sanctorum sine premium muneris causa concedat. Et quod in altario fuerit in Dei nomine oblatum, uel ad ipsum monasterium ad quemcumque, Deo inspirante, transmissum, nichil sibi exinde pontifex audeat uindicare. Et cum abba ille fuerit de hoc seculo euocatus, quem unanimiter omnis congregatio illa monachorum  ex semetipsis optime regula compertum eligerent, a nobis uel successoribus nostris, absque ullo commodo, secundum sanctos canones ordinetur, et reliquos gradus clericorum sine aliqua exceptione, iuxta quod electio docet, constituemus consecrare.  Nullam aliam in monasterio potestatem, neque in rebus, neque, ut diximus, in personis, quamdiu sub sancta regula ipse abba uel ipsi monachi seu successores eorum uixerint, supradictus episcopus, archidiaconus, aut qualibet persona alia, habere presumat. At quodcumque de eodem monasterio, sicut de barrochiis aut ceteris, muneris causa, audeat donare uel auferre. Et nisi rogitus a congregatione ipsa uel abbate nulli nostrorum audeat adire secreta aut feminium septa; ut quatenus monachi solitarii nuncupantur, de perfecta quiete ualeant, duce Domino, per tempora, et sub antedicta regula uiuentes, et sanctorum patrum uitam sectantes, pro statu Ecclesie et salute regis uel patrie ualeant exorare. Et si aliter ipsi monachi de eorum religione tepide egerint,  secundum regulam ipsius domni Benedicti et sancti Columbani ab eorum abbate, aut si ipse neglexerit, ab ipsis abbatibus qui regulariter uiuunt, corrigantur; et ipsa integritate, Deo adiuuante, seruetur; et sub eo, ut diximus, priuilegium, eaque libertate qua antedicta monasteria monachis nostris, ut dictum est, futurisque temporibus subsistant. Et quia nichil de canonica auctoritate conuelletur, quidquid a domesticis fidei tranquillitatem pacis tribuetur. Quod si quis, calliditate aut cupiditate preuentus, uisus fuerit ea que sunt superius comprehensa, temerario spiritu uiolare, annum a communione omnium fratrum se nouerit alienum, et nichilominus hoc priuilegium, Christo protegente, perpete maneat incorruptum. Quam etiam constitutionis  nostre definitionem manus nostre subscriptionibus roboratam, per fratres et conseruos nostros abbates, perpetuis temporibus ualituram, ut robustior maneat uobis uel ceteris destinauimus insuper confirmandam, stipulatione subnexa. Actum Mansolaco, curte dominica, anno tertio regni domini nostri Clotharii regis. Emmo episcopus. Ioannes peccator hoc priuilegium consensit. Unemundus hoc priuilegium consensit. Eodaldus episcopus hunc priuilegium consentiens. Bertaldus peccator hunc priuilegium consentiens. Leoboldus episcopus. Amicarius, in Christi nomine, ac si peccator, episcopus, hunc priuilegium consensit. In Christi nomine, Gautiobertus episcopus hunc priuilegium consentiens. Hughierius peccator hunc priuilegium consentiens.  Chrodobertus peccator hunc priuilegium cons. Burgundofarus,  in Christi nomine, ac si indignus, episcopus, hunc priuilegium cons. Maurinus peccator hunc priuilegium cons. Berthofridus episcopus, peccator, Ambianis urbis, cons. Bicgo peccator, Luxogius urbis episcopus. In Christi nomine, Bercarius, etsi peccator, episcopus. In Christi nomine, Concessus peccator, episcopus Ebrocini, cons. Hecherius peccator hunc priuilegium cons. In Christi nomine, Momolenus, ac si peccator, episcopus, hunc priuilegium cons. Rigwaldus peccator hunc priuilegium cons. In Christi nomine, Lupus episcopus consentiens, hunc priuilegium cons. Gaudemundus peccator hunc priuilegium consentiens. Docarius peccator seruiens, consentiens. In Christi nomine, Gyroindus, ac si peccator, consentiens. In Christi nomine, Drusio,  ac si peccator, hunc priuilegium cons. In Christi nomine, ego Audebertus, ac si indignus, episcopus, hunc priuilegium consentiens. In Christi nomine, Ragnobertus, ac si indignus, episcopus, cons.





XI. Charta qua Audomarus, Tarwannensis episcopus, basilicam sancte Marie, a se constitutam, et sub patrocinio sancti Bertini regendam, ab omni episcopali subiectione eximit [a 2Kb] .

Dominis sanctis ac uenerabilibus in Christo mihi adherentibus fratribus, tam abbatibus quam et presbiteris uel diaconibus, uel omni clero Taruanninse Ecclesie, seu uiris illustribus, optimatis, sublimis personis, uel reliquis quampluribus: Audomarus, Christi gratia Taruanninse Ecclesie episcopus, licet nos antique regule constituta salubri obseruatione  custodire conueniat, tamen diuina largitate inspirante, utili prouisione pertractante constituimus ut quod sacris deliberationibus non derogat intrepida obseruatione conseruetur. Quia placuit nobis iuxta fraternalem consensum et uiscerale pietatis affectu, ita cor nostrum intrinsecus molliuit, ut basilica in insula Sitdiu, ubi inantea monasterium in Dei nomine edificatus esse uidetur, et regulariter uiuentes aderant monachi sub libertate constituti, ibidem pariter cum ipsis monachis, pro eorum consolatione uel adiutorio, basilicam communi opere, ad corpora eorum uel nostrum quiescenda edificauimus, in honorem sancte Marie, genetricis Domini nostri Iesu Christi, ut in suprascripta basilica,  iuxta ipsorum fratrum plenissimam caritatem, in eius locello corpusculum meum [b 1Kb] post obitum meum  ibidem depositus uel conditus esse deberet, inter ipsorum corpuscula monachorum, qui religioso habitu, ad omnipotentis Dei uerbum conuenerunt, de dissimilibus gentibus, de esqualitate mundi in unius gremii sancte Ecclesie, pro amore Christi consolidati sunt, ut ad iugum mundi colla mentis excuciant, omnia deserere, terrene cure pondera deponere, atque ad celeste desiderium latius animi sinum laxent, uitam remotam pro superna retributione petierunt, ut in ea sanctis precibus dediti, et uetustati cordis a societate secularium strepitus disiungere, et in igne amoris Domini conflant, ut ad celestis gaudium contemplandum se innouent. Proinde ego, qua fiducia prouocatus, intercessores meos apud clementissimum et omnipotentem Dominum  suis precibus prebere mihi dignentur amminiculum humiliter deposco, et taliter ad ipsa congregatione supplico, ubi et ubi locus euenerit in quo Dominus de hac luce mihi migrare iusserit, cum socia caritate, iuxta quod in auribus uestris patefecimus, quod uoluntas nostra taliter decreuit, ut cum ipsis peregrinis, in ipsa basilica quam pro eorum adiumento construximus, ibidem me requiescere, secundum ipsorum monachorum uoluntatem et Dei adiutorio, licentiam habere debeam et ipsi fratres de quibuslibet locis in prefata insula corpus meum adducere et ibidem recondere debeant. Per quod decerno, et iuxta consensum fratrum cleri Taruannensis, uel illustribus uiris, personas interdico, ut ipsa basilica sub umbraculo patricinii abbatis Bertini, qui nunc temporis in  antedicto monasterio preesse uidetur, seu a successoribus suis ipsa basilica sub eorum gubernatione regenda cum diuino cultu, affectu piissimo et dilectione qua decet, cum omni integra soliditate insule Sitdiu monasterio in sui iuris obtineant uigore arbitrio uel rebus in ibidem aspicientibus, ut neque ego, neque ullus episcoporum successorum meorum, neque priuilegio aut muneris causa, pro eius adiutorio seruorum Dei uel ipsorum libertate integra reseruanda requirere non presumat, et sicut antiquorum uel in nouo tempore monasteria propria priuilegia sint consecuta, et a successoribus custodiatur, ut quicquid in ipsa basilica uel eius monasterio ibidem offertur, ipse abba uel monachi ibidem  seruientes, absque ullius contrarietate uel repeticione episcoporum, liberi cum Dei adiutorio hoc possideant, et iuxta quod decretum est, quicquid predicti basilici uel monachi sub libertate euangelica regulariter uiuentes, regio munere, seu a quibuslibet christianis, in agris, mancipiis, aurum, argentumue, sacris uoluminibus, uel a quibuscumque speciebus que ad ornamentum diuini cultus, uel ad opus eorum monachorum pertinere noscuntur, uel  ceteris rebus collatis, aut deinceps collaturi sunt presenti uita, nostris temporibus, seu successorum meorum, nequo ego, nullusque sibi pontifex aut aliquis ex ordine clericorum ordinator Taruannensis Ecclesie, suis usibus usurpare, aut minuere, aut ad ciuitatem aliqua specie deferre non presumat. Et quod ad ipso altario in Dei nomine fuerit oblatum a quibuscumque Deo inspirante transmisso, nichil sibi exinde, pro reuerentia sancte Marie, in cuius honore ipsa basilica uel reliquorum sanctorum constructa esse uidetur, pontifex aut eius archidiaconus, uel quilibet ordinator Ecclesie Taruannensis, audeat uindicare, uel a prefato monasterio, neque in agris ipsius conuiuia, ego uel pontifices successores nostri, uel archidiaconus preparare non presumat, nisi ab  abbate sepedicto monasterii Sitdiu, spontanea uoluntate fuerit rogatus; et peracto diuino misterio, absque ullo commodo in sua studeat habere regressum, neque ulla alia potestate in ipso monasterio, ut diximus, neque in rebus seu ministerium aut ornamentum ipsius, neque in personis donandi aut commutandi, pro reuerentia sancte Marie, uel Petri et Pauli apostolorum, uel pro eo, ut quieti sub regula sancta ipsi monachi uiuere debeant, ad ipsud monasterium deseruientes, ut de perfecta quiete ipsa congregatio ualeat, duce Domino, inleso tramite per tempora exultare, et ad portum quietis eternum feliciter peruenire. Et sicut plura monasteria sub libertate uiuentes, ut pro statu Ecclesie et salute egis, uel stabilitate regni et tranquillitate patrie,  ualeant in ipso loco, uel ad eius reliquias sanctorum, plenius exorare, et iuxta decreta antiquorum patrum, Domino adiuuante, ualeant perseuerare, quatenus hanc epistolam cum priuilegio concesso atque indulto, sub ea, ut diximus, libertate sicut plurima monasteria et monachi ibidem consistentes debeant in perpetuum permanere firmissimum, ut iam dicti monachi a sepedicto monasterio eiusque cellulas, quia nichil de canonica auctoritate conuellitur, quicquid domesticis fidei pro tranquillitate pacis uel reuerentia sanctorum tribuitur, illud etiam addi placuit, ut absque introitu pontificis, ipsi monachi sub religione uel regula, sicut superius diximus, uiuere debeant, Christo protegente, qui adiuuet hanc epistolam  conseruantibus. Quam definitionem constitutionis nostre nostris et futuris temporibus ualitura sit, manus nostre subscriptione roborauimus, et fratribus nostris et illustribus uiris, ut ipsi perfirmare debeant rogaui. Actum ad ipsa basilica, sub die XuIII kalendas Maii, anno uI regni domini nostri Clothacarii regis [a 1Kb] . In Christi nomine, quamuis peccator, Audomarus nomine, absque merito episcopus, hanc epistolam uoluntarius dictaui et recensere audiui,  et qui subterius scriberent rogaui. Hec ab ocellis feci, et alius manum meam tenens scripsit et subscripsit [a 1Kb] .

In Christi nomine Mummolinus [b 3Kb] , ac si peccator episcopus, rogatus pro indiculo domni Audomari, subscripsi. In Christi nomine Audebertus, indignus episcopus, subscripsi. In Christi nomine Drausio, indignus episcopus, subscripsi. In Christi nomine Crauangerus, indignus episcopus, subscripsi. Bertefridus peccator hanc epistolam subscripsi. In Christi nomine Audobertus, peccator episcopus, subscripsi. Amlacarius, in Christi nomine, etsi peccator episcopus, subscripsi. Baginus, ac si peccator episcopus, subscripsi. In Christi nomine ego Abel, ac si indignus abbas, priuilegium hoc subscripsi. Ego Ramnebertus, peccator,  rogatus hanc epistolam relegi ac subscripsi. Ego Landobertus, ac si indignus monachus, hoc priuilegium rogatus scripsi et subscripsi.





XII. Charta qua Berthefredus, Ambianensis episcopus, Corbeiensi monasterio priuilegia concedit [c 3Kb] .


Dominis sancti et summi culminis apice pontificalis cathedre specula presidentibus in Christo fratribus, Niuoni Ginesio, Ethoaldo, Emmoni, Audoni, Audomaro, Audoino, Audeberto, Burgondofaroni, item Audeberto, Drauscioni, Berthefridus, munere superni largitoris Ambianensis Ecclesie episcopus. Licet nos antique regule constituta salubri obseruatione custodire conueniat, tamen utili prouisione tractantes constituimus ut quod sacris deliberationibus non derogat, intrepida obseruatione conseruetur. Et quia gloriosissimus domnus Chlotarius rex, nec  non et precelsa domna Balthildis regina, diuino inluminati auxilio, monasterium suo opere, Christo presule, in loco nuncupante Corbeia construxerunt, religiosam petitionem nostris auribus patefecerunt,  que uiscerali pietatis affectu ita cor intrinsecus molliuit, ut petita non concedere, aut certe libentissime non implesse, noster animus inreligiosum fore putaret. Sancto igitur amore succensi, nostre uilitatis extremitatem petierunt ut et nos et uestra fraternitas consentientes, pro reuerentia sanctorum Petri et Pauli apostolorum, et sancti Stephani protomartyris, qui ob gloriosum ac triumphale uotum pro amore Christi coronam martyrii consequuti sunt, ad predictum monasterium in eorum honore constructum, priuilegium concedere deberemus. Licet sancta Carthaginensis synodus a bone memorie Bonifacio eiusque cepiscopis facta, uel ipsius sacerdotis epistole ad Liberium porrecte, non prohibeant monachos sub priuilegio proprio [Hoc uerbum deest in  ms.] residere, uel sancti Augustini preclari doctoris libri de gradibus ecclesiasticis doceant monachos sub quiete regulariter uiuentes, absque inquietudine clericorum uel episcoporum residere , cum etiam antiquiora, uel in nouo tempore monasteria, propria priuilegia sint consecuta. [Addit codex ms., ex quibus uel pauca, dum longum est omnia exsoluere, nominemus.] Nam et Agaunensium quod, uelut istud, regio est munere ditatum, et Lirinensium, uel basilica domni Marcelli immoque et monasterium Luxouiense, hoc uidentur habere concessum [addit ms. et omnem libertatem sunt consecuti], et ita a succedentibus custoditur, ut quicquid ibidem offertur,  ipsi abbates uel monachi ibidem deseruientes absque contrarietate uel repetitione episcoporum, libere, cum Dei adiutorio, hoc possideant. Ergo omnes unius conspiratione consensus, antedictis principibus postulatione socia libentissime annuentes, sic decreuimus ut quecumque predicto monasterio uel monachis regio munere seu a quibuslibet christianis, in agris, mancipiis, uineis, siluis, auro, argento, uel uestibus, uel quibuslibet speciebus conlata, aut deinceps conferenda sunt uite nostre temporibus, seu successorum nostrorum, nec ego, nec ullus sibi pontifex, aut aliquis ex ordine clericorum Ambianensis Ecclesie, suis usibus usurpare, aut minorare . Altaria ad sepedictum monasterium, uel tabule, si defuerint, episcopus Ambianensis Ecclesie in Dei nomine benedicat, et chrisma sanctum conficiat sine pretio [hec due uoces desunt in ms.], et annis singulis pro reuerentia sanctorum, sine ullo premio, muneris causa, concedat. Et quod ad ipsum monasterium in Dei nomine fuerit oblatum, uel a quocumque, Deo inspirante, transmissum, nichil sibi exinde pontifex aut eius archidiaconus, aut quislibet ordinator Ecclesie, audeat uindicare . Et cum abbas fuerit de seculo isto euocatus, quem unanimiter congregatio ipsius monasterii ex semetipsis bonum et dignum elegerint, data auctoritate a prefato principe uel eius successoribus, a nobis uel successoribus nostris, absque ullo commodo secundum sanctos canones ordinetur. Similiter et reliquos gradus clericorum minores ac maiores, quos abbas iam dicti monasterii elegerit, siue intra aut extra monasterium [hec quinque uoces desunt in ms.], sine aliqua premii acceptione, iuxta quod lectio docet, constituimus consecrare. (Neque ulla alia potestate in ipso monasterio utatur, ut diximus, neque in monasterio [hec tres uoces desunt in ms.], seu in rebus aut ornamentis  ipsius, neque in personis, dum tanti gloriosissimi principis petitio intercessit, uel quia ipsi monasterium ipsum construxerunt et ditauerunt, uel pro reuerentia sanctorum apostolorum et martyrum, seu pro eo ut quieti sub regula sancta ipsi monachi uiuere debeant ad ipsum monasterium deseruientes, nec episcopus, nec archidiaconus aut quelibet alia persona ordinator Ecclesie Ambianensis, quodcumque de eodem monasterio, sicut de reliquis parochiis, usurpare aut commutare, aut aliquas res auferre, uel species que ad ipsum monasterium sunt conlate, deferre ad ciuitatem audeat, ut de perfecta quiete ualeant ipsi monachi, qui ad prefatum monasterium deseruiunt, duce Domino, per tempora exultare, et  sicut antedicta monasteria sub libertate uiuant, ut pro statu Ecclesie, et salute regum uel stabilitate regni et tranquillitate patrie ualeant plenius pium Dominum exorare. Et si aliquis de ipsis monachis contumax fuerit, ab abbate predicti monasterii secundum canonicam institutionem emendetur, ut hoc priuilegium sub ea, ut diximus, libertate qua antedicta monasteria et monachi uiuunt, debeat in perpetuum permanere firmissimum, ut iam dicti monachi sepedicto monasterio deseruientes, nostris et futuris temporibus sub libertate consistant, quia nichil de canonica auctoritate conuellitur quicquid domesticis fidei pro tranquillitate pacis, uel pro reuerentia sanctorum tribuitur.  Quod si aliquis calliditate aut cupiditate preuentus episcopus, ea que sunt superius comprehensa temerario spiritu uiolare presumpserit, tribus annis penitentiam districtissime agat a communione fratrum sequestratus; et nichilominus hoc priuilegium, Christo protegente, qui et adiuuet illud conseruantes, et dissipet illud distruere cupientes, perpetim maneat incorruptum. Quam definitionem constitutionis nostre, ut nostris et futuris temporibus ualitura sit, manus nostre subscriptionibus roborauimus, et cepiscopos domnos, et fratres nostros rogamus ut ipsum in omnibus confirmare debeant. Berthefridus peccator, Ambianensium urbis episcopus, hoc priuilegium a me factum relegi, consensi et subscripsi.  Genesius, ac si peccator episcopus, hoc priuilegium consensi. Chaoaldus, episcopus, hoc priuilegium consensi et subscripsi. Gautiobertus, ac si peccator episcopus, hoc priuilegium subscripsi. Boso, in Dei nomine episcopus, hoc priuilegium consensi et subscripsi. Ragnobertus, ac si indignus episcopus, hoc priuilegium consentiens subscripsi. Mummolenus, ac si peccator episcopus, hoc priuilegium consensi et subscripsi. Audobertus, ac si peccator episcopus, hoc priuilegium consensi et suscripsi. Audenus [in ms. nomen Audenus deest. Ceteris fere omnibus prefigitur formula: In Christi nomine], episcopus hoc priuilegium consensi et subscripsi. Dado peccator hoc priuilegium consensi ac subscripsi. Emmo episcopus subscripsi. Leodeboldus peccator episcopus hoc priuilegium  subscripsi. Chrodobertus peccator hoc priuilegium subscripsi. Paternus peccator, Eglensis Ecclesie ac si indignus episcopus, hoc priuilegium consensi et subscripsi. Drauscio, ac si peccator, hoc priuilegium consensi et subscripsi. Ego Audebertus, ac si peccator episcopus, hoc priuilegium consensi et subscripsi. Factum hoc priuilegium sub die octauo idus Septembris, anno uII regnante Clotario rege [a 1Kb] , Captonnaco in palatio publico. Sigo, in Dei nomine diaconus, hoc priuilegium scripsi et subscripsi.





XIII. Fragmentum charte qua Niuardus, Remensis episcopus, Altiuillarensi monasterio priuilegium confert [b 2Kb] .

 In nomine Patris et Filii et Spiritus Sancti, amen. Ego Niuo siue Niuardus, etiamsi peccator episcopus, dum omnes episcopi fratres mei etiam et de uiris christianis et de bonis hominibus monasteria secundum regulam sanctorum Patrum edificare non cessarent [Marlotus, et de uiris Christianis . . . . precipui in unum conuenissemus], petiit nos Bercarius abbas cum [M., una cum] fratribus suis, ut ubi [ubi deest apud M.] talem locellum eis perquirere deberemus in nostra proprietate, ubi ipsi secundum regulam Patrum sancti Benedicti et sancti Columbani uiuere deberent, et pro nobis die noctuque misericordiam Domini debeant deprecari, ut in futurum ueniam de peccatis merear [M., mereamur] obtinere; sed cum minime hic talem locellum [M., sic talem  locellum compendiosum] in nostra proprietate inueniremus qui ipsis monachis ad monasterium faciendum placuisset, repertus est nobis una cum ipsis, locellus qui dicitur Altiuillaris, in fine Remensi, super fluuium Materne, prope uillam Disiacum, quem a Bauone et Theoderamo [M., Theoderamno] de uillis ecclesie nostre concambiuimus, unde et ipsa instrumenta ex hoc in archiuis ecclesie retinentur [M., retinemus], uillam quoque Disiacum, cum ecclesia et altari beati Timothei martyris, in cuius parochia situs est Altiuillaris locus, eidem monasterio legaliter confirmauimus [M., confirmamus]. Sed sic pensitauit ipse Bercarius, una cum fratribus suis [uox suis deest apud Marl.], pro nouissimis temporibus, ut dum aduiuimus [M., adiuuimus], ipsum monasterium quod  dicitur Altiuillare, quod ego pro eterna beatitudine uel pro remedio anime nostre ad sanctam regulam conseruandam edificaui in honore sanctorum Petri et Pauli, seu etiam sancti Iohannis et ceterorum martyrum et confessorum quorum pignora ibidem uenerari noscuntur, in nostra potestate debeat esse, ut ipsos monachos melius delectet secundum discipline ordinem et regule uiuere, uel quieto [M., quietos] residere; et taliter nobis consenserunt de fratribus meis cepiscopis etiam [uoces cepiscopis etiam desunt apud M.] et de comitibus nostris archidiaconis seu et abbates, uel etiam clerus noster Remensis, etiam [M., et abbatibus uel ex clero Remensi] et de uiris illustribus quorum manibus subscriptiones  uel signacula subter tenentur [M., tenens] inserta [a 1Kb] .





XIu. Charta qua Drauscius, Suessionensis episcopus, Suessionensi sancte Marie Parthenoni priuilegia concedit [b 1Kb] [ann. 666].

Dominis sanctis et apostolicis fratribus Suessionum ciuitatis [c 1Kb] comprouincialibus Niuoni episcopi, et Landeberto, Mummoleno, Audeberto, item Audeberto, Clemente, Berthefredo, Audomaro, Drauscius, acsi indignus episcopus, supplex in Domino mittit salutem. Licet antique regule constituta nos conuenit et oportet custodire per omnia, tamen illud adnectitur conseruandum, ut quod orthodoxam definitionem non maculat, et ad religionis quietem tempore seruetur  etiam multa et perhenne custodia. Et quia bone uite inluster uir Ebroinus maior-domus, eiusque inlustris matrona Leutrudis, et eorum unicus dilectissimus filius Bouo, religiosa postulatio eorum aurium nostrarum forensis pulsantes auditus, intima etiam cordis penetrarunt archana, quatinus et uiscerale pietatis affectum, ita cor intrinsecus caritatis eorum petitio molliret, ut petita non concedere aut certe libentissime que petuntur non implere, nostre anime inreligiosum fore putarent. Sancti igitur desiderii ardore succensi, intra cenubii septa basilicas in honore sancte Marie, genitricis Domini nostri Iesu Christi, et sancti Petri et sancte Genuueue uel ceterorum sanctorum, in loco nuncupato intra murus urbis Suessionis ciuitatis construxerunt, ubi puelle  uirgines ac Deo sacrate Etherie abbatisse, relicta pompa seculi, sub regula beatissimorum patrum, ad laudes Christi die noctuque canendas uel pro eterna retributione sunt conlocate, nostre uilitatis extremitate supplice deprecationis petitione deposcerunt ut et nos fratresque nostri, abbatibus, presbyteribus immoque et diaconibus uel omni clero Suessionum Ecclesie, quorum subscriptionibus infra tenetur. Quod nos tractantes caritatem de domesticis fidei beneuola deliberatione, hoc priuilegium in Dei nomine, ad monasterium predictum infra urbis Suessionis ciuitatis constructum, tribuendum indulsimus. Quo potius dum iuxta sexum predictarum Deo sacratarum uirginum munitas sancta institutio  habet, ut infra septa monasterii uirgines et caste reclause debeant Domino militare, secundum uotum sepe dictorum Deo timentium qui construxerunt regulam et cursum sancti Benedicti, eatenus ut postquam in ipso monasterio introierint Domino militare, foras de ipso monasterio exire licentiam non habeant, et ad modum Luxouiensis monasterii, quem beatus Columbanus tenuit, regulam ad profectum animarum earum studeant in omnibus custodire. Et nec nos subsidua fraternitas sacerdotum presens priuilegium propria deliberatione aut noua adinuentione estimet decreuisse aut indulsisse, cum ad huius constitutionis normam sanctorum Agaunensium locum, immoque et monasterii Lirinensis et Luxuuiensis uel basilica sancti Marcelli, tam de  inhabitatoribus libertatem, quam a quibuscumque ibidem aliquid deligatum eatenus fuit sancitum. Ergo unicis conspirationibus consensum ita decretum est, ut quidquid predicto monasterio, uel sacratis Deo uirginibus ibidem sub euangelica religione uiuentibus, ab ipsis predictis inlustri uiro Ebroino maiorum-domus, eiusque inlustri matrona, eorumque filio Bouoni, uel a regio munere, seu ab eorum parentibus, uel quibuslibet Christianis, in agris, mancipiis, ministerium, sacris uoluminibus, uel quibuslibet speciebus que ad ornatum diuini cultus pertinere noscuntur, aut ceteris rebus conlata uel deinceps conlatura sunt, seu quod in altario fuerit oblatum, aut a quocumque, Deo inspirante, in eo miserint, presentes uite nostre temporibus, successorumque  nostrorum, nullus ibi aliquid clericorum uel pontificum aut regalis sublimitatis, suis usibus usurpare aut minuare presumat. Et cum abbatissa eiusdem monasterii de seculo fuerit reuocata, quas unanimiter omnis congregatio illa ancillarum Dei, ex semetipsis, optime regulam compertam eligerent, pro se, Christo presule, sibi seniorem instituant; et etiam si opportunum fuerit, tabulas ad altaria benedicendum, aut chrismal, aut uestes in Dei nomine consecrandum a quocumque speciali pontifice decreuerint, hoc discurrentes geroli licentiam habeant expetendi uel explicandi, et, ut superius continetur, nullam exinde potestatem neque in rebus, neque in ordinandis aut uelandis personis, excepto si ipse  ancille Dei unanimiter propria uoluntate poposcerint, nos uel archidiaconus, successoresque nostri, uel quelibet personam habere non debeat, aut quodcumque de eodem monasterio sicut de parochiis aut ceteris monasteriis, muneris causa, audeat superare uel aufferre, et nisi congregatione ipsius uel abbatisse uotus et petitio intercesserit, et pro anime salute fuerit; nam aliter nulli nostrorum liceat monasterii ipsius adire secreta aut ingredi septa. Nec nullus de uirorum sexu infra portas ipsius monasterii fuerit, presumat cibum uel potum manducare uel bibere nisi tantum communionem sanctam. Et sic ab eis pontifex postulatus pro danda tantum uel lucranda oratione accesserit, ubi iuxta regula locus permittit, ibidem singulum cum religiosis sacerdotibus ingrediatur,  et celebrato ac peracto diuino mysterio, continuo absque ullo requisito dono studeat habere regressum; nec aliis clericis aut quibuslibet secularibus personis ibidem ingressione, excepto, si pro bona necessitate aut utilitate ipsius monasterii fuerit, aut mens Deo deuota petierit, regula tamen docente, atque religionem in omnibus seruante, in reliquo nullatenus habitare permittimus, sed coram Domino prohibemus, quia cunctis patet manifesta conditio, quod puellarum monasterium absque frequentia uirorum decet et oportet esse reclausum, ut, solitaria uita fruentes, de perfecta quiete ac de conseruata castitate ualeant, duce Domino, per tempora exultare, et supra dicta regula uiuentes, et sanctarum uirginum uitam sectantes, pro statu Ecclesie  et salute regis uel patrie ualeant plenius Dominum deprecari. Et si aliqui forsitan, quod non credimus, excedendum ipse sancte moniales de earum religione tepide secum duxerint supra scriptam sanctam regulam, ab earum abbatissa debeant corrigere, qualiter in omnibus debeant sancte uiuere, quia nichil de canonica auctoritate conuellitur, quidquid de domesticis fidei pro quiete tranquillitate tribuetur. Quod si quis calliditate aut cupiditate preuentus, uisus fuerit ea que sunt superius comprehensa temerario spiritu uiolare, diuina ultione prostratus reatus anathemati subiciat, et insuper tribus annis a communione episcoporum se nouerit esse alienum, uel iram celestis incurrat, et cum Iude, traditoris Domini nostri Iesu Christi, se participem esse cognoscat  et tanquam negator pauperum in futurum  teneatur obnoxius; et nichilominus hoc priuilegium in nullum possit conuellere, sed presenti et futuro tempore, Christo Domino nostro protegente, incorruptus ualeat perdurare. Quam constitutionem nostram ut firmis subsistat uigoribus, manus nostre subscriptionibus roboratam, perpetuis temporibus ualituram, uobis uel ceteris episcopis destinauimus et rogauimus insuper confirmandam, stipulatione subnexa. Actum Augusta Suession. Sub die uI kal. Iul. An. X [a 1Kb] domini nostri Chlotarii gloriosissimi regis.

Drauscio, acsi peccator, hoc priuilegio subscripsi. Niuo, acsi peccator episcopus, hunc priuilegio subscripsi. In Christi nomine, Genesius, acsi peccator, hoc priuilegio subscripsi. Audenus, Christo miserante episcopus, hunc priuilegium iuxta institutione  canonica cum pietate subscripsi. In Christi nomine, Leudtgarius, acsi peccator episcopus, hunc priuilegium consensi et subscripsi. Boso in Dei nomine subscripsi. In Christi nomine, Gauciobertus, acsi peccator episcopus, hoc priuilegium consentiens subscripsi. Desideratus peccator hunc priuilegium consentiens subscripsi. uirgilius peccator hunc priuilegium consentiens subscripsi. In Christi nomine, Importunus, acsi peccator episcopus subscripsi. Emradius episcopus subscripsi. In Christi nomine, Burgundo, acsi indignus episcopus, consentiens subscripsi. In Christi nomine, Abbo, acsi indignus episcopus, hoc priuilegium consentiens subscripsi. Clemens, ac si peccator episcopus, hoc priuilegium consentiens subscripsi. In Christi nomine, Raguobertus,  acsi indignus episcopus, hoc priuilegium consentiens subscripsi. In Christi nomine, Audo, acsi indignus episcopus, hoc priuilegium consentiens subscripsi. In Christi nomine, Ragnomarus, acsi indignus episcopus, hoc priuilegium consentiens subscripsi. In Christi nomine, Concessus, acsi indignus episcopus, hoc priuilegium consentiens subscripsi. Leudeboldus peccator, acsi indignus episcopus, hoc priuilegium consentiens subscripsi. Sigoboldus peccator hunc priuilegium scripsi et subscripsi.





Xu. Charta qua Leodebodus, abbas sancti Aniani, plurima dona confert monasteriis sancti Aniani et sancti Petri Floriacensis [b 3Kb] .

In nomine Patris, et Filii, et Spiritus sancti. Anno  secundo regnante domno nostro Chlodoueo gloriosissimo  rege, sub die u Kal. Iulii [a 1Kb] . uirtute et firmissimo robore adquiritur ut agreste et docte menti testificatio suffragetur. Et quoniam ita est, Dei protegente dextera, ego Leodebodus ista conscribo, acsi indignus et peccator abba. Dum me diuina pietas basilice domni Aniani ubi ipse domnus in corpore requiescit, abbatie sublimatum honore, eiusdem loci custodem esse instituit, congruum duxi, et deuotione plenissima mihi consensit uoluntas, ut de re proprietatis mee, tam in ipsa basilica quam et basilice domne Marie, quam Iohannes Floriacus a nouo quondam construxit, ubi uenerabilis uir Fulcaldus abba custos preesse dignoscitur, seu et in agro Floriaco quem, cum glorioso atque precelso domno Chlodoueo rege et gloriosa domna  uxore eius Baltilde regina, uisus sum de rebus meis propriis commutasse, ubi pro salute regia uel cuncto populo exorandum, monasterium in honore sancti Petri edificare delibero [b 1Kb] , ubi iam dictus uir Dei sanctus, uidelicet presul Anianus, condigne iacet tumulatus, in quo monachi iuxta regulam sanctissimi Benedicti et domini Columbani consistere debeant, singulariter de facultate proprietatis mee, Christo presule, conferre delibero. Dono igitur antedicte basilice domini Aniani, uel monachis ibidem deseruientibus, ubi ad presens, diuinitate propitia, funguntur officio, et de iure meo in ius antedicte basilice a die presenti transfundo, portiones terrule infra agrum Nogrometensem sitas in territorio Biturico, nuncupatas Litmaro et Mariniaco,  quas de Auiana et Prosperiana feminis per instrumenta chartarum uisus sum recepisse; cum domibus, edificiis, mancipiis qui a me liberati non fuerunt, uineis, syluis, campis, pratis, pascuis, cum omni iure et beneficio suo, uel omnigeno pecude ibidem residente, sicut a me possessum est. Similiter portionem meam, que est infra agrum Littidum in Secalonia, quam de Agana femina dato pretio per uenditionis titulum uisus sum comparasse, cum domibus, edificiis, mancipiis, preter quos ingenuos relaxauero, uineis, syluis, campis, pratis, pascuis, omnique beneficio suo, sicut a me possessum est. Itemque et portionem meam que est ad uetulam casam quam de Abbone et filio suo fraterno,  dato pretio, per uenditionis titulum comparaui, et que per epistolas donationis ad me peruenit, cum mansis, uineis, campis, pratis, syluis, pascuis, omnique  genere pecudum, et beneficio suo, sicut a me possessum est. Simili modo et portionem meam que est in uilla Frietoni in Secalonia, sicut a me possessa est, cum mansis, accolabus, syluis, pratis, campis, pascuis in integrum, cum termino, uel omnigeno pecude ibidem residente, simulque terras uel prata que ab Albuna in pago Stampensi uisus sum comparasse, sicut a me possessum est in integrum. Pari modo uasa dono argentea, anacleta, pensantia libris uIII et uncias duas, sandalia II ad missas, et oralia ad mensam, una cum cappis et omni apparatu, et uela II acu picta. Ista omnia, ut in potestate et dominatione ipsius monasterii et monachorum ibidem Deo seruientium perenniter maneant, integra deuotione instituo. Simulque et quod in pago Biturico cognominante  Monte, qui est iuxta Cabrias uico, portionem terrule quam de Domolo et uxore sua Ingara, uel de pluribus hominibus uisus sum comparasse, dono; uel quodcumque ibidem, per donationis epistolam aut quolibet contractu, ad me peruenit, seu et quod in Bria, que est super fluuium Flironte, habeo, que de pluribus hominibus uisus sum comparasse, et ad ipsum Montem subiungitur, cum domibus, edificiis, mancipiis qui a me liberati non fuerint, uineis, syluis, campis, pratis, cum omni iure et termino earum, omnique genere pecudum, sicut a me possessum est, dono. Idemque et uillam Camberon, que est iuxta terminum Clariacense uel Ucello uico, quam de heredibus Nummoli, dato pretio, per uenditionis titulum uisus sum comparasse, cum domibus,  edificiis, mancipiis qui a me liberati non fuerint, uineis, syluis, campis, pratis, pascuis, omnique genere pecudum, cum omni iure et beneficio uel termino ad se pertinente, sicut a me possessum est, dono sancto Petro Floriacensi. Idemque et in Rausedone uilla, que est in pago Magdunense, quam de heredibus Magni, dato pretio [c 1Kb] . . . . Suprascripta pars antedicte basilice domni Petri Floriacensis perpetuo iure atque proprietario ut possideat, integra uoluntate decerno. Idemque antedicte basilice domne Marie portionem meam que est iuxta Columne uicum, quartam partem ex ipso agro Colomnensi, cum mansis, accolabus, campis cultis et incultis, cum omni genere pecudum, in integrum,  sicut a me possessum est, delego perpetualiter possidendum. Idemque in Simpliciacense, quod est in Secalonia, quod de homine quodam, Aregisilo nomine,  uel de aliis, dato pretio, per uenditionis titulum uisus sum comparasse, portionem ipsam cum mansis, syluis, pratis, campis, pascuis, uel omni genere pecudum et beneficio suo, sicut a me possessum est, basilice domine Marie tribuo, et ut in perpetuum possideat plenissima uoluntate exopto. Pari modo et ad memoratum monasterium, quod in honorem domini Petri, sicut predictum est, in agro Floriaco edificare delibero, ubi monachi regulariter consistere debeant, dono a presenti fiscum Floriacum, cum domibus, edificiis, mancipiis quos iugo seruitutis non relaxauero, syluis, campis, pratis, pascuis, uineis, aquis aquarumue decursibus, cum adiunctis et adiacentibus suis, omnique genere pecudum, cum omni iure et termino suo, sicut acto tempore ad  fiscum fuit possessum, uel ad nos peruenit. Idemque in potestate Melliaco, quod per uenditionis titulum uisus sum comparasse, cum domibus, edificiis, mancipiis qui a me liberati non fuerint, cum campis cultis et incultis, seu officina molendini quod in Malua in ipso territorio esse uidetur, in integrum cum termino suo et omni genere pecudum, sicut a me possessum est, concedo, seu et quod de heredibus Pauloni, negociatoris quondam, uisus sum comparasse, areas, scilicet, in oppido ciuitatis Aurelianensium, cum domibus desuper positis, accolabus ibidem residentibus, uel uineas ad oppidum ipsius ciuitatis pertinentes; seu et locella uillarum cognominata Curun, Canauarias, Simpliciaco, et Caliace, ultra fluuium Ligeris, quod, dato pretio anteacto tempore,  uisus sum comparasse. Unde et in iudicio ante uirum apostolicum dominum Audenum episcopum, et illustrem uirum Chranulfum optimatem uel reliquos abbates conuenit, ut ex omnibus, tam in terris quam in mancipiis, seu et uineis, medietatem exinde pars basilice domine Marie retineret, et aliam medietatem in meo iure in integro deberem recipere; quam medietatem eorum iudicio uisus sum recepisse: ipsam enim in integrum ad memoratum monasterium sancti Petri Floriaco constructum delego perpetualiter possidendam; simulque et Asinarias uillam, que est in ualle, quam de ratione illustris uiri Trodonei, per commutationis epistolas, quantum textus earum declarat, ad me peruenit; dum ego e contra portionem illam que est in Suncanto uel Warentias,  quod de Machilde femina quondam, dato pretio, per uenditionis titulum comparaui, et hoc ad uicem memorati Trodonei dedisse uisus fuit in ipsa uilla Asinarias, pars memorati monasterii domini Petri quod est Floriaco constructum, in integrum, absque cuiuslibet impedimento, cum omni iure et termino, sicut a me possessum est, omneque genus pecudum ibidem residens, recipiat possidendum. Areas uero infra muros Aurelianis, quas de Chonulfo clerico,  dato pretio, per uenditionis titulum uisus sum comparasse, ubi Leobastus accola commanere uidetur, ad predictum monasterium domini Petri uel monachis ibidem degentibus, integra uoluntate dare decerno. Similiter et caballos XXX bonos, greges equinos u cum emissariis eorum, boum greges XX, uaccarum u, armentorum X. Argentum quod ad ipsum monasterium domini Petri uel monachis ibidem deseruientibus dono, per huius texti uigorem inserendum putaui; hoc est, bacchraicha pura sigillata transmarina, pensantia pondo libras X, quorum unus habet in medio crucem auream. Dono et scutellam que habet in medio effigiem capitis hominis, simili modo auream. Idemque et scutellas duas minores Massilienses deauratas, que habent in medio  cruces niellatas; que species argenti, in iure et dominatione memorati monasterii domini Petri perenniter permaneant uolo. De uestimentis uero que in paupertate mea habere uideor, preter id quod superius basilice domini Aniani delegaui, reliquum quod superfuerit, pars domini Petri Floriacensis recipiat ad possidendum. Spero autem non futurum, nec quolibet modo fieri posse credo, ut aliquis de heredibus meis, aut quelibet persona, contra presentem uenire tentet epistolam. Quod si fecerit, et factum meum corrumpere conatus fuerit, in primis iram celestis incurrat Trinitatis, et insuper partibus basilice domini Aniani et basilice domine Marie uel monasterio sancti Petri quod est constructum Floriaco,  duplum quod ad ipsas basilicas dedi, iuxta quod res ipse meliorate fuerint, ipsis abbatibus uel monachis ibidem deseruientibus reformet, et fisci iuribus auri libras III, argenti pondo XX, teneatur obnoxius. Quam donationem, ut firmior habeatur, gestis municipalibus alligare decreui, et duas epistolas uno tenore conscriptas feci de re superius nominata: una que in archiuo domini resideat Aniani, aliam uero partem monasterii domini Petri per futura tempora reseruandam recipiat, qualiter monachi ibidem Deo seruientes, id quod eis per ipsam dedi, defensare ualeant, et presens nichilominus a me facta donatio, firma omni tempore et inuiolata permaneat, stipulatione in omnibus comprehensa. Actum Aurelianis, publice. Addi uero  conuenit quod superius intimare debueramus, ut quicquid prefato monasterio domini Petri Floriacensis, quod nos a nouo construximus, delegauimus, et a timoratis uiris delegatum fuerit in posterum, quicquid abbas qui ibidem prefuerit exinde uoluerit facere pro usu aut utilitate monasterii ipsius, uel lucro anime aut fratrum necessitate, liberam habeat potestatem, absque detrimento et impedimento sepe dicti monasterii. Leodebodus, peccator abbas, epistola a me facta. Audenus [a 1Kb] , peccator episcopus,  rogante uenerabili uiro Leodebodo abbate, hanc epistolam relegi et subscripsi. Leodegarius, ac si indignus episcopus, rogante Leodebodo abbate, hanc deuotionis eius epistolam firmaui in Christi nomine. Beccelenus abbas. Ado abbas. Salomon abbas. Leotsnidus abbas. Bulgulfus presbyter. Higecius diaconus et uicediaconus. Martinus diaconus. Boso diaconus. Agneramus. Dagobertus. Nummolenus. uapingus. Sigirius. Framesindus. Antbertus. Salomon siue Boso. Pappolus. Sirobaldus siue Saxo. Amnegisillus testis. Manasses. Authacarius. Nonno. Hildulfus. Grumoldus. Segonius.





XuI. Charta [a 2Kb] qua Numerianus archiepiscopus priuilegia concedit monasterio intra locum qui uocatur Galilea, ad preces Deodati episcopi .


Dominis sanctis et summi culminis apici, pontificalisque cathedre specule presidentibus in Christo fratribus, Childulfo, Gisloaldo, Ebroino [Clodoaldo, Eborico], episcopis comprouincialibus, Numerianus archiepiscopus supplex et fidelis uester presumit mittere salutem. Licet et nos antiquitus regulam constitutam salubri obseruatione custodire conueniat, tamen ut uestra prouisione [prouisione tractante] fiat, constituimus ut quod sacris deliberationibus non derogat [deroget] intrepida obseruatione obseruetur. Et quia uenerabilis uir Deodatus episcopus religiosa postulatione aurium nostrarum intima penetrauit uiscerale pietatis affectu, ita cor nostrum  intrinsecus molliuit [innoliuit], ut petita duntaxat non cadere, sed libentissime non implesse nostris animis irreligiosum fore putare [putaretur]. Sancti igitur desiderii ardore succensus, supradictus Deodatus episcopus cenobii septa in honore sancte Dei genetricis Marie, uel sanctorum apostolorum Petri et Pauli et sociorum eorum [add. et sancti Eucarii, Materni, et Maximini, et omnium], et sancti Maurici, Exsuperii et Candidi, uel sociorum eorum, basilicas intra eremi secretum locum nuncupante Galilea, quod prius Iuncturas uocabatur, supra fluuios Murthe et Raurobaccio [fluuiolos Murte Raurobachio], in proprietate autem sua quam ex fisci largitate promeruit, monasterium construxit ubi monachos et peregrinos sub regula beati Benedicti  et sancti Columbani abbatis collocauit, et nostre uilitatis extremitatem supplici deprecatione poposcit ut nos fratresque nostri illi [illius] ecclesie ibidem deberemus preuilegium impertire. Et ne hoc nos improbe deliberationis instinctu, sacerdotalis posteritas estimet decreuisse, cum etiam sub huiusmodi  norma tam de inhabitationibus quam a quibuscumque ibidem aliquid delegatum est, eatenus fuerit factum. Inde ergo nos et fratres nostri, abbates et presbyteri et clerici, conspiratione una et consensu, iam dicti uiri postulationi annuentes, hoc ab omnibus nobis decretum est, ut quidquid predictis monasteriis [monasterio] et monachis sub euangelica religione uiuentibus, ab ipso uenerabili patre Deodato episcopo, et a reliquis Christianis uiris et feminis, aut regio munere, seu a quibuslibet hominibus ibidem collatum fuerit ministerii, et de sacris uoluminibus, et quod propriis laboribus poterint addere et multiplicare, aut quecunque ad ornatum noscuntur ibidem pertinere, presentibus uite nostre temporibus, successorumque nostrorum nullus exinde  aliquid pontificum, abbatum, presbyterorum et clericorum seu et archidiaconorum, aut regalis sublimitas, suis usibus audeat usurpare aut minuere. Et cum sepedictus Deodatus episcopus, qui est pater ipsius monasterii, de hoc seculo euocatus [uocatus], illum quem unanimiter omnis congregatio illa ex semetipsis optime regula compertum elegerit, seniorem et abbatem sibi instituat; et si eis [etiamsi] opportunum fuerit ecclesiam [ad ecclesiam] benedicendam et sacros ordines percipiendos, a quocumque pontifice decreuerint, licentiam habeat expetendi: nullusque de eodem monasterio, seu de parochis aut ceteris monasteriis, absque ulla regula et priuilegiis uiuentibus, muneris causa audeat sperare  et auferre; et nisi inuitatus ab abbate et totius unanimitatis congregatione, liceat ei monasterii ipsius atterere septa. Si ergo ab eis pontifex communiter postulatus pro ipsorum utilitate accesserit, quod ipse abbas aut congregatio sua sancta elegerit, ita fiat; et celebratis ac peractis diuinis mysteriis, mox absque ullo requisito dono studeat abire, quatenus monachi, qui solitarii nuncupantur, de percepta quiete ualeant, iuuante Domino, per tempora exultare; et sub ipsa sancta regula uiuentes, beatorumque uitam patrum sectantes, pro statu Ecclesie catholice, et pro desiderabili salute Childerici, gloriosi principis, plenius Dominum ualeant exorare. Et si aliquid ipsi monachi quantulumcumque de religione indebite egerint [exegerint], secundum supradictam  regulam domni Benedicti et sancti Columbani abbatis a proprio obiurgantur abbate. Et si, quod absit, talis inter abbatem et monachos dissensio aliqua et murmur consurgere uideatur, qualis minime ab eodem abbate ibidem sedari possit; tunc missus episcopus eorum ad alios abbates qui huiusmodi regulam  teneant, conueniant in ipso monasterio, scandalumque deprimant sententia regulari: quia nichil de canonica auctoritate conuellitur, quidquid domesticis fidei pro quietate tranquillitatis tribuitur. Quod si quis inueniatur ausus que superius sunt comprehensa temerario spiritu uiolare, a diuina ultione [estimatione] prostratus, reatui anathematis subiiciatur, et insuper iram omnipotentis Dei incurrat omniumque sanctorum. Ut ergo priuilegium hoc in nullo possit conuelli, sed presenti tempore futuroque, Christo Domino protegente, incorruptum ualeat perdurare, ac firmissimis subsistat uigoribus, manu nostra et fratrum nostrorum episcoporum et abbatum, uel presbyterorum aut archidiaconorum subscriptionibus roboratur, et insuper fratribus nostris  uenerabilibus uiris Blidoaldo [Blisaldo] presbytero, Archiuo [Ahino] diacono, quo perpetuo maneat inuiolatum, destinauimus ad confirmandum.

Signum Numeriani archiepiscopi, qui hoc fieri preceptum. S. Dragobodi [Dragobondi] episcopi. S. Grotcarii. S. Baldoni episcopi. S. Dodoni episcopi. S. Chroabaldi episcopi. S. Gariberti archidiaconi. S. Prodagii episcopi. Ego Filbertus [Filibertus] rogatus scripsi.





XuII. Charta qua uigilius, episcopus Autissiodorensis, plurima concedit monasterio beate Marie extra muros Autissiodori condito [a 2Kb] .

Sancta ac uenerabilis basilica domne Marie, genitricis Domini . . . . . . . . . . quam opere meo in suburbio  murus ciuitatis de Althisiodero uisi fuimus construxisse . . . . . uel monachis ibidem deseruientibus, ego uigilius peccator, inspiratione diuina . . . . . hoc oportuit et congruit pontificale ordine preuidere adsensum, unde religionis nomen adcrescat in melius, et sanctorum loca uenerationem condigna, Christo Domino inspirante. Ideoque dono ipsius basilice Sancte Marie, in alimonia pauperum ibidem residentium, donatumue post diem obitus mei in perpetuum esse uolo, hoc est, uineas illas ubi ipsa basilica est constructa, cui subiungunt ab uno latus strada publica, qui de ipsa porta Parisiaca ad Senones pergit, et ab alio latus strada publica, qui de ipsa porta Parisiaca ad Broile uadit, et de superiori fonte subiungunt  uineas Midranicas. Inde iuxta uineas ad heredes Attone quondam, usque ad uineas domni Germani; et inde ad strata superius nominata, qui ad sanctum Simeonem uadit, quicquid ibidem undique ad me peruenit, uel presentaliter teneri uidetur, cum mancipiis  quos ibidem stabiliui, omnia ex omnibus ad integrum. Ideoque dono ipsius basilice areas infra murus ipsius ciuitatis, quas cum illustri uiro Helchileno commutaui ideoque et alias areas foras murus ciuitatis ipsius, iuxta portam superius dictam, ipso muro adherente, quas de Lupono abbate, dato precio, comparaui. Simile modo portionem meam . . . . . Bercuiaco, qua de alode uel undecumque ibidem ad me noscitur peruenisse, aut presentaliter tenere uideor, una cum prata super fluuio Belche, ex ipso agro Bercuiacense, quem genitores mei tenuerunt, qui adheret de uno latus et ambos frontes ad fines Patriniacense, per fontanam que uocatur Dianna, qualiter ab ipsa basilica presentaliter tenere uideor, una cum colonica quam Quentilla condam super fluuiolo  Belcha tenuit; omnia et ex omnibus ad integrum. Idemque dono ipsius basilice terram portionis mee in uilla Cauliaca, super fluuio Igauna, quantumcumque genitores mei ibi tenuerunt, uel insuper ad me noscitur peruenisse, cum mansis, hedificiis acolabus, uineis, siluis, campis, pratis, pascuis, cultis et incultis, aquis aquarumue discursibus, peculium uero utriusque sexus. Pari modo Pauliaco uilla, sita in pago Autissioderinse, proprietatis mee, super fluuio Ligeris, cum hedeficiis, uineis, siluis, pratis, campis, cultis et incultis, aquis aquarumue discursibus, peculium utriusque sexus. Simili modo ipsius basilice terram que coniacet in uilla que uocatur Fliuenasam, cingas IIII. Pari modo relinquo ipsius basilice terrolam portionis mee que coniacet ad  Iarricas, super fluuio Belche, mansum unum. Et rursum do ipsius basilice uillam proprietatis mee, que nuncupatur Busciaco super fluuio Belche, mansis, siluis, pratis, acolabus, cultis et incultis, peculium utriusque sexus. Itemque in pago Senonico, in uilla Bonerto, que est sita super fluuio Icaune, quam per multam pecuniam dando in proprietate recepi, mansos uii, cum adiunctis, appendiciis, beneficiis, uineis, pascuis, siluis, pratis, cultis et incultis, seruos et ancillas, omnia et ex omnibus ad integrum dono in eleemosyna pauperum ibidem deseruientium. Simili modo in pago Tornotrinse, portiones meas in uilla Flauniaco, quam de inlustro uiro Helchileno et germanam meam Frautilde uisus sum recepisse,  cum seruos et ancillas et hedeficiis, acolabus, uineis, mancipiis, siluis, pratis, campis, pascuis, cultis et incultis, aquis aquarumue discursibus, peculium utriusque sexus, cum adiunctis, appendiciis, beneficiis, uel opportunitatibus earum, omnia et ex omnibus  ad integrum. Similiter portionem meam in ipso pago, in uilla Cassiaco, quam Dolena femina et filius suus Ado mihi uendiderunt, cum mansis, seruos et ancillas, mancipiis, siluis, campis, pratis, pascuis, cultis et incultis, aquis aquarumue discursibus, omnia et ex omnibus ad integrum . . . . . Item do ipsius basilice domne Marie, in pago Senonico et Tornotrinse, in uillas cognominatis Treuiciaco, Melarione, Cadugio, Imantia, integra medietate, de quibus Asper quondam ibidem tenuit, quod germano suo condam abbate Gregorio pacto iui, quantum de ipso pacto de ipsa facultate in quibuslibet rebus atque corporibus suprascripta loca ad me peruenit, seruos quoque et ancillas, cum mansis, hedificiis, acolabus, uineis, mancipiis qui a me libertinitatis non promeruerunt,  siluis, campis, pratis, pascuis, cultis et incultis, aquis aquarumue discursibus, peculium utriusque sexus, cum adiunctis, appendiciis, beneficiis, uel opportunitatibus earum, omnia et ex omnibus ad integrum. Pari modo libenter prefate basilice sancte Marie, terrolam portionis mee in agro Tresoginse et ante Maiacense sitos in pago Autissioderinse, simulque portiones meas in agros Matiriacense et Solemniacense, sitos in pago Tornoterinse, quod infra loca Diddo quondam episcopus, uel filii sui Claudius et germanus suus Warnferius uisi fuerunt tenuisse, cum seruis manentibus et ancillas, mancipiis, hedificiis, acolabus, uineis, siluis, campis, pratis, pascuis, cultis et incultis, aquis aquarumue discursibus, peculium utriusque sexus, cum adiunctis,  appendiciis, beneficiis, uel opportunitatibus munere donorum fuit concessa, quantumcumque mihi superscripta loca tenere uideor, omnia et ex omnibus in quibuslibet rebus ad integrum. Idemque colonia Potiolus, quem de heredibus Helegio quondam uisus sum recepisse, una cum colonica Ferrarias, cum mansi, hedificiis, acolabus, seruis et ancillas, uineis, siluis, campis, pratis, pascuis, cultis et incultis, aquis aquarumue discursibus, quantumque presenti tempore possidetur, omnia et ex omnibus ad integrum. Similiter agello proprietatis mee, uilla Donato, una cum portionis in uilla Tresouio quod ibidem habere uideor. Pari modo uilla Dulcio, que coniacet iuxta fines Intranimse, et permanet  inter has prefatas uillas, hoc est, inter Intranimse et uilla Dulcia et uilla Donata, et Tresouio uiii et dimidius, quos amita mea Flotildis mihi post suo discessu uisa est dedisse, cum seruis et ancillis, acolabus, uineis, siluis, campis, pratis, pascuis, cultis et incultis, aquis aquarumue discursibus, accessisque omnibus, cum pecudibus utriusque sexus, qualiter amita mea hoc usuario ordine possidere uidetur, uel dies transitus sui derelinquerit, post discessum ipsius, ad ipsam basilicam in integritate debeat peruenire. Idemque portiones meas in uilla Patriciniaco . . . . . Hispatio, Britaniola, una  cum portionis in agro Domitiacinse, in uilla Mirisela, et mansionis Arigisillo, quantumcumque mihi ibidem iustissime uel presentaliter teneri uideor, mea uoluntate predicte basilice relinquo omnia et ex omnibus ad integrum. Similiter portionem meam in uilla Scubiliaco, quam Ranesindus et uxor sua Arthemia possidere uidentur, et mihi dederunt, et hoc usuri ordine possidere uidentur, omnia et ex omnibus, qualiter transitus eorum in quibuslibet rebus atque corporibus derelinquerunt ad integrum. Simulque portiones meas in uillas Saciego et Casido, quantumcumque genitores mihi uisi fuerunt tenuisse, una cum portione in colonica Quaciaria, quem cum germana mea Auolana commutaui, quod per testamentum genitricis mee ad ipsam peruenit, cum  mansis, hedificiis, seruos et ancillas, acolabus, uineis, siluis, campis, pratis, pascuis, cultis et incultis, aquis aquarumue discursibus, pecora utriusque sexus, omnia et ex omnibus in quibuslibet rebus atque corporibus, consentiente ipsa, hoc ipsa basilica ad integrum recipere debeat. Et insuper do quemdam rusticum Wulbertanum nomine, et infantes suos Wascono et Magnetrude, cum ingenti multitudine parentum. Pari modo portione mea in uilla Compesciago, quem de Hebercapto ibidem habere uideor, cum omnibus appendiciis, cum pecudibus utriusque sexus, omnia et ex omnibus, in quibuslibet rebus atque corporibus ad integrum. Preterea meum agellum qui uocatur Lanouilla, quem de Ebroaldo abbate uel heredibus suis, et Longo-Campo quem de  Leotberto uel heredibus suis quondam recepi; itemque in Lanosicco meam portionem, quam de Nestorio uel heredibus suis quondam recepi; et illam portionem in quemdam montem Compesciago, quem de Odgisilo commutaui, cum mansis, edificiis, habitatoribus, seruos et ancillas, campis, pratis, pascuis, cultis et incultis, aquis aquarumue discursibus, cum pecudibus utriusque sexus, omnia et ex omnibus ad integrum. Similiter do ad unam cappam uillam Leodebaro meas portiones quas de Sperio et Domnoleno presbytero habere uideor, et illam terram quam de Ebolena ibidem comparaui, et Escalittas uilla quam genitores mei tenuerunt, et Cardonaretas que coniacent ante sanctum Ferreolum, cum  mansis, hedificiis, acolabus, seruis et ancillas, campis, pratis, siluis, pascuis, cultis et incultis, aquis aquarumue discursibus, peculium utriusque sexus, omnia et ex omnibus ad integrum. Deinde relinquo Leugam uillam, que est super fluuium Lupam, cum habitatoribus, mansis, hedificiis, et omnia conuenientia, nisi uineas, ad integrum. Pari modo in Odonam uillam, mansos quos presentaliter habere uideor, et in catellis unum mansum et Osello uillam totam, cum mansis, hedificiis, seruos et ancillas, uineis, campis, pratis, pascuis, cultis et incultis, siluis, aquis, omnia et ex omnibus ad integrum.





XuIII. Charta qua Huntbertus abbas Maricolensi monasterio dona confert [a 2Kb] .


Anno duodecimo regni domni nostri Childerici gloriosi regis [b 1Kb] , decimo quinto Kalendas Aprilis. Ego in Dei nomine Huntbertus, etsi indignus peccator, cogitans de Dei timore, uel eterni boni retributione, seu abluendis meis peccatis, quia dicit Scriptura: Facite uobis amicos de mammona iniquitatis, qui uos perducant in eternas mansiones sanctorum; rursumque dicit: Facite uobis saccos eleemosyne qui non ueterascunt. Idcirco dono quod in perpetuum donatum esse uolo ad sacrosanctum monasterium quod uocatur Maricolas, quod uir illustris Chronebertus [c 1Kb] quondam suo opere construxit, ubi ego ipse indignus peccator  abbas preesse uideor, consecratum in honore sancte Marie, matris Domini nostri Iesu Christi, et sancti Petri et Pauli apostolorum, uel reliquorum dominorum qui in ipsa basilica uenerantur, situm in pago Fanomarcensi, super fluuiolum qui uocatur Helpre: hoc est, partem maximam de possessione nostra in uilla nuncupata Macerias, sita in pago Laudunensi, super fluuium Iseram, quam de auia mea Deo sacrata Audeliana quendam, dato precio, per uenditionis titulum comparaui, hoc est, mansos dominicos, ubi ipsa Audeliana mansit, uel postea nos edificauimus, et terrationes, et seruos et ancillas, illos et illas. Hos igitur mansos cum terris concidis et pascuis, in integrum, per hanc seriem epistole nostre donationis,  quam Ulsinum notarium scribere rogauimus, ad ipsam basilicam sancte Marie Maricolis constructam, a presenti die tradimus ad possidendum. Hec omnia supra nominata ad ipsum monasterium delegauimus, ut ipsi monachi uel successores nostri in suo iure uel dominatione a presenti die recipiant ad possidendum tam in terris quam domibus, edificiis, mancipiis, uineis, siluis, pratis, pascuis, aquis aquarumque decursibus, absque ullius iudicis interpellatione, habeantque in sua potestate tenendi, dandi, uendendi,  commutandi, uel quod exinde uoluerint faciendi. Propterea in ista epistola definimus, ut nulla altera ratione calumnia inpostmodum inter ipsos seruos Dei uel heredes nostros non adcrescat. Si quis uero post nos, quod futurum esse non credimus, si aliquis de heredibus nostris, aut quelibet opposita persona, contra hanc donationem nostram, quam fieri rogauimus, uenire aut infringere uoluerit, primitus iram trine Maiestatis incurrat et sit anathema, et deleatur nomen eius de libro uiuentium celesti, et cum iustis non scribantur, sed sint consortes Iude Iscariotis qui Dominum tradidit; et si emendare noluerit, mutet Deus sensum eius, et in illo iudicio recipiat quod Ananias et Saphira receperunt in presenti, et insuper inferat cogenti fisco auri libras decem, et decem  argenti pondo coactus exsoluat; nec si quid repetit, nichil ualeat uindicare, et merces nostra inantea proficiat ad salutem. Et si aliqua instrumenta, aut anterioris aut posterioris, quolibet ingenio uel argumento, de nomine nostro, in propinquis meis uel extraneis personis fuerint ostensa, aut ullo unquam tempore apparuerint, falsarius esse cognoscatur, et inanis permaneat. Sed presens donatio a me facta omni tempore firma et inuiolata permaneat, stipulatione subnixa idoneorum testium, domini uidelicet uindiciani episcopi, et Fulberti mei fratris, sed ill. et ill. [d 1Kb] Actum Maricolis. Ipse tamen Huntbertus , etsi peccator abbas, propria manu confirmo.





XIX. Charta qua Hunaldus et uxor eius Deodata Berario, Cenomanensi episcopo, donant, retento usufructu, quidquid habent in uilla Gauiriaco, que ipsis ad usumfructum a Berario concessa fuerat [e 1Kb] .


Domino sancto et apostolica sede dignissimo domno et Patri Berario episcopo, nec non et omni congregationi sancte Ecclesie Cenomannice, Hunaldus et eius coniux Deodata. Dum de uilla prefate Ecclesie uestre, nuncupata Gauiriaco, sita in territorio  Burdegalense, nobis temporibus uite nostre beneficium ad usufructuarium fecistis, ideo pro diuino intuitu complacuit ut uobis et Ecclesie uestre petitionem nostram, quod in ipsa uilla e proprietate habere uel possidere noscimur, pro remedio anime nostre, et pro ipso usufructu concedere deberemus; quod ita et per hanc epistolam nos fecisse constat, ea scilicet ratione ut, dum aduixerimus, et suprascripta portione Ecclesie uestre et nostra, uel adiacentiis, earum, ad integrum possidere debeamus, ut neque a uobis, neque a successoribus uestris, quicumque de parte memorate Ecclesie uestre, diebus uite nostre nullam repetitionem aut inquisitionem exinde habere non debeamus; forsitan, sicut supra scriptum est, hoc ad integrum ego uel coniux mea Deodata hoc  possidere debeamus, similiter et uos, uel pars Ecclesie uestre, post discessum utique nostrum, ipsam portionem nostram propriam in uestra reuocetis dominatione; neque a nobis, neque ab heredibus seu proheredum nostrorum, nulloque tempore, alia contrariete aut repetitione habere non pertemescatis, forsitan perpetualiter, in Dei nomine, pro remedio anime nostre, post nostrum discessum, partibus Ecclesie uestre proficiat in augmentum. Et [quod fieri non credimus] si quis, uos et successores uestri, aut nos uel heredes nostri, contra hanc epistolam aliquid resultare aut refragare seu repetere conauerit, quicumque hoc facere presumpserit, inferat pars pare, una cum sacratissimo fisco, auro lib. u, argento pondera X; et presens epistola firma stabilitate  perpetualiter in Dei nomine ualeat perdurare, cum stipulatione firma et subnexa. Facta epistola mensis Iulii die II, anno IIII regni domni nostri Theodorici regis. Hunualdus subscripsi. Deodata subscripsi. In Christi nomine Leodebertus subscripsi. In Christi nomine Bosolenus, acsi peccator episcopus, subscripsi. iehsu Christi humilis subscripsi. Neonus Christi humilis subscripsi. Probatus Christi humilis subscripsi. In Christi nomine Bertranus abbas subscripsi. In Christi nomine Iggonardus subs. Eodinus subs. Audobertus, iussus a domino meo Hunualdo, hanc epistolam scripsi et subscripsi.





XX. Epistola uindiciani episcopi ad Ioannem papam, in qua eius rescriptum inseritur, quo confirmantur priuilegia ecclesie sancte Marie Atrebatensis a uindiciano concessa [a 2Kb] .


Sancto et uniuersalis Ecclesie prouisori, beatissimo Iohanni, pape Romano, episcoporum episcopo, uindicianus seruus seruorum Dei minimus, in Christo Domino quicquid felicius. Notum sit paternitati uestre, seu omnibus sancte Dei Ecclesie prolibus, si aliquid de rebus nostris, locis sanctorum uel in substantia pauperum conferimus, hoc nobis procul dubio in eternam beatitudinem retribui confidimus. Nos quidem de tanta misericordia et pietate Domini confidentes, in conuentu uenerabilium episcoporum  nostrorum, coram rege piissimo Theoderico, in generali placito, hanc epistolam roborauimus, roboratamque in perpetuum fore optamus. Lex priscorum quoque exposcit auctoritatem, ut quicumque uoluerit de rebus suis propriis uendere, cedere, condonare, suum strumentum, secundum legem salicam, licentiam habeat illigare [b 1Kb] . Quapropter nouerint omnes fideles presentes ac futuri, pontificali auctoritate hoc episcopale priuilegium constructum a memorato rege Theoderico, ut inuiolabiliter conseruetur, ab hodierno die et deinceps, per pontificalem auctoritatem omnes seculares et iudiciarias potestates excludimus, omnemque clamorem et omnem inuasionem ab ecclesia sancte Marie Atrebatensis ciuitatis. Sed ut liceat canonicis Deo inibi famulantibus ex hoc  et in reliquum tempus quiete uiuere, ab omni mundano strepitu sequestramus. Si autem talis extiterit causa, ut successores nostri precaria uel beneficia de rebus ad clericorum usum pertinentibus patrare maluerint, hoc interdicimus interdictu etiam anathematis, et pontificali auctoritate stabilimus, ut ipsum monasterium cum his uillis Belrenio, Medoniuilla, inter has duas uillas mansos LX, culturas XI, ecclesias II, cum omni dote et omnibus appendiciis, Aquis in pago Atrebatense, cum ecclesia et dote, seu omnibus appendiciis, Friscini curte cum omnibus appendiciis, Batsala cum ecclesia et omnibus eius appendiciis, Berleta cum omnibus appendiciis, Squauia cum ecclesia et dote et omnibus eius appendiciis,  Ors cum omnibus appendiciis, Sautscido cum suis appendiciis, Radoniuilla cum molendino uno super Crientonis fluuiolum, aliud molendinum in dominica curte, Maraculo cum integritate, ecclesia cum dote, decimancula in Rodulfi curte, similiter in Unziaco, ex hodierno die et in reliquum tempus sit III potestate canonicorum in ipso monasterio Deo seruientium. Nec aliquis presumat ex his que diximus, que memoratus inclytus rex de rebus propriis et de aliis per regale preceptum eidem loco delegauit ad opus clericorum, inferre aliquam molestiam, sed liceat eis quiete omnia possidere, quo ualeant liberius pro pace sancte Dei Ecclesie, et uita regis et coniugis ac filiorum, ac statu regni, Domini clementiam exorare. Si quis uero obseruator huius priuilegii a nobis  editi extiterit, accipiat mercedem a Domino, et benedictionem a uobis et ab omnibus nobis in presenti uita, et in futura uitam eternam, amen. Qui uero nostre auctoritatis paruipenderint, et hanc pontificalem auctoritatem manu nostra roboratam infringere uoluerint, inde dirigimus ad uestram clementiam, ut quod a nobis roboratum est stabile permittatis non solum a uobis, sed ab omnibus nostris episcopis qui sunt erga uos. Deus omnipotens, qui cathedra unitatis doctrinam posuit ueritatis, faciat uos memorem intellectoremque sui, placeatque uobis propter eum, in orationibus uestris meminisse etiam mei [a 1Kb] . uindiciano cum cepiscopis degentibus Galliarum finibus fraternam uisitationem et paternam benedictionem. Audite sententiam quam dico. Si quis de  successoribus uestris, uel comes, seu cupiditas iudicum aut ulla opposita persona, hanc donationem uel confirmationem quam pro Dei intuitu et amore diuino fieri uel firmare decreuistis, minuere aut a loco distrahere maluerit, apostolica sententia damnamus, et per pontificalem auctoritatem a liminibus sancte Dei Ecclesie sequestramus, et a cetu supernorum segregamus, et a regno Dei excludimus; sancti Petri Christi ianitoris atque clauigeri celestis regni interdictu interdicimus; et cum Iuda traditore Domini nostri Iesu Christi sorte permittimus ut in die iudicii cum diabolo et ministris eius luctu quatiente inferno perfruantur sine gaudio. Amen.

Ego Iohannes papa hoc priuilegium a mea paruitate  editum firmaui ac roboraui. Ego Marinus, uicarius sedis apostolice, firmaui ac roboraui. Ego Andreas episcopus subscripsi. Ego Bonibertus episcopus subscripsi. Ego Laurentius episcopus subscripsi. Ego Pedelbrandus episcopus subscripsi. Ego Nautor episcopus subscripsi. Ego Hilarius episcopus subscripsi. Ego Constantius episcopus subscripsi. Ego Martinus episcopus subscripsi. Ego Christophorus episcopus  subscripsi. Ego Thomas episcopus subscripsi. Ego Felix episcopus subscripsi. Ego Audoinus archiepiscopus subscripsi. Ego Austregisilus episcopus subscripsi. Ego Rauengarius episcopus subscripsi. Ego Siluinus episcopus subscripsi. Ego Leodegarius, ab impio iudice Ebroino cathedra Augustidunense depositus, scripsi et subscripsi. Data octauo Idus Maii, anno septimo regni domini nostri Theoderici regis, indictione ii. Ego uindicianus episcopus, iussu domini Theoderici regis, et rogatu Iohannis summi pontificis, scripsi et subscripsi.





XXI. Charta qua Nizezius et Ermintrudis, coniux eius, monasterio Moisiacensi plurima iure uenditionis tradit [b 1Kb] .


uenerabili in Christo Patri et domino apostolico Leotadio abbati, uel omni congregationi monasterii Moisiacensis quod infra pago Caturcino in honore sancti Petri constructum esse uidetur. Ego enim Nizezius et uxor mea Ermintrudis, dum reatum conscientie nostre agnouimus, oportet nobis ut dum Deus in nostra uoluntate posuit, secundum euangelicam lectionem, rerum dispensationem, exinde per Dei introitum faceremus, et ut ad nos fiat Dominus sicut in suo dignatus est Euangelio dicere: uade, uende omnia que habes, et da pauperibus, et habebis thesaurum in celo; et ueni, et sequere me. Et ideo nos hanc ad ueram uocem uobis supradictis seruis Dei, uel ad omnem congregationem que in ipso monasterio  superius nominato constructum esse uidetur, dono ego in pago Tolosano uillas nuncupatas Calmeabilidem, Barolingus, uiuaderemus, Sambiliano, cum omni integritate, per terminos ac loca a nobis designata; et in alio loco, infra ipso pago, alias uillas nostras Aufiniano, curtes nostras indominicatas, cum ecclesiis aut solariis, et uiueriis, et fructuario, piscatoriis, molendinis simul cum appendiciis suis, Besingus, Scoternam uillam et Orfollingus, uilla seu Gannicolas uillare, cum ecclesia sancti Medardi, que est infra ipso termino, cum omni integritate et soliditate, cum seruis et colonis et mente libertorum, una per terminos et loca a nobis designata: id est, de fluuio Garumne per Mamare gurgite;  inde per modia uilla Salis, cum ecclesia sancti Saturnini, quam, dato pretio nostro, de Guirardo quondam uisi sumus comparasse; inde per fauum quondam Perucia per fontem in conasticis, que est in media agra; atque inde peruenit usque Naualiense, seu in montem Beretonii quondam usque in Stirpiniago, et uallum Enualdi usque in media Saldimia; inde per Liuigone usque in supradicto fluuio  Garumne; et in alio loco, infra ipso pago Tolosano, alias uillas nostras his nominibus nuncupatas, Lampidiago cum ecclesia sancti Martini, uulpiliaco, Speutingus, Prareti, mutationes ecclesie cum uillare sancta Gemma, uilla Sarpanas cum ecclesia sancti Germani, uilla Gainago, uilla Nouolio cum ecclesia sancti Medardi; has uillas superius nominatas cum ecclesiis et omnibus uillaribus et adiacentiis earum, per terminos a nobis designatos, qui sunt, per medium Garona, deinde in media agra, deinde usque in Larona, inde per paludem Nouoliensem usque in suprascripta Garona. Et in alio loco, in pago Aginnensi, uilla nostra uiriacarias, cum omni integritate, una per terminos subter per illo porto et termino uasalonis; de alio uero latere termino Bordouse  uilla; deinde per riuum Oppinione usque in media Garona; et in pago Elisano, alias uillas nostras, Giuuigus, Sauuiago, cum omni integritate, sicut a nobis per terminos antiquos possidere uidetur. Relinquimus quoque propriis heredibus nostris, in Faldidio uillas nostras; in pago Tolosano, Modorciago, Altomonte, Basille; et in pago Aginnensi Pompeiago; et in pago Elisano Malarouta; has quoque uillas superius nominatas, excepto illas quas in Faldidio dimittimus. Alias uero omnes quas hic inseruimus, cum omni integritate et soliditate, curtis, ecclesiis, edificiis, domibus, mancipiis, colonis ibidem commorantibus, et merita libertorum et colonorum utriusque sexus, cum terris cultis et incultis, uineis, pratis, siluis, pascuis, aquis aquarumque decursibus,  cum omni iure et adiacentiis earum, quesitum et inquirendum, per hanc epistolam uenditionis hec uobis trado, transfero atque transfundo ad possidendum. Et accepimus a uobis pretium, et nobis bene complacuit, hoc est, solidos auri purissimi septingentos, et pallios Iu, ualentes solidos ducentos. Hec uero pretia a nobis suscepta anime nostre remedio in alimonia pauperum ibidem Deo seruientium expensamus. Omnia uero hec superius nominata in manus uestras tradimus et successorum uestrorum, ut possideatis, et quidquid exinde facere uolueritis, libero omnibus perfruatis arbitrio, stipulatione subnixa. Facta carta uenditionis ista mense Maio, anno uii regni domini nostri Theodorici regis.  Nizezius peccator et Ermintrudis hanc epistolam uenditionis recognouimus et subsignauimus. Signum  Gundoberto, S. Sicando, S. Almare, S. Sicarubis, S. Autrico, S. Dacoleno, S. Bertinaro, S. Frotico, S. Guntario, S. Bertallo, S. Belboni. Actum Moyssiaco monasterio publice.





XXII. Donatio ab Aloino facta monasterio Sangallensi [a 1Kb] .

In Dei nomine bone pacis. Placuit, atque conuenit, atque adcreuit mihi uoluntas, ut terram iuris mei facerem donationem ad honorem sancti Gallonis et sancti Desiterii, in loco nuncupato, qui dicitur nomine uilla Athorinswanic hobas tres, et in Gundlihespuria hobas IIII. Quod et feci, quod ita et feci terram donationis ego Aloinus, et per hanc chartulam  donationis, que ad diem presentem firma permaneat. Si quis uero, quod fieri non credo, si ego ipse, aut ullus de heredibus meis contra hanc donationem uenire aut agere conauerit, in primis Dei iram incurrat, et communi corpore uel sacerdotio extraneus sit, et cum fisco auri libras II, argenti III componat, et quod petit uendicare non ualeat, sed presens hec donatio omni tempore firma permaneat cum stipulatione subnexa. Actum in monasterio sancti Gallonis. Signum Aloini, qui hanc donationem fieri rogauit. Sig. Stephani. Sig. Iactati. Sig. Petri. Sig. Whalaonis. Sig. Landelhelmi. Sig. ualoti. Notaui quod feci in mense Iulio, XIIII calend. Augustas. Ego Petrus scripsi et subscripsi suo Theodorico rege [b 1Kb] .





XXIII. Charta qua Aredius seu Petruinus, uasionensis episcopus, Grasellensi monasterio dona a se uel ab aliis collata confirmat, et priuilegia concedit [c 2Kb] .


In nomine Domini Iesu Christi, domnis uenerabilibus atque dilectissimis, et sanctis fratribus nostris comprouincialibus, sanctarum ecclesiarum Domino dispensante rectoribus, Aredius siue Petruinus, sedis ecclesie uasensis ciuitatis, ac si indignus, Domino dispensante, pontifex. Tunc nos boni aliquid spiritalis fabrice inchoari confidimus, cum pro seruorum Dei necessitatibus una cum nostrorum consilio spiritualia adhibemus, pertractantes quorum oportunitatibus qualiter communi uoluntate utrorumque merces  accrescat, ut et illis a nobis auxilium, et nos per eorum interuentum, Domini mereamur suffragium,  quia eo modo seruorum Dei monachorum culminis fastigia alta proceritate attolluntur, cum supra solidam petram fundamenta a fidelibus iaciuntur. Ideoque monasterium aliquod in suburbano ciuitatis, in loco cuius uocabulum Grasello [Foyer., Grassello], quod nos in honore sancti uictoris et sancti Petri uel reliquorum domnorum sanctorum ecclesiarum uisi sumus construxisse, placuit nobis ut sub instituta sanctorum Patrum ipsum monasterium firmatum esse deberetur, ubi uenerabilis uir Fredeghisolus abbas et congregatio monachorum, auspice Domino, in suprascripto monasterio debeant desereire, ut secundum normam uenerabilis uiri sancti Patris Benedicti abbatis, uel sancti Macarii, seu sancti Columbani, degere uel habitare deberent, quatenus  et ipsi tramitem sanctorum Patrum tenentes, uel instituta primitiue Ecclesie, sicut tamen apostolorum Acta testantur, quorum erat cor et anima una in Domino, nec aliquid se proprium habere dicebant, sed erant illis omnia communia, et quidquid habere poterant, uenditis omnibus et distractis, ponentes precia eorum ante pedes apostolorum: erantque eis, sicut iam diximus, omnia communia. Et alibi Dominus regnum celorum uitamque promisit eternam, quos in Euangelio beatos pauperes appellat, quibus et conuenienter cantetur: Gloria in excelsis Deo, et in terra pax hominibus bone uoluntatis. Et quia parua, ut diximus, in suburbano ciuitatis, monasterii domni uictoris et domni Petri, que sub ipsa urbe esse dignoscitur;  ideoque ad ipsius adiutorium annecti nobis placuit ut quidquid per epistolas, tam per cessiones quam per qualiacumque instrumenta cartarum, domnus Aredius siue Petruinus pontifex urbis uasensium [Boyer., uasiensium], uel auia sua domna Gregoria episcopia [a 1Kb] , ad ipsum locum uel suprascriptos monachos quos ibidem Deus euocari iusserit, secundum eius uoluntatem proficiat in augmentum, ut et ipsi de conseruatione regule seu traditione orthodoxorum Patrum, plenius apud Deum ualeant ueniam adipisci; et nos, ut diximus, per eorum intercessiones mereamur absolui a nostrorum uinculis peccatorum; nec tali illis beneficio a nobis prestito credimus quorumdam fratrum Galliarum cepiscoporum in hac parte uoluntatibus contraire [Boyer., esse  contrarios], quorum iam maxima ex parte auctoritate fulcimur, dum similia sunt monasteriorum plurimorum prestita beneficia, et innumerabilia priuilegiorum, quod longum est recensere per ordinem. Tamen olim anteriores nostri a Lerinensi monasteria [Boyer., Lirinensi monasterio], uel Agaunensium, et sancti Marcelli martyris ecclesie Cabilonensium, nec non et Lugdunensium et uiennensium, seu et omnium Galliarum, que monasterio priuilegiorum constructi  sumpserunt principium, et plurimi ab ipsa sede apostolorum quod deuotionis obtentum [Boyer., obtentu] adepti noscuntur. Ideoque nec nos contraria duximus, ut in urbe nostra, concredimus Domino gubernante omnium similia aptasse, quatenus iuxta apostoli uocem, Dei simus [Boyer., sumus] adiutores, probabiliter agricultores, uel adiutores efficimur, si cum Petro apostolo sanctis ouibus pascua preparamus, unde ipsi serui Dei delectentur, tam pro nostris facinoribus, quam pro totius urbis huius, uel pro regni Francorum stabilitatem [Boyer., stabilitate], attentius Domini misericordiam deprecari. Igitur ego Aredius seu Petruinus, uasensis urbis ecclesie cathedre pontifex prorogatus, cum uestra, ut, decet, connibentia [Boyer., conniuentia] uel sancta fraternitate  deuotus, ex nostra indulgentia tale eis ad presens credimus libertatis priuilegium, ut, Domino adiuuante, ipsa congregatio, uel eorum posteritas in hac sancta congregatione perdurantes, uel ad celestem patriam contemplandum festinantes, quod a nobis presenti tempore cum uestra consentiente fraternitate conceditur, uel uestris sanctis manibus roboratur, successoribus nostris inuiolabiliter quod sanximus perpetuis temporibus debeat obseruari, ut cetera monasteria, ut superius prefati sumus, hoc beneficium priuilegii accipientia, possint sub omni quiete absque perturbatione, uel infestatione pontificum uel ecclesie actorum, seu ab inpetu [Boyer., impetu] secularium, remota sancta congregatione, perfrui sub  quiete; sic tamen et presens, nam indulgentia nos et ipsos noscitur inchoatur, ita deuotione, uel congregatione causa humiliter nostra posteritate mandamus, ut si episcopus cuius curam pastoralem competit ouium habendarum suscipere, ad ipsum monasterium, ut pastorem decet, uisitandi uel consolandi gratia, aduenerit, ita ut inspecto ouium pio congregationis affectu uel edificationis studio, ut decet, recta monasteria adeat, et, cum sancta mysteria celebrauerit, benedictione tradita cum alacritate recedat; nullam ex debito munere quesitam ibi faciat, neque aliquas redibitiones pristinas, quas consuetudo uetusta offerendo iniunxerat; nisi quod uoluntarie pro Dei timore offerre decreuerint; non ex debito pastos, neque ab episcopis, neque archidiaconis, neque a quibuslibet  exactoribus huius ecclesie ab ipsis requiratur, nullaue redibitio queque antiqua consuetudinis causa fuisset iudicata. Et pro mercede augmentoue in totum deuenire expecto, sicut a nobis cum omni pietate relaxari dinoscitur, ita et successores nostri pro eorum [Boyer., procerum] mercedis augmento gratuito animo pro eterna retributione concedatur. Et cum necessitas poposcerit, si abbas de hoc seculo commigrauerit, non aliunde, sed, sicut decet et  dignitas uel ordo eis poposcerit, ut ibidem in ipso consortio intra monasterium habuerint, de ipsa congregatione, ut optime ac perfecte regula instructa et Dei timore fundata teneatur. Absque ullo premio abbas in ipso monasterio eligatur; ita tamen electio ab omni congregatione agatur, ut ne quecumque pars inferior, sed quem ordo perfectorum elegerint, ille, Domino dispensante, sine rixa, a pontifice ciuitatis huius instituatur. Nam absit ut percurrente premio, aut congregatione insidiante, uel aliorum qualibet contrarietate oppugnante, alius desuper ueniens inordinate instituatur, nisi, sicut diximus, per electionem de ipsa congregatione, quem perfecta in studio diuino tota congregatio sibi prouiderit seniorem. Sic tamen cum consilio et uoluntate ipsius  urbis pontificis, non per timorem, sed cum omni humilitate petita, et cum ipsius benedictione quemcumque elegerint arripiant [Boyer., arripiat] dignitatem. Itemque, sic enim assolet per tempora succedentia si monachi qui subesse debent, habende sacro congregationis ordine neglegentes steterint, in sua gloriantes libertate, tunc pontifex istius ciuitatis, coniungens sibi sacerdotes uel abbates qui eiusdem regule tramitem tenere uidentur, eos paterno affectu, cum spiritualibus sibi adhibitis, iuxta Euangelium, duobus aut tribus, aut, si necesse est, amplius, in ipso monasterio ad conciliabulum debeat aduocare, et iuxta eorum regulam uel consuetudinem, ad eorum ordinem corrigere uel reducere dignetur, ut non liceat,  quod absit, per timorem uel desidiam, quod sancti patres instituerunt per longitudinem temporum immutare. Cum ecclesiarum tabulas necessarium fuerit benedicere, aut fortasse chrisma aut sacro baptismate expetere, sine premio a pontifice huius ecclesie sibi debeant accipere; nichilque ipse pontifex, neque ullius prerogatiue [Boyer., prerogatiua] potestatis usurpans, de rebus monasterii, nec de sanctis altaribus, non de ornamentis ecclesie, neque de uasis, nec de sacris uoluminibus, nec quidquam maius uel exiguum temerarius prefato monasterio audeat auferre. Et cum aliquem ad gradum ecclesiasticum ipse abbas uoluerit permittere, cum omni humilitate pontifici huius urbis suggerat; et ipse, sicut decet pastorem, gratis et absque munere tribuat;  et ante tribunal Christi ipsum pontificem coniuramus atque precamur, coram Deo et angelis eius, ubi dignitatis ordo prestat, et eorum petitio iuxta uite meritum esse uidetur, contrarius ipsis esse non dignetur. Unde quesumus et contestamur, atque per caritatis indulgentiam interdicimus omnino episcopis, tam successoribus nostris quam et uicinis uel procul predicto monasterio constitutis, nichil contra tenorem presentis decreti cuiusque congregationis aliqua postulatione inducti, quicquam attemptare, uel prohibita contingere; non in his rebus, quas superius nominauimus, uel in ordinandis personis uel possessionibus  ipsius monasterii, uel queque sub eius iure esse noscuntur, uel quidquid per epistolas nostras, sicut superius diximus, ei monasterio concessimus, non episcopus, non archidiaconus, non uicedominus, non quicumque de actoribus huius ecclesie nullas paratas, neque mansiones, neque alias redibitiones, neque possessiones que, sicut iam diximus, huic monasterio fuerint tam a nobis huius ecclesie rebus indulte, quam que a bonis religiosis hominibus fuerint inantea, Deo adiuuante, collate, nullus requirere aut exigere uel aliquid, instigante episcopo maligno, per fortiam ac presumptionem auferre, uel audeat abstrahere, sed sub omni quiete ipsis seruis Dei liceat sub eorum regule auctoritate [Boyer., austeritate] degere et habitare. Hoc igitur eis indultum  priuilegium quod iam a multorum monasterio Galliarum diximus exemplum, mandamus, atque hoc testamentum posteritati nostre per omnipotentem Deum coniurare presumimus, per omnia manere inconuulsa, cum omni connibentia [Boyer., conniuentia] fratrum nostrorum indultum esse prospexerint, quorum connibenti [Boyer., conniuenti] consilio, ad presens cernitur institutum roboratum manibus et consensionibus, quod nos plenissima uoluntate edidimus et conscripsimus, subtus per ordinem ualeat esse confirmatum. Et tamen neminem uestrum credimus adesse per tempora successorem, qui hanc presentem institutionem debeat conuellere. Quod si quis, calliditate aliqua uel cupiditate iniuncta, quidquam de prohibitis presumpserit attemptare, uel  contra superiora decreta per tempora succedentia quoquo modo uenire, primo quidem a communione sancte Ecclesie in hac parte et portione omnium Christianorum diuisus, ultione Dei omnipotentis feriatur, et hic et in futuro excommunicatus appareat, et illius adiutorio qui ligandi soluendique potestatem in celo et in terra accepit a Domino, deiectus sit et alienatus; portio etiam illi proditoris Iude Scariothis [Boyer., Iscariotis] qui Dominum tradidit, ultionis uindicta adhibeatur, et cum Dathan et Abiron uiuus in infernum descendat, atque omnium sanctorum consortio separatus, numquam de suis facultatibus siue proprietatibus pro anime sue remedio intelligat aliquid facere, qui a nobis indultum beneficium seruis  Dei uoluit conuellere uel irrumpere; sed in omnibus, Deo auxiliante, queque a nobis pro ipsorum seruorum Dei compendio digesta uel collata sunt, per presenti [Boyer., presentem], deterritis aduersariis, paginula [Boyer., paginulam] firma et in omnibus connexa atque inuiolata in perpetuo, Deo auxiliante, permaneant, quo potius hoc priuilegium possit conualere, nec instigante malorum hominum facto, in alium [Boyer., aliud] posse irrumpere, manus nostre subscriptionibus decreuimus affirmare, et omnium fratrum [a 1Kb] prouincialiumque nostrorum, quod plenissima uoluntate ualeat obtinere, eorum manibus  petimus roborandum, stipulatione pro omni firmitate subnixa. Factum priuilegium Kal. Febroarias, anno decimo regni domini nostri Theoderici [Boyer., Theodorici] regis.

In Christi nomine Petruinus siue Aredius, ac si peccator, episcopus, hoc priuilegium a me factum et refirmatum relegi, et promptissima uoluntate subscripsi. In Christi nomine Wolbertus, ac si peccator, qui rogatus a domno Aredio episcopo hoc priuilegium, salua canonica institutione, subscripsi. In Christi nomine Aghiacus episcopus, rogatus a domno Aredio episcopo, hoc priuilegium institutionis subscripsi. In Dei nomine Ambrosius episcopus, rogatus a domno Aredio episcopo, hoc priuilegium, salua canonica institutione, subsc. Gratia Dei Fredicus, ac  si peccator, episcopus, hoc priuilegium institutionis subsc. In Christi nomine Godebertus [Boyer., Godelbertus], ac si peccator, episcopus, rogatus a domno Aredio episcopo, iuxta quod domnis episcopis placuit rectius, subsc. In Christi nomine Leodegarius, ac si peccator, episcopus, rogatus a domno Aredio episcopo, hoc priuilegium institutionum subsc. In Dei nomine Pascasius [Boyer., Paschasius] episcopus, rogatus a domno Aredio episcopo, hoc priuilegium, salua canonica institutione subsc. Rusticus, gratia Dei, ac si indignus peccator, episcopus, rogatus a domno Aredio episcopo, hoc priuilegium, salua canonica institutione, subsc. In Christi nomine Ago abbas, rogatus a domno meo Aredio episcopo, hoc priuilegium subsc. In Dei nomine Pascasius [Boyer.,  Paschasius] presbyter, rogatus a domno meo Aredio episcopo, hoc priuilegium subsc. In Christi nomine Delphinus abbas, iubente domno Aredio episcopo, hoc priuilegium subsc. In Dei nomine Maurontus archidiaconus, iubente domno Aredio episcopo, hoc priuilegium subsc. In Dei nomine Genno diaconus, rogatus a domno Aredio episcopo, hoc priuilegium subsc.





XXIu. Charta qua Amalfridus Sithiensi monasterio concedit monasterium Hunulfocurtis [a 1Kb] .

Quantum intellectus sensus humani potest mentis sagacitate pensare, atque sedula indagatione perpendere, nichil amplius ualet in huius seculi luce  de gaudio fugitiuo lucrare, quam quod de rebus  suis locis uenerabilibus in alimoniis pauperum curetur [Gall. Chr., curet] impendere, quatinus fragilitatem nature omnes generaliter patiantur [Gall. Chr., patiamur], priusquam subitanea [Gall. Chr., subitam et] transpositio eueniat. Oportet pro salute anime uigilare, ut non inueniat quemquam imparatum, sicut Dominus in Euangelio ait: Qui dat parum, comparat sibi regnum, et sine fine mansuram gloriam. Igitur ego, in Dei nomine, Amalfridus, illuster uir, inspirante diuina potentia, atque pro remedio anime mee deputaui et concessi atque delegaui per hanc paginam donationis, ad monasterium Sitdiu [Gall. Chr., Sithiu], quod est in honore sancti Petri et sancti Pauli uel sancti Martini seu et ceterorum sanctorum constructus [Gall. Chr., constructum],  uel ubi uenerabilis uir Bertinus abba preesse uidetur, una cum uoluntate uel conuenientia [Gall. Chr., conuenientis] filie mee Auriane [b 1Kb] que ibidem rectrix esse uidetur: hoc est monasterium nostrum cuius uocabulum est Hunulfocurtis, in pago Kambrincense, super fluuio Scald [Gall. Chr., Scale], quem ego in proprietate nostra, in honore sancte Marie, uel sancti Petri seu Martini seu sancte Polline [Gall. Chr., Polene] ubi ipsa preciosa gemma requiescit in corpore, ita ut mihi complacuit, in tali ratione, ut ad ipsum monasterium Sitdiu [Gall. Chr., Sithiu], ad opus sancti Petri, iam dictum monasterium cum omni integritate uel soliditate sua in se aspicientem uel pertinentem, ibidem delegare deberemus [Gall. Chr., debemus], quod ita et fecimus,  tam de alode parentum meorum, quam et de comparato, seu et de quolibet adtracto undecumque ipsum monasterium dotatum esse uidetur, tam de parte nostra quam [Gall. Chr., opium] et de aliorum collata bonorum hominum, uel undecumque manu uestita habuimus, et [Gall. Chr., ut] nostre fuit possessionis, iustitia, una cum terris, mansis, casticiis ibidem aspicientibus, uel superpositis domibus, edificiis, accolabus, mancipiis, campis, siluis, pratis, pascuis, farinariis, aquis aquarumue decursibus, peculiis, presidiis, mobilibus et inmobilibus, adiacentiis, appenditiis, omnia et ex [Gall. Chr., in] amnibus rem inexquisitam [Gall. Chr., in exquisitam] ad integrum, et sicut nobis conuenit, quamdiu  in hoc seculo aduixero, ipsum monasterium  pro precaria sancti Petri uel uestra, usitare uel dominare seu emeliorare debeamus, et post meum obitum atque de hac luce discessum, memorata filia mea Auriana in ipso monasterio [Gall. Chr., ipsum monasterium] degere uel regere debeat, et post suum obitum, ipsum monasterium superius nominatum Hunulfocurtis, ad integrum aspectus uel subiectus omni tempore ad Sitdiu [Gall. Chr., Sithiu] monasterio debeat esse, et quem ipse abbas qui tunc temporis adest, uel fratres de ipso monasterio Sitdiu [Gall. Chr., Sithiu] ibidem consistentes, complacet, qualem prepositum ad ipsum monasterium nostrum constituere uoluerint, potestatem in omnibus habere mereantur, et supplicamus ipsos fratres et rectores ipsius monasterii,  propter Deum [Gall. Chr., Dominum] et mercedem nostram lucrandam, et ipsum monasterium quod ibidem transfirmauimus [Gall. Chr., transformauimus], de missas, de curso [a 1Kb] , de luminaria curam habere studeant, et de hospitibus et peregrinis caritatem, ut mercedem exinde habere debeant, et nomen nostrum in libro uite recenseant [Gall. Chr., reuiuiscant], et ipsum monasterium in eorum iure, perpetua dominatione, hoc est ipsius monasterii Sitdiu [Gall. Chr., Sithiu], habeant, teneant atque possideant, uel quicquid exinde facere uoluerint, aut eum [Gall. Chr., cum] liberum in omnibus potiantur arbitrium. Et si quis uero, quod fieri minime credimus, quod absit, si egomet ipse aut ullus de  heredibus aut proheredibus meis, seu quislibet [Gall. Chr., quelibet] ulla emissa aut extranea persona fuerit, qui contra hoc testamentum uenire uoluerit, aut infringere illud presumpserit, imprimitus [Gall. Chr., imprimis] iram Dei omnipotentis incurrat, et ante tribunal Christi cum ipso sancto Petro in die iudicii deducat rationes, et insuper una cum socio fisco distringente, auri libras X, argenti pondera XX  coactus exsoluat; et insuper, quantum ipse monasterius [Gall., Chr., monasterium] tunc temporis emelioratus ualuerit, uel duplam pecuniam coactus [Gall. Chr., conuentui] exsoluat, et quod repetit non euindicet. Sed hoc testamentum isto omnique tempore firmum permaneat, cum stipulatione subnixa. Actum in uermandis [b 1Kb] , quod fecit mensis Februarius dies uiii; in anno [c 1Kb] xiio regni domni nostri Theuderici [Gall. Chr., Frederici] gloriosissimi regis. Amalfridus hoc testamentum a me factum relegi et [d 1Kb] . Ego Auriana abbatissa consentiens.

+ Signum Adalfridi. Wulfahaldus. Niuacio. Anganbertus. Hildramnus. Erchanfridus. Siginus. Waraulfus diaconus. Blitmarus. Crasmarus. Dudan. Bruno. Ermenfridus. Constantinus. Gislefridus centenarius.  Gerfridus. Baldethramnus. Bladardus [e 1Kb] rogatus hoc testamentum scripsi et [f 1Kb] .





XXu. Charta qua Reolus, Remensis episcopus, Beracario abbati concedit uillam Gaugiacum, ad construendum monasterium puellarum [g 1Kb] 

In Christi nomine Reolus, ac si indignus et peccator, episcopus. Dum omnes oportet pro salute anime cogitare, uel parua pro magnis, caduca pro celestibus in ara offerre summi Dei omnipotentis, ut ab ipsis subleuari merear, sicut ueritas dixit: Facite uobis amicos de mammona iniquitatis, qui uos recipiant in eterna habitacula; iuxta quod ordo edocet pastoralem culmen, ut ubi poterunt, caularum ouilia  iuxta cenobitarum ordinem edificare debeant, siue uirorum, siue puellarum. Ideoque petiit nobis Beracarius [h 1Kb] abbas ut ei locum compendiosum donare deberemus, ad monasterium puellarum construendum, ex nostra proprietate, siue de alodo parentorum, uel de aliquo adtracto. Sed eius petitionem, pro anime nostre remedio, opportunitatem minime  denegauimus faciendi; una pariter cum ipso pensantes, minime inuenimus in nostra potestate locum in propinquo, quod omnem opportunitatem ad monasterium construendum habere deberet. Sed dum talis erat nobis uoluntas, inuenimus locum de rebus Ecclesie nostre Remensis, infra urbem Kathalaunensium, in pago Pertensi, supra fluuium Matrona, uillam que dicitur Gaugiacus, siue et alio uocabulo que dicitur Episcopi-uilla, quam sanctimonialis femina, nomine Ama, que sub titulo religionis uitam finiuit, per suas cartas ad Ecclesiam Remensem condonauit. Sed dum ipse locus ipsi abbati complacuit ad monasterium construendum; nos uero, una cum consensu fratrum meorum uel conciuium Remensium, hoc est, tam archidiaconibus, abbatibus, presbyteris quoque  et diaconibus, uel omnem clerum ecclesiarum, seu et inlustribus uiris, qui infra urbem commanere uidentur, quorum nomina uel signa subter tenentur inserta, ut per nostram epistolam, a die presenti, absque ullius contrarietate, pro anime nostre salute, uel pro eterna retributione, ipsam uillam Gaugiacum, seu et que dicitur Episcopa-uilla, ad monasterium puellarum construendum, ipsi suprascripto abbati Beracario tradere deberemus: in ea tamen ratione, cum consilio uel consensu, seu et conuenientia fratrum Remensium, ut uilla nostra Tinnouero, quam de uetranione diacono dato pretio comparauimus in pago Lemouicino, et casa in Nouo-Castro constructa, pro ipsa uilla Gaugiaco in  commutationem ad partem Ecclesie nostre Remense tradidimus; ad possidendum, tam terris, domibus, edificiis, mancipiis ibidem, commanentibus, colonibus, ibidem aspicientibus, campis, pratis, siluis, pascuis, aquis aquarumue decursibus, totum et ad integrum, quantumcumque ad ipsam uillam Tinnouero aspicere uidentur, cum omni integritate ad se pertinente, una cum ipsa casa in Nouo-Castro constructa, in ipsa urbe Lemouicino, pro ipsa uilla Gaugiaco, ad Ecclesiam nostram Remensem in uicem recompensationis tradidimus ad possidendum, ut et nostre uite tempore, et post de hac luce discessum, firmiorem stabilitatem ipsum monasterium puellarum habere debeat, et nulla infestatione de successoribus nostris episcopis habeat, uel de quaslibet  oppositas personas, nisi semper perpetualiter ipse abbas uel ipse ancille Dei que in ipso nuncupato loco habitare noscuntur, uel posteris ipsarum, per presentem epistolam nostram omni tempore ualeant possidere uel dominari, ut melius eas delectet pro nobis Domini misericordiam deprecari, ut ab infernorum nexibus liberi esse mereamur, et post nostrum quoque de hac luce discessum, ibidem nomen nostrum in libro uite ponatur uel recenseatur, et eorum sacerdotes hostias pro nobis omni tempore ualeant offerre. Et si forsitan, quod adsolet, de ipso loco in alio loco ipsas famulas Dei migrare uoluerint  ad monasterium edificandum, aut pro compendio aut pro meliorando pro causa stabilitatis, teneant ipsam uillam Gaugiacum [a 1Kb] , que dicitur Episcopi-uilla, ad monasterium Altumuillare, quod antecessor noster domnus et pater noster Niuardus, quondam episcopus, suo opere construxit, debeat reuertere, cum ipsa epistola quam spontanea uoluntate fieri rogauimus, ut per ipsa strumenta ipsi monachi qui ibidem sub sancto ordine uiuere noscuntur, absque repetitione ipsas monachas, uel eorum abbate, omni tempore uite ipsorum debeant possidere uel dominari, et pro anime nostre salute Domini misericordiam deprecari, ut melius eos delectet, uel eorum sacerdotes, post nostrum de hac luce discessum, hostias offerre: in ea tamen ratione, si ipsas monachas  de ipso loco promouere uoluerint. Nam dum illas ibidem sub sancto ordine regulariter uiuere uel habitare uidentur, et nos a die presenti per hanc epistolam nostram testamenti, integro quoque et deliberato consilio ac prompta uoluntate ipsum locum eis tradidimus ad possidendum, ita ut illi hoc habeant, teneant atque possideant. Et si quis, quod absit, uel post nos, successores episcopi uel qualibet opposita persona uel de heredum meorum, ipsas de ipso loco aut promouere aut inquietare uoluerit, aut ipsam epistolam nostram infrangere conauerit, in primis propria uita careat, atque cum stirpe sua captiuus deseruiat, et diuinitatis furorem incurrat, uel dominatio eius dispergatur, sicut dispersa est  Holoferni potestas; et sicut diuisa est magni Alexandri formidabilis dominatio, ita et amodo dispergatur potestas; et sicut Sodoma et Gomorra in presenti seculo percussa est, similiter percutiatur potestas uel habitatio ipsius, et in anathema maranatha, quod est perditio, usque in aduentum Domini nostri Iesu Christi feriatur; et a liminibus Ecclesie, uel a communione participationis corporis et sanguinis Domini nostri Iesu Christi excommunicatus appareat; et cum Iuda traditore, qui per falsum osculum tradidit Dominum, particeps efficiatur; et ueniat super eum lepra Naaman, quam puer Elizei Giezi per cupiditatem adeptus fuit; et omne genus et germen eorum sic marcescat in flore, ut nunquam fructificet, nec perficiat in grano; et ueniam apud  Dominum non mereatur. Et, ut presens epistola nostra omni tempore firma permaneat, et pro rei totius firmitate, hanc epistolam manu propria subter eam subscripsimus, et qui inferius subscripserit uel signauerit nos in presenti eos proprio ore rogauimus, et insuper una cum socio fisco addat ad partem ipsius monasterii, hoc est, auri libras XX, argenti libras IX coactus exsoluat, et hoc quod repetit euindicare non ualeat, et nichilominus presens epistola omni tempore firma et inuiolata permaneat. Actum in uilla Compendio, sub die Kal. Maii, anno XIII regni domni nostri Teoderici regis. In Christi nomine  Reolus, ac si peccator episcopus, hanc epistolam a me factam relegi et subscripsi. Ego Ansooldus episcopus, iubente domno Reolo episcopo, hanc deliberationem subscripsi. Ego Petrus abba subscripsi. Ego Harmarus abba subscripsi. Ego Hilduinus abba subscripsi. Ego Leocadius abba, iubente domno Reolo episcopo, hanc epistolam relegi et subscripsi. Ego Amalgisilus subscripsi. Ego Bertohindus subscripsi. Ego Gando presbyter subscripsi. Ego Caldemarus notarius scripsi et subscripsi hanc epistolam donationis, ex iussu domni Reoli episcopi.





XXuI. Charta qua Pipinus et Plectrudis, uxor eius, castrum Ambra, in Arduenna, Beregiso donant, ut ibi condantur cella et ecclesia [a 1Kb] 

 In nomine Sancte Trinitatis. Omnis sublimitas terrena diuine ordinationi omnimodis debet esse subiecta. Eapropter, cum supremus celi terreque Dominus, qui bonorum nostrorum non eget, mirabili tamen in me bonitate castrum Ambra, Amberlacensis fisci caput, schedula e celo prodigiose delapsa, in seruorum suorum patrimonium dignatus sit eligere: ego Pipinus, illustri Anchisi filius, cum illustri matrona mea Plectrude, notum facio omnibus presentibus et futuris, quod predictum ditionis mee castrum, ab Ardenne principatu auulsum, cum limitibus et confiniis infra designatis, ita omnipotenti Deo contradidi, sicut etiamnum in persona uenerabilis Beregisi  et successorum eius trado, ut nichil iuris dominii aut cuiuslibet autoritatis, mihi aut successoribus meis inibi reseruem; quatinus sit solius Dei et ipsius uera possessio, ei soli subiecta, eo sane fine, ut ecclesia et celle ibidem incunctanter construantur, ad laudes Altissimi a seruis suis die noctuque decantandas. Ut autem hec mea donatio nulla ualeat cauillatione uiolari, nullo auaritie studio resecari, nulla ui aut malitia perturbari, nouerint uniuersi, hac donationis karta contineri totum terre tractum constrictum inter lapides, metas et fossas in presentia  filiorum et procerum meorum designatas, inter diuisiones ad meridiem, ad orientem, inter Mollem Campellum, Campilonem et Haletum, Ferreum montem; ad aquilonem inter Nasaniam et Awannam, Tabule Fontanam; ad occidentem, fluuium Lumnam et rupem Sulmoniensem, scilicet cum banno, omni iustitia, pretoriis, et eorum appendiciis; cum omni iure et censu, tam in denariis quam in auenis; cum teloneo, mercato, et suis appendiciis; cum iure mortimenti, et omnium accolarum aduocationis ad fisci dominici opera, in accepte libertatis signum, cum decimis ad me spectantibus, et omnibus possessionibus, terris, pratis, pascuis, aquis; cum farinariis, cum syluis, uillis et uillulis; cum mansis, mansionibus, familiis, libertis et mancipiis;  cum gregibus et armentis. Quam donationem sic Deo factam, ac etiam in presentia illustris Plectrudis, filiorum curialiumque meorum, ratam ac firmatam, etiam in mandiburnium meum suscepi, posterisque meis commendo, ut stabilis sit. Hic est uero schedule celi tenor: »Hic locus a Deo electus ad salutem animarum multarum; terra sancta est ualde magnificanda, seruorumque Dei patrimonium, quod augebitur, et a potestatibus protegetur, uarie tamen tribulabitur. Qui uero hunc locum uexauerit, sic in radice marcescat, ut in ramis non florescat, aut ultrices ultionis eterne penas sustineat.« Actum publice in palatio Ioppiliensi, idibus Nouembris, anno Incarnationis Domini DCLXXXuII. His interfuerunt  quorum nomina subscripta sunt. Illustris Pipinus; Illustris Plectrudis; Drogo filius; Grimoaldus filius; Hubertus comes; Sisibertus comes; Godefridus comes; Chudbertus; Caribaldus; Cosmarus; Winetharius, qui subscripserunt.





XXuII Charta qua uandemiris et Ercamberta, uxor eius, plurima ecclesiis dona conferunt [b 4Kb] .

. . . . . . . . . . . . . . . . . . . . . . . . . . . . . . . . . . . . . . . conferre debemus, unde in futurum ueniam misericordie animis nostris . . . .  donamus, donatumque in perpetuo esse uolomus ad basilica domne Stefane in Parisius, ubi domnus Sigofridus pontefex preesse ueditur, uilla cognomenante . . . . . mliacensi cum omne merito uel ageciencias et soledetates suas, sicut a nobis presente tempore est possessum. Simile modo donamus ad monasterio domne . . . pred . . . ata abbatissa preesse ueditur, uilla cognomenante Ingolinorcurti, in pago Camiliacensi, cum omne integritate uel merito suo, sicut et nos . . . uedimus. Pare modo donamus ad basilica domne Germane, ubi uir uenerabilis Landebertus abba preesse ueditur, uillam cognomenante Fraxineto, in pago . . . . ., uel quidquid presente tempore quieto ordine a nobis ibidem est possessum. Simile modo donamus ad basilica  domne uincente, uel domni Germani, ubi uir uenerabilis Audcarius abba preesse ueditur, uillas cognomenantis Oxma in pago Dorcassino, Nouiolio in pago Andegauino, cum omne intigritate, et . . . . . tutum et ad integrum, sicut a nobis presente tempore est possessum. Pare modo donamus uuabuniacas in pago Beloacinsi, ad basilica domne . . . . Noaldus abba preesse ueditur, tutum et ad integrum, cum ageciencis uel adpendiciis suis, sicut a nobis presente tempore est possessum. Donamus . . . . uenerabilis uandremarus abba preesse ueditur, uilla cognomenante Gomario-uilla in pago Stampinsi, cum omne integritate uel merito suo, ageciencias uel adp. . . . ., sicut a nobis presente tempore est possessum. Simile modo donamus ad domno Christiuilo,  monistirio puellarum in Parisius, ubi Landetrudis abbatissa preesse ueditur. . . . . . . Nouiliaco in pago Camiliacinsi. In Dei nomine donamus Gundulfocurti in pago Camiliacinsi, Premiaco in pago Aurelianinsi, ad basilica pretiosi domne  ipsi in corpore requiescit, et uenerabilis Cheno abba preesse ueditur, cum omne integritate uel soleditates eorum, sicut a nobis presente tempore. . . ad monisterio Aolino-uilla, ubi uir uenerabilis uigur abba preesse ueditur, uilla cognominante uillare, in pago Oxminsi, cum omne merito et integretate . . . . donamus in Dei. . . ad monasterio Portmauro, ubi uir uenerabilis Amalcarius abba preesse ueditur, locello cognomenante  Alticiaco, in pago Maceracius cum omne integritate. . . . quicquid a nobis presente tempore ibidem est possessum. Simile modo donamus Badenaco  ad Fontanelle ad domno Petro, ubi domnus uande [a 1Kb] in corpore requies. . . . agecenciis uel adpendiciis, tutum et ad integrum, sicut a nobis est possessum. Donamus ad basilica domne Petri. . . . ubi uir uenerabilis. . . cognominantis Ispaldis in pago uilcassino, Brinnaco in pago Ebricino, Ararnio in pago Oxminsi, Ociciaco in pago Oxmensi, Cormiliacinse . . . . quicquid ibidem nos presente tempore possedire uedimur. Donamus in Dei nomine ad domno Desiderio, ubi uir uenerabilis Adroaldus abba preesse ueditur, . . . ubi uenerabilis uir Carone abba preesse ueditur in pago Ebricino, cum omne merito suo, sicut a nobis presente tempore est possessum. Donamus ad . . . . uilla cognominante . . . . in pago Lexuino, cum omne integritate uel mer to  suo, sicut a nobis presente tempore est possessum. Donamus in Dei nomine. . . . Prisciaco in pago Camiliacinsi, ad domno Martino in ipso Prisciaco, ubi uenerabilis uir Farulfus abba preesse ueditur, ubi sepulturas nostras ibidem habimus recondetas. . . . . dedero, et. . . . habit, humana fragiletas in ista hic. . . quod Deus aduertat, de nobis non contingat. . . dulcissema coniux mea Ercamberta stante ista omnia quod superius diximus, se nos superstitis aderat, et Deo si uouirit, uillas cognomenantes Lubariaci in pago Oxminsi. . . . sino uillare super mare in pago Lexoino, Colzo in pago Lexuino, Cambrimaro in pago Lexuino, Cedraco in pago Cilimanico, Abaciaco in pago Cilimanico, ut iam dixi, dulcissima coniux mea Ercamberta se mihi  superstites fuerit, suprascriptas uillas, tam de parte sua quam et de parte nostra, in sua faciat reuocare domenacione, et monisterio ubi se eligerit d  . . . . . . re. . . futuris temporebus ad ipso monasterio predictas uillas debiant proficere in augmento. Et, ut hec delibiratio nostra, quem pro animis nostris dare decreuimus. . . ., per tempora conseruitur, sicut. . . . it reseruata ad heridis nostros uillas cognominantis Edoniaco et Miscello in pago Cadrocino, Ocello et Buciaco. . . stante ista omnia quod superius communi conuenientia ficimus, conuinit ut qui pare suo superstetis aderat, res pare suo possedire debirit, ut ne. . . mercidem amborum ad loca sanctorum delegare debiret. Unde duas epistolas  uno tenore conscriptas, inter nos fieri et firmare conuinit. . . Parisiaci, ubi apostholicus domnos et pater noster Sigofridus preesse ueditur, recondatur;  et alia eo modo conscripta, qui de nos pare suo superstetis aderat habi. . . . . dio uixerit, quarta parte reseruauimus. Si quis uiro, quod futurum esse non credo, seo nosmetipsi aut aliquis de heredibus nostris. . . . . . contra presentem deliberationem nostram, Deus ibi contrario quo. . . tempore uenire aut infrangere uoluerit, in primitus iram trini maiestatis incurrat, ub. . . . . . domnis sanctis quorum reliquie in sepefatas basilicas inserte esse nuscuntur, et ab omnebus ecclesiis excommunis apariat, nec hic, nec in futuro ueniam p. . . . . .rere non possit; una cum socio fisco auri libras cento et argenti pondo ducenta quoactus exsoluat, et qui repetit nullatinus ualiat euindicare. Et hec deliberatio. . . . nostra, duce Deo, omni  quoque tempore firma et inuiolata permaneat, stipulatione pro omne firmitate subnexa. Actum Camiliaco, uico publico, quod ficit mincis. . . . anno XuII regni domni nostri Theuderice gloriosissimi rigis. Ego in Dei nomine uandemiris hanc epistola a me facta religi et [a 1Kb] subscripsi. Ercamserta subs. Ghranno subsc. Signum + uiri inlust. Acerelio [b 1Kb] . Signum + Bosone. Auronius rogetus a supra scriptis hanc epistolam subscripsi. Signum + Bosittone. Signum + Chlodoaldo. Signum + Ingobert. Signum + Gamardo. Signum + Gandulfo . . . . subsc. Ch . . . . subsc [c 1Kb]





XXuIII. Charta qua Pipinus et uxor eius Plectrudis uillam Nugaretum tradunt basilice apostolorum sanctorum iuxta metas [d 3Kb] .


Pippinus [M. Pipinus, hic et infra] dux, Anchisi regis filius, sancti Clodulphi fratris inclita proles, sub maioris-domus nomine Francorum administrabat principatum regalem. Scientia quippe atque fortitudine regum degenerante, dispositio fuit altissimi  preclare huic progeniei, que ex eadem radice processerat, dare insignia Francorum regni. Nec immerito: eorum si quidem libertate [M. liberalitate], Dei gratia preueniente ac subsequente, ecclesie insigniores totius Gallie adhuc constant hodie fundate. Etenim, si requirantur nobilium fundatores cenobiorum, ab hoc insigni stemmate inueniuntur processisse. Hinc est quod ego Pippinus dux et uxor mea dedimus ad omnipotentem Dominum quandam uillam nostram, nomine Nugaretum. Proinde ego iterum Pippinus et uxor mea, nomine Plectrudis, cogitantes de salute nostra, ut a Domino pro paruis magna, et celestia pro terrenis recipere possemus, donauimus, pro remedio anime nostre, seu pro eterna requie acquirenda, ac solide tradidimus ad  basilicam Sanctorum Apostolorum, iuxta urbem Mettis constructam, ubi dominus et auus noster Arnulphus in corpore requiescit, uillam, proprietatis nomine, uocabulo, ut supra dictum est, Nugaretum, sitam in pago Wabrinse, mansum uidelicet indominicatum, cum omnibus adiacentiis ad se pertinentibus, tam in edificiis quam in campis, pratis, siluis, cultis et incultis, mancipiis utriusque sexus ibi commorantibus, uel quicquid in memorata uilla hactenus uisus sum possedisse, totum et ad integrum: ut a die presenti et deinceps, uniuersa ad locum sanctum supranominatum, sub potestate seruorum Dei qui ibidem uel sunt, uel futuri sunt, ubi ad presens uidetur preesse uenerabilis uir Romulus abbas, deueniant,  et de nostro iure in eorum perpetualiter transeant hereditatem; quo uidelicet eisdem seruis Dei, pro nobis seu progenie nostra propensius intercedentibus, ad presentis uite tramitem felicius, dirigente Domino, percurrere, et eterne glorie postmodum participes ualeamus existere. Quod si quidpiam [M. quispiam] de heredibus nostris, seu quelibet alia persona uel potestas, contra hanc dominationem  [a 1Kb] nostram uenire, aut aliquatenus infringere temptauerit, imprimis iram [iram deest ap. Meur.] et ultionem Dei et sanctorum eius incurrat, et quod repetit non ualeat euindicare. Actum in uilla Nielsio [M. Hielsio], publice, sub die X Kal. Martii, anno duodecimo regni domini nostri [hoc uerbum deest ap. Meur.] Theodorici regis.





XXIX. Charta qua Drogo, dux Burgundie et Aquitanie, donat ecclesie sancti Arnulphi quidquid habet in uilla de Mariolis [b 1Kb] .

Ego Drogo, dux Burgundiorum, filius Pipini ducis, dux [hec uox deest ap. Meur.] Aquitanie. Notum facio quod, amore beati Arnulphi Metensis, quidquid  habui in uilla de Mariolas totum dedi ecclesie S. Arnulphi, in pascuis, siluis, aruis, mansis, et cum edificiis, cum uineis et terris et cultibus, et cum mancipiis omnibus utriusque sexus, cum agris, campis cultis uel incultis, pratis, pascuis, siluis, aquis, aquarum decursibus, molendinis, et quidquid [M. quidquid ibi] nominari potest; et in iis omnibus quidquid mihi in ipsa uilla legibus obuenit, tam de paterno quam de materno, seu de comparato, uel de qualicumque adtractu noscitur ad me peruenisse, et ego uisus sum habere uel donare, totum ad integrum, ad ipsam iam sacrosanctam ecclesiam sancti Arnulphi uel sanctorum apostolorum Iohannis et Iacobi, seu ad partes illorum fratrum qui ibidem deseruiunt,  dono, trado atque transfundo in Dei nomine perpetualiter ad possidendum, uel quidquid exinde pars ipsius ecclesie elegerit facienda [M faciendum], libero in omnibus perfruatur arbitrio Si quis uero, quod fieri non credo, si ego ipse aut [M. aut ullus] de heredibus meis, seu quelibet extranea persona qui contra hanc donationem a me factam uenire conauerit, aut irrumpere uoluerit, imprimis iram Dei et sanctorum apostolorum uel sancti Arnulphi incurrat,  et insuper inferat contra ipsam ecclesiam, una cum socio fisci, sustinere, auri libram unam; argenti duarum multa [M. pondus duo] sustineat, et quod repetit non ualeat euendicare; sed presens donatio ista omni tempore firma et stabilis permaneat stipulatione subnixa. Actum Metis, in publico, sub die et tempore quo supra [c 1Kb] .





XXX. Charta qua Godefridus dux, ecclesie beati Arnulphi donat quidquid habet in uilla Flauigneiaco [d 2Kb] .

Ego Godefridus, dux, filius Drogonis, notum facio quod, amore beati Arnulphi Metensis, quicquid habui in uilla de Flauigneiaco totum dedi ecclesie  Sancti Arnulphi, in pascuis, siluis, aruis, mansis, et cum edificiis, cum uineis et terris et cultibus, et cum mancipiis omnibus utriusque sexus, cum agris, campis cultis et incultis, pratis, pascuis, siluis, aquis, aquarum decursibus, molendinis, et quicquid ibi nominari potest. Et in hiis omnibus quicquid mihi in ipsa uilla legibus obuenit, tam de paterno quam de materno, seu de comparato, uel de qualicumque adtractu noscitur ad me peruenisse, et ego uisus sum habere uel donare, totum ad integrum ad ipsam iam sacrosanctam ecclesiam sancti Arnulphi, uel sanctorum apostolorum Iohannis et Iacobi, seu ad partes illorum fratrum qui ibidem deseruiunt, dono, trado atque transfundo, in Dei nomine, ad perpetualiter  possidendum; uel quicquid exinde pars ipsius ecclesie elegerit facienda, libero arbitrio in omnibus perfruantur. Si quis uero, quod fieri non credo, si ego ipse aut ullus de heredibus meis, seu quelibet extranea persona qui contra hanc donationem a me factam uenire conauerit, aut irrumpere uoluerit, imprimis iram Dei et sanctorum apostolorum uel sancti Arnulphi incurrat, et insuper inferat contra ipsam ecclesiam, una cum socio fisci, sustinere auri libram  unam, argenti pondus II multa sustineat, et quod repetit non ualeat euindicare, sed presens donatio ista omni tempore firma et stabilis permaneat, stipulatione subnixa. Actum Mettis, in publico, sub die et tempore quo supra [a 1Kb] .





XXXI. Charta qua Pipinus senior dona confert Laubiensi monasterio [b 2Kb] .

In nomine sancte et indiuidue Trinitatis, amen. Uniuersalis mater et uirgo singularis, Christique sponsa Ecclesia catholica, fecunda castitatis prerogatiua promeruit, quod deuotum suis utilitatibus inclinemus assensum, presertim sacrosancte religionis tranquillitatem et quietem cura uigili prouidentes:  quo liberius diuine contemplationi et orationi pro nostra salute et regni stabilitate uacando possit ad Deum interesse: quatenus inimicis christiane fidei eliminatis, tota sui corporis incolumitate, sub nostro sudore, regnum uigeat et crescat, et hostilis ubique ceruicositas se sentiat subiugatam. Ego quidem Pipinus Senior, eo fauore et desiderio ductus, maxime quia de rege superbo Theodorico, per gratiam Dei, cum uictoria sum liberatus, monasterio religiosissimi uiri et eximii predicatoris Ursmari pontificis, quod est in Laubias super Sambrum fluuium, concedo et dono in dotem ipsius ecclesie perpetuo possidendam terram et siluam que est inter riuum de Grunghart et riuum de Hergnaut qui defluunt  in Sambrum, que sylua dicta est Forestella ab antiquo. Situm ipsius monasterii Laubacensis, uillas, terras, syluas, prata, aquas aquarumque decursus, et possessiones omnimodas quas fidelis meus Hydulphus dux cooperator in eodem monasterio predicti pontificis, eidem loco donauit, in mea tuitione et defensione suscipio et perpetue libertati et quieti reddo, nichil in eisdem locis iuris, aut potestatis mihi siue posteris meis reseruans. Quidquid etiam homo Dei Landelinus, qui primus in eodem loco laborauit, ipsi loco acquisiuit et subiecit, eidem monasterio  totum attribuo uidelicet ecclesiam de Alna cum omnibus appendiciis et possessionibus suis. Similiter monasterium Wallare, cum uniuersis appendiciis et possessionibus suis, sicut eas piissimus rex Dagobertus, ad preces bone memorie Auberti, Cameracensis episcopi, supradicto Landelino sub certis terminis expressas et monasterio Wallari, pro sua fundatione deputatas donauit, ut sint ipsius ecclesie Laubacensis uera et firma possessio, sine aduocatia uel oppressione alicuius comitis uel centenarii aut uice-domini; nec aliquis supra territorium ecclesiarum predictarum, domum erigere et fabricare preter uoluntatem aut licentiam earumdem presumat, aut uiolentiam aliquam inferre. Uniuersa loca predicta, tam in nostro, quam in supradicti regis Dagoberti  uolumine fideliter expressa et conclusa, sub mea protectione suscipio, et ab omni principatus angaria et potestate penitus absoluo; nulliusque infractionis aut inuasionis molestiam, siue preiudicium occupationis sustinere decerno. Si quis autem contra hoc uenire et nostrum edictum uiolare presumpserit, omni libertate et honore nudatus, capitali pena puniatur. Ut autem hec mea donatio per succedentia tempora maneat intemerata, eam manu mea confirmaui, et sigilii mei appositione insigniri iussi. Signum domini Pipini Senioris. S. Hydulphi, ducis Lotharingie. S. Philippici, ducis Metensis. Ego Asdolgus cancellarius, ad uicem Ruothperti archicapellani, recognoui et subscripsi. Data Lephstinis,  decimo septimo Kalendas Decembris, anno Dominice Incarnationis sexcentesimo nonagesimo primo, indictione quarta, principatus nostri anno quinto, contrito Theoderico rege superbo, feliciter, concessionis huius eodem anno.





XXXII. Charta qua Pipinus senior dona confert ecclesie sancti Petri Cameracensis [c 1Kb] .

In nomine S. et Ind. Trin. Amen. Uniuersalis mater et uirgo singularis Christique sponsa Ecclesia  cathol. etc. Ego quidem Pipinus Senior, eo fauore et animo ductus, maxime quia de rege superbo Theoderico, per gratiam Omnipotentis, cum uictoria sum liberatus, eccles. S. Petri Kambrac. concedo in perpetuam eleemosinam, terram meam inter Elimontem et Salicurtem, in pago Atrebatensi, etc. Item ecclesie fratrum oratorii Kambr. do uillaria duo, uillas Maniliacum, Kuneias et Demicortem, etc. S. D. Pipini Senioris. S. Hidulphi, ducis Lotharing. S. Philippici, ducis Metensis. Ego Asdolgus cancellarius recognoui. Data Kambraci an. I. u. sexcent. nonages. primo, ind. II, principatus nostri an. quinto.





XXXIII. Charta qua Bertendus, Catalaunensis episcopus, priuilegia largitur monasterio Deruensi et uicino puellarum monasterio [a 1Kb] .


Dominis sanctis et summi culminis apice [Dach., apostolice] pontificalis cathedre specula presidentibus in Christo fratribus seu cepiscopis Ingoberto [Dach., Rigoberto] metropolitano, Basino, Stephano, Adalberto, Aloni, Madalgario, episcopali cathedra presidentibus, Bertendus [b 1Kb] , licet indignus, in ordine tamen Cathalaunensium episcopus, suplex in Domino mitto salutem. Quanquam prisce regule decreta nos doceant, et que oportet perhenniter custodire, et patrum consueta indiminute seruare, attamen et nos super hec regulariter decernentes, uota supplicum, et maxime orthodoxa fide fulgentium, ut illi prouisione tractantes eorum petitionibus, libentissimo animo  uolumus affectum mancipare. Quoniam igitur gloriosus domnus Clodoueus rex, et uir inlustris Pipinus, maior-domus, pie [Dach., pro] religiosa sollicitudine perspicue nobis postulasse noscuntur ut priuilegium monasterio Putiolos, in uasta Derui, in honore beatorum apostolorum Petri et Pauli et sancti Iohannis Baptiste et sancti Iohannis euangeliste, seu et omnium sanctorum, a uiro religiosissimo sancto Bercario [c 1Kb] ubi et ipse abbas preesse uidetur, ex munificentia quondam Childerici regis constructo, seu et alio monasterio puellarum [d 1Kb] , super fluuium uigore etiam et Drea [Dach., Dria], in Deruo, in finem [Dach., fine] Flaciniacinse, quod uuatmerus [Dach., Waimerus] et coniux sua uualtildis [Dach., Waltidis hic  et infra] et domnus Bercarius abbas pariter contruxerunt, in quo loco Deo [h. u. deest. ap. Dach.] sacrata uualtildis mater esse uidetur multarum uirginum  presenti tempore, et se cum eis multimode aggregationis agminibus, pie deuotionis paribus studiis sociauerunt in Dei laudibus, uno regule spiritu superna inspiratione commota, ad laudes omnipotenti Deo concinnandas [Dach., concinendas], pium exhibet famulatum, conferre deberemus. Quod salubriter annuentes, hoc priuilegium, quod plena deuotione petierunt, perhenni auctoritate seruandum libenti animo prestitisse comperite. Nec enim noua postulantium uel indulgentium est auctoritas priuilegium largiendi, dum profecto cuncti [Dach., cunctis] retro apostolice sedis presules, unde sacra propagatur auctoritas, non solum in uicinis prouinciis constitutis, sed etiam in ceteris longe regionibus procul sitis, postulata semper indulgenda sanxerunt. Unde obsecro  domnos successores ecclesie prenotate pontifices, satis superque per omnipotentiam Trinitatis inmense Patris et Filii et Spiritus Sancti obtestare, immo coniectare presumo. Ut commendem [Dach., commendatum] prenominatum monasterium piis mentibus iubeant diligere, iubeant fouere, iubeant continere, iubeant conseruare, et ne succidua fraternitas sacerdotum hoc nos in his regionibus proprie deliberationis instinctu, aut noua inuentione, estimet decreta fuisse, cum sub huius constitutionis norma, sanctorum Agaunensium locus, immoque et monasterium Lirinense, seu et monasterium Luxouiense, multaque alia monasteria, nec non et basilica domni Marcelli, et innumera in Orientis partibus monasteria, propriis ex decreto pontificum seruantur  priuilegiis. Ergo uno conspirationis consensu, Dei nutu, antedictorum patrum religionem pensantes, ita ab omnibus decretum est, ut nullam dominationem nos successoresque nostri in suprascripta monasteria uirorum seu puellarum uirginum, ubi sunt congregati, quod pro salute animarum suarum predictus uir Bercarius et uuaimerus, seu et coniux sua uualtildis, una pariter construxisse noscuntur, habeamus, quatinus eis liberius liceat, Deo iuuante, sine impedimento rei alicuius, contemplatiuam uiuere uitam; et cum pater monasterii fuerit de seculo euocatus, quem unanimiter omnis congregatio ipsorum seruorum Dei undecumque sibi optime regulam compertam elegerint, seniorem sibi abbatemque constituant;  seu et cum mater uirginum de seculo fuerit euocata, quam unanimiter omnis congregatio ipsarum ancillarum Christi undecumque sibi optime regulam  compertam elegerint sibi seniorem matrem, una cum consilio monachorum Deruensium fratrum, abbatissam instituant; et, si eis opportunum fuerit abbatem benedicendi, aut crisma consecrandi, uel sacros ordines percipiendi, hoc tantummodo nobis propter canonicam institutionem et preiudicium ecclesie nostre, absque ullo motu, reseruamus. Ceterum uero, ut superius continetur, nullam potestatem aut dominationem neque nos uel archidiaconus successoresque nostri, uel quelibet persona habere non debeat, aut quamcumque de eodem monasterio uel cellulis eius, sed [h. u. deest ap. Dach.] et parrochiis aut ceteris monasteriis, causam audeat presumere uel auferre; et, si aliquid ipsa congregatio de earum religione tepide egerint, secundum regulam  sancti Benedicti uel domni Columbani, ab earum abbate uel abbatissa qui pro tempore spiritalis pater uel mater extiterint, corrigantur. Nam nullum pontificum neque a nobis neque a successoribus nostris, in eodem monasterio, pro causa cupiditatis, aut, quod absit, auaritie, habeatur; sed proprio in Dei nomine fruantur priuilegio. De rebus namque prefatis constructoribus eiusdem sancti monasterii, pro sustentatione predictorum sanctorum monachorum seu  puellarum uirginum, uictum quoque ac uestitum conlatum, seu a ceteris Deum timentibus personis in antea conlaturis, uel a regia potestate fuerit concessum, nichil ex hoc, neque pontificum nec quarumlibet personarum, distrahendi  minuendiue causa, potestas omnimodo non habeatur, nisi in matribus uel patribus eiusdem monasterii, suisque propositis [Dach., prepositis] gubernandi, regendi dispensandique, arbitrio seu dispensatione consistat. Deo [Dach. Ideo] quoque prestitimus priuilegium, quia nichil de canonica auctoritate conuellitur, quidquid domesticis fidei, et maxime contemplatiuam uitam ducentibus, pro quiete tranquillitatis tribuitur. Quod si quis calliditate aut cupiditate preuentus, ausus fuerit ea que sunt superius comprehensa temerario spiritu uiolare, a diuina ultione  prostratus reatum anathematis subiaceat, ueniatque super eum lepra Naaman Siri, excommunicatusque a sancta efficiatur Ecclesia catholica, et nichilominus hoc priuilegium perpetuis temporibus maneat incorruptum. Que constitutio nostra, ut firmis subsistat uigoribus, manus nostre subscriptionibus est roborata; et, ut plenius confirmetur, ceteris fratribus et cepiscopis qui ad presens non fuerunt destinauimus insuper roborandam. Actum Remis, publice. Data quem fecit mense [Dach., mensis] Febr. die Xu, anno secundo gloriosi domni nostri Clodouei regis [a 1Kb] .





XXXIu. Charta qua Aiglibertus, Cenomanensis episcopus, decimas quarumdam uillarum concedit monasterio sancte Marie [b 2Kb] .

In Dei nomine Aiglibertus, episcopus in Christo  sancte Ecclesie filiis omnibus agentibus uel missis discurrentibus de uillis sancte Ecclesie de Mediaquinta, Trition, Alnetum, Betas, Longa Aqua, Lucduno, Geneda, medietate de Tredente, et uithlena, et Tauriniaco. Cognoscatis quod nos concessimus monasterio Sancte Marie, ubi Deo sacrata Ada abbatissa preesse uidetur, omnes decimas de suprascriptis uillulis, tam de annonis, quam agrario, uinum, fenum, omnium pecudium, seu furmatico, uel undecumque decimas redebetur, totum et ad integrum, ad ipso monasterio censemus et iubemus, ut absque ulla dilatione ad missos ipsius dare faciatis, et, ut diximus, ipsam decimam omni tempore ipsi monasterio habeat concessum. Et, ut certius credatis,  manu nostra subterfirmauimus. Datum dies nouem quod fecit mensis Iulius, in anno II regni domni Clodouei regis. In Christi nomine Aiglibertus, ac si peccator episcopus, subscripsi.





XXXu. Priuilegium ab Agerado, Carnotensi episcopo, concessum cuidam monasterio sancte Marie dicato, super fluuium Ligerim [c 2Kb] .

. . . . . . . . . . . . . . . . . . . . . . . . . . . cum consenso filio suo domno Deodato, quondam antecessori nostro, ipsius urbis episcopo, et plurimorum  ponteficum uel sacerdotum, afflante Sancto Spiritu, sacro monastirio in rem proprietatis sue in loco nuncupante . . . . . . infra ipso muro super fluuium Legieris, in honore sancte Marie semper uirginis uel ceterorum sanctorum suo opere edificauit, et de rebus suis ditauit, et ipsum uenerabili uiro Chrotcario diacono per suam [epistolam] . . . . . . firmauit, ut ibidem monachus qui sub sancto ordine uita theorica sub ordine cenubitale degentis conuersare diberent, ibidem intromittire diberit, et ipsi ipso monastirio in onus abb. . . . . uit cui ipsum se uiuentem sub se aut post suum discessum instituerit. Et, dum nos ipsum deuotissimum in hoc opus Domino famulare perspeximus, ideo uoluntate plenissima hoc sacrosanctum priuilegium, una cum consensum fratrum nostrorum et consilium seniorum,  indulsimus taliter ut liciat sancte congregacioni seruorum Dei in ipso monastirio constitutum, quieto ordine, sine opressione cuiuslibet ponteficum, uel Carnoteno urbis episcopo, seu et clericorum, sine insolencia iuuenum secularium, quieti uiuire; ut nullus conuiuia, nec mansionis, nec paratas, nec munera expedenda non pertimiscant. [Et si] ab ipso abbate pontefex Carnotensis pro eorum utilitate in uitatus fuerit, sine ulla ambicionis causa uel fraude accidat ad ecclesias consecrandas, et abbas benedicendus, uel altaria seu presbiteros [aut] diaconus uel reliquos gradus ordenandus, sine obtento praue cupiditatis tradat benedicionis. Et sicut habet humana fragilitas, se ipsi abba Chrotcarius, aut cui ipsi ibidem intromissum t. . . . . . abbatem instituerit, ab  ac lucem migrauerit, ipsa sancta congregacio seruorum Dei in suprascripto cenubio instituta, de semetipsos ad gubernacionem monastirii, et animas regendas, liceat eis [talem] gubernatorem elegire, qui honestis moribus sit, non generositatis nobilium, sed in Dei amore expergencius atque sagacius inbutum, et sub sanctam regulam obediencie patrem instituere [concedentes] decriuimus, eisque concessimus ut nullo modo hoc sacrum priuilegium a successoribus nostris sit inruptum, sed per omnia et in omnibus conseruitur [a 1Kb] . Et, si scandala, quod [absit et minime] credimus Deo adiuuante quod fiat, in supradicto monastirio surrexerint, et ipsi abbas cum sua congregacione hoc emendare non potuerit, patris  spiritalis, qui sub sancto ordine uiuere [uiden] tur in Carnotena parochia, aut undique elegirint, ad hoc scandalum mitigandum inuitent. Quod si nec ipsi  hoc emendare potuerint, tunc ad pacis concordie sine ullo cupiditatis crimine pontefex Carnotensis ad ipso abbate uel sua congregacione inuitandus sit, ut paterno more discordantis,  saluo eorum priuilegio, ad pacem reuocet. Illud eis pre. . . . auctoritas nostra ponteficalis concessit, ut nullus de successoribus nostris, nec archidiaconus, nec uicem-domini, nec missi clerici uel laici discurrentis in ipsius monastirii. . . . erens, ex conlacione [b 1Kb] predicte Adreberctane [c 1Kb] , tenire uel dominare uidentur, aut se adhuc inantea ad Deo timentebus conlatum fuerit, nec ad causas audiendum, nec exigendum, nec mansionis, aut pastus aut paratas, uel quemlibet reddebucionem requerendum, nec hominis ipsius distringendum, nec de rebus eorum quicquam minuandum, [penitus] non presumat habere ingressum, sed sub regimen ipsius abbati aut successoribus eius, omnia in Dei nomene consistant. Et taliter per hoc priuilegium sanximus, ut perhenniter temporibus presentebus ac futuris in Dei nomene conseruitur.  Et, sicut taliter solet, stimulante aduersario per aliqua temeriditate aut caliditate de successoribus nostris, [sicut] nimpe solet malicia prepedire bonis, hoc priuilegio, que nos pro diuino respecto ut pro participanda conmuni successorum fratrum mercidem absorde per praua consilia inlexerit, et ad molem impietatis indulgencia nostra omissa religione uiolari aut deprauari uel conrumpire adnisus fuerit, non solum hic in conhiben[da] [secund]um statuta canonum sentencia, de obiecto emmanitatis crimene feriatur, sed etiam in futurum ante tribunal eterne iudicis seu angelorum uel sanctorum [omnium], ulcione diuine in precipicium condemnetur acculei. Et, dum extremitas nostra sepe nomenato monastirio sub Xpo cultui admodum in sancta uita conuersare,  [co]gnicione ueritatis regulariter in Dei laudis meditantes, summo desiderio desiderare inspeximus, ita deinceps solecicius atque curiosius dum a nobis omnia [subsidia] feruntur, Xpi clemencia inploramus ut semper magis ac magis in Dei amore proficientis, accensis lampatebus eterna uita perfruantur, qualiter pro labore que in certaminis contemplacione desudant, apud omnipotentem Dominum mercedis commodum ferant; et nos de multiplecata segite premia sempiterna populorum congeries fructificata gremiis, abrutis palliarum sordebus, triticum horrea reconditis metere atque adipisci, mancipari ualeamus. Unde domnis metropolitanis arcium sedes diuinitatis suffragia poscimus, ut adhibenda mercidem  hoc sanctum priuilegium societate beatitudinis uestre adsentire atque [confirma] re una nobiscum almetas uestra dignetur. Annum secundo regnum domni nostri Childebercthi gloriosissimi regis. Captonaco, publice. [Datum quod] fecit minsis Marcius dies sex [d 1Kb] .

In Dei nomine Ageradus, ac si peccator episcopus, hoc preuilegium a me factum religi et subscripsi. . .  ericus episcopus hoc preuilegium consinsi et subscripsi. [In Xpi] nomene Gripho, et si peccator episcopus, hunc priuilegium consensi et subscripsi. Ansebercthtus, seruus Ieshu-Xpi, hoc priuilegium rogitus subscripsi. In Dei nomene Ebarcis, et si peccator episcopus, hoc priuilegium. . . . In Xpi nomine Ayglibercthus, ac si peccator episcopus, hoc priuilegium consenciens subscripsi. In Xpi nomine Beracarius episcopus hoc priuilegium consenciens subscripsi. Tretecor, per misericordia Dei episcopus, hoc priuilegium subscripsi. In Dei nomine Ansoaldus, et si peccator, hoc priuelegium subscripsi. In Dei nomine Attur, gracia Dei episcopus, hoc priuelegium rogetus subscripsi. In Xpi nomene Ermeno, peccator episcopus, subscripsi. Soabericus, peccator episcopus,  hoc priuilegio consenciens subscripsi. Turnochaldus, ac si peccator episcopus, hoc priuilegio subscripsi, Constantinus, peccator episcopus, hoc priuilegio subscripsi.

Chaino, gracia Dei abba, hoc priuilegium rogitus subscripsi.





XXXuI. Charta qua Ansebertus dona confert ecclesie Augustodunensi sancti Nazarii, basilice sancti Symphoriani, oratorio sancti Leodegarii, sorori sue Segoline, et germano suo Autario [a 2Kb] .

Actoribus ecclesie sancti Nazarii martyris Augustidunensis et sancti Symphoriani martyris, ubi ipse pretiosus in corpore requiescit, Ansebertus peccator, episcopus. Diuina nos ammonet lectio, ut quod  Christi misericordia in rebus terrenis confert, abundantia de sua largitate, unde in hoc seculo utimur de eius pietate in suis pauperibus pro abluenda mole peccaminum offeramus. Ergo dono ad suprascriptam ecclesiam sancti Nazarii martyris, ubi ego, ac si indignus, cura pastorali deseruio, de alodo parentum meorum uillam cui uocabulum est Hauxiaco, in pago Belnense, cum soliditate et appenditiis, domibus, uillarebus, campis, pratis, siluis, uineis, pascuis, aquis, seruis, libertis ac colonis accensisque omnibus, et quidquid in ipso pago presenti tempore possidere ualemus, aut quod inante ibidem in Dei nomine acquirere, uel quidquid dici aut nominari potest, cum integra soliditate suprascripta ecclesia sancti Nazarii ut habeat uolo. Et pro portione illa  quam germanus meus Autarius apud nos ibidem habet, portionem nostram in uilla Binago ut habeat uolo. Et fortasse  si ei fuerit contrarietas, in suprascripta uilla in Hauxiaco et Binago, quicquid pro portione mea nobis de alodo  parentum meorum, tam de paterno quam de materno quod debitum est, ecclesia sancti Nazarii ut habeat uolo atque decerno. uilla uero Pagetis, quam ex parte conquisiuimus, ecclesia sancti Nazarii ut habeat uolo. uilla uero Solempriaco, quam Wlbertus per suum instrumentum nobis dedit, et Leodebertus in usuario tenet, ecclesia sancti Nazarii ut habeat uolo atque decerno. Basilica sancti Symphoriani martyris, que mihi ab adolescentia mea in omnibus unde substantia mea protexit, unde credimus ut et futura eius intercessio apud eternam pietatem pro remissione peccatorum meorum intercessor assistat, uilla uero Tres-ualles in pago Maginontense una cum appendiciis suis, domibus, uillaribus, campis, pratis, uineis, siluis, accensisque omnibus quod Wlbertus  per sua instrumenta in nostro nomine delegauit, ecclesia sancti Symphoriani ad suos clericos pascendos in eleemosina nostra ut habeat uolo. Similiter ad oratorium sancti Leodegarii, qui subtus Sanctum Symphorianum constructus esse uidetur, ubi  corpusculus insuper requiesciturus erit, colonicas in pago Maginontense, in Tauiniaco, quas Wlbertus per suum strumentum nobis dedit, et colonias illas quas Bertoaldus in Eulnicio per suum strumentum dedit, ad oratorium sancti Leodegarii ut habeat uolo. uilla uero Coruillo in pago Autissiodorense, quam nos cumque suis acquisiuimus, ipsum oratorium domni Leodegarii ut habeat uolo atque decerno. Similiter in pago Augustidunense colonicas  quas Beroaldus per uenditionem nobis dedit, ipsum oratorium domni Leodegarii ut habeat uolo. uilla uero Buxido, quidquid ibidem germanus meus in usuario tenet, ipsum oratorium domni Leodegarii ut habeat uolo. uilla uero Muido, que est prope montem Wauinarum, in pago uertudensi, cum omnibus quidquid ibi adspiciunt oratorium domni Leodegarii ut habeat uolo; sic tamen ut inde lumen et sacrificium ipso oratorio stabiliat, et omnia sub potestate fratrum ipsius ecclesie sancti Symphoriani in omnibus esse debeant. Et quatuor matricularios qui ad ipsum oratorium domni Leodegarii deseruiunt ibidem instituimus ut totum uictum atque uestitum de suprascriptis rebus habeant habere, qualiter et illi alii matricularii, qui ad basilicam sancti Symphoriani  deseruire uidentur, portionem uictus et uestitum accipiant. Et pro eo quidquid in ista epistola delegauimus, in usuario germane nostre Sicoline concessimus, illos matricularios, et illud lumen ad oratorium domni Leodegarii, et in hoc usu teneat, et  debeat procurare: et post eius discessum, tam pontifex supradictus et ecclesia sancti Nazarii, quam clerici dicte ecclesie sancti Symphoriani, quantum in ipso strumento instituimus, in Dei nomine debeant procurare. Reliqua uero facultate, quicquid nos tempore nostro conquisiuimus, quod in ista epistola incommemoratum nobis remansit in quibuscumque locis adcrescere cupimus, ecclesia sancti Symphoriani ut habeat uolo. De alodo parentum meorum, quicquid portio nostra in quibuscumque locis uel territoriis, quod portio nostra tam de paterno quam de materno nobis debitum est sub omne supellectile quicquid dici aut nominari potest, dulcissima germana mea Sigolina, si nobis superstes fuerit, in omnibus recipiat, et ubicumque pro fidelibus Christi  atque ad Ecclesiam Dei delegare uoluerit, in omnibus habeat potestatem. De mancipiis uero, que dato pretio comparauimus aut adquisiuimus, in omnibus uolo ut ingenui esse debeant et ut pro ingenuis suprascripta germana mea, dum modo aduiuit, in suum debeant adesse obsequium. Post eius discessum, Christianorum defensorem seu regem, si eligere uoluerint, ut habeant in eorum sit potestate. De suprascripta facultate quam ad supradictas ecclesias sancti Nazarii uel sancti Symphoriani delegauimus, dum ipsa germana mea Sigolina seculum contemsit, et dum cognouimus iugiter se Christo obtulit et sancte Marie in ancillam se tradidit, sub usu et beneficio hoc debeat tenere, et, post eius discessum, ad suprascriptas ecclesias per istam epistolam  integra soliditate delegauimus, cum re meliorata ad ipsas ecclesias debeat peruenire. Si quis, quod non futurum esse credimus, si ea que superius sunt conscripta, quod nos plenissima uoluntate decriuimus de heredibus nostris aut quislibet opposita persona refragare uoluerit, non hoc ualeat uindicare quod repetit, et Iude traditoris similis efficiatur, et insuper inferat actoribus ecclesie, aut cui hoc per istam epistolam delegauimus, una cum fisco, auri lib. uI, et in argento pondus LX, et hec epistola quam nostra simplicitas plenissima uoluntate decreuit, perpetuam obtineat firmitatem.

In Christi nomine Ansebertus, peccator episcopus, hanc epistolam a me factam relegi et subsc.---Adoneus  episcopus rogatus subsc.---Agnericus episcopus rogatus subsc.---Aglius episcopus rogatus subsc.---Winebertus, iubente domno Anseberto episcopo, hanc epistolam scripsi et subscripsi.

Notaui quod fecit mensis Augusti die u, anno secundo regnante domino Childeberto rege.





XXXuII. Testamentum Ephibii abbatis, de donis collatis ecclesie uiennensi  [a 2Kb] .


In Christi nomine, ego Ephibius, pro amore Dei ac beatorum apostolorum ac martyris domni Desiderii episcopi, facio testamentum de rebus meis et hereditate mea, que ex parentibus meis Leobio et Teodigna legitima auctoritate ad me peruenit, et ex sorore mea Rufina, que sine liberis defuncta, hereditatem suam mihi uiuo ordine dereliquit. Hec sunt autem que per hoc testamentum Deo et sanctis eius in ecclesia uiennensi seruitura per domnum nostrum Ceoldum episcopum trado: uillam integram Geneciacum, cum omnibus ad eam pertinentibus, absque  ullius propinquorum meorum parte, cum utriusque sexus seruis, terris, siluis, aquis, portus et districtus, et quidquid ad predictam uillam pertinet, absque ullius alicuius propinquorum meorum consortio. Similiter et partem tertiam, que ex sorore mea supradicta iure ordinis mihi obuenit, de Parthenis uilla, cum seruis utriusque sexus, terris, siluis, aquis et ceteris que ad censum uel seruitium tertie ipsius partis pertinent, ut nullo umquam tempore a potestate Ecclesie alienetur. Tradimus etiam alia in circuitum que a domno nostro glorioso Childeberto pro seruitio nostro adquisiuimus, in Engolismo uillas tres, de quibus iam testamentum confecimus. Testamentum sororis nostre, iudicante senatu in uienna ciuitate residente, huic testamento nostro inseruimus.

 Domno meo et delicioso fratri Euphibio abbati, Rufina soror que sine filiis orbata resideo, et tu res tuas Deo et sanctis eius apud uiennam tradis, nichil aliud mihi melius uisum est de dono patris et matris nostre, tertia scilicet parte Parthenis, que adiacet Geniciaco uille, ut sicut alia et ista tua potestate redacta, adiuncta hereditati tue, sancto loco consociares, ut habeam partem in uoto et dono tuo, cum sanctis Dei quorum amore hec facis. Ego soror tua Rufina testamentum hoc meum subscribo, que sine alia sorore mea et aliis propinquis, usque nunc legaliter in integrum possedi, et sacro senatui ut firmum maneat roborare manibus rogaui cuncta hec que superius comprehensa sunt. Super quibus etiam  edictum regium fieri petiui, omnia sub integre presidente reuerendo patre meo Ceoldo sancte Dei et uiennensi Ecclesie, ut deinceps illi maneat ab hac die, trado et habendum transfundo seruos utriusque sexus mille CCCC, sed et liberos qui obsequium ibi faciunt D. Quicumque contra hoc testamentum uenerit  ut uotum meum disturbetur, ne seruis Dei alimenta, seruitia et necessaria non prestentur, senatorio iudicio [a 1Kb] ad libras CCCC auri in publico reddere compellatur, preter multa uille que compensata Ecclesie uiennensi et seruis Dei reddatur.

Hoc testamentum ex Geneciaco uilla, et de tertia portione alia sororis mee, ego Ephibius abba manu propria roboraui, et senatoribus uniuersis, ut hoc ipsum roborarent, iure petiui et rogaui.---Senator Eulogius parens.---Rufina soror.---Deuphibus senator.---Contumacus senator.---Pelagius senator.---Leubinus senator.---Caracteius senator.---Arginus senator.---Siluanus senator.---Gregorius senator.---Artemius senator.---Eulogius senator.---Deophilus senator.---Siagrius senator.---Rufus senator.---Ergerius  senator.---Spectabilis senator. Macrinus senator. Sic et ceteri.---Simplicius questor, senator.---Notarius libellarius publicus [b 1Kb] dictaui, subscripsi, anno II gloriosi Childeberti regis.





XXXuIII. Charta qua Gammo, et uxor eius Adalgudis, monasterio Lemausi a se condito, collata dona declarant, et in conuentu nobilium confirmanda curant [c 2Kb] .

In nomine sancte Trinitatis. Prosperum quidem et salubre consilium, immoque satis iocundum esse dinoscitur, ut de caduca quispiam seculi facultate Deo conferat, quo peccato redimere sua ualeat et abluere. Et quod prudentius consilium, quam ut homo de mundanis rebus comparet paradisum, et de terrena substantia transferat aliquid in celestia?  Igitur ego Gammo et coniux mea Adalgudis, cogitantes qualiter sarcinulam peccatorum nostrorum possimus abstergere, et ad eterna gaudia peruenire, monasteriolum in loco proprietatis nostre, nuncupante Lemauso [d 1Kb] , in honore sancti Iohannis et sancte Crucis uel ceterorum dominorum cepimus construere, ut ibidem puellas in honore sancte Marie institueremus, ut sub sancta norma regule ibidem conuersare deberent. Quod ita et fecimus, et filiam nostram Bertam in ipso loco instituimus, ut diebus uite sue, tam ipsa quam et que cum ipsa in ipso monasterio conuersare uidentur, sub ordine monastico uel regula sancti Benedicti uiuere et conuersari  debeant, et ipsam filiam nostram Bertam ibidem instituimus esse abbatissam, et ipsum locum Lemausum sibi delegauimus, una cum omnibus que ibidem aspicere uidentur, cum omni integritate uel adiacentiis suis, in quibuscumque pagis uel territoriis, tam ultra Ligerim sitis uel citra Ligerim. Loca uero nuncupantur ita: id est, Noua-uilla, uintoris, Britinniacus, Quintiacus, Bragogilo, Grimoaldo-uillare, Prulliacus, Rouere, Mauro-uilla, Barbarione-uilla, uilla Milies, Galdono-Maso, Ferrarias, item alias Ferrarias, Culmellas-Montis, Alnao, Tricafinis, Felcariolas, Noiolio, Mundone-uilla, Childeno uilla, Potiosus, Hadone-uilla, Flauiago, Aluernis, Posthimiago, Cacerias, Busxerias. Similiter ultra Ligerim Balbiago, Ceruatiaco et ualle, ut diximus, tam ultra Ligerim, quam  et citra, quicquid nostra possessio presenti tempore esse uidetur, uel inantea Deo auxiliante fuerit. Hec loca superius comprehensa ad ipsum monasteriolum nuncupatum Lemausum, ibidem delegauimus atque firmauimus: ea uero ratione, ut, dum nos pariter aduixerimus, tam ego Gammo, quam et coniunx mea Adalgudis, sed et filie nostre, Berta et Maria, hoc possidere uel dominare faciamus tam ipsum monasteriolum Lemausum, quam etiam dictas uillas, una cum terris, domibus, edificiis, accolis, mancipiis, libertis, campis, uineis, siluis, pratis, pascuis, aquis aquarumque decursibus, farinariis, peculiis, prediis, mobilibus et immobilibus, cultis et incultis, omnia et ex omnibus, ad omnia stipendia sanctimonialium, uel ad ipsum monasteriolum quod nos pro amore  Domini nostri Iesu-Christi in honore sancti Iohannis et sancte Crucis et ceterorum sanctorum construximus, proficiat in augmentum. Sed et omnia que de presidio meo in die depositionis mee inuentum penes me aut repertum fuerit, hoc est, aurum, argentum, uestimenta, uel predia, illa abbatissa que tunc temporis in ipso monasteriolo Lemauso preesse uidebitur, contra heredes meos ex omnibus tertiam partem recipere debeat: ea tamen ratione, ut perpetualiter in pauperibus et peregrinis et Deum timentibus in eleemosyna pro anime nostre remedio dare debeant. Et dum ipse sexus femineus per se minime aliquid ualeat exercere, uel pro mercede nostra augenda  uel pro earum necessitatibus gubernandis, eis nullatenus est licitum foris egredi: propterea omnia iam dicta, ipsumque monasterium iam dictum Lemausum, una cum uillis uel omnibus adiacentiis suis, ut diximus, in quibuslibet pagis uel territoriis, tam ultra Ligerim quam citra, ad monasterium sancti uincentii et sancte Crucis, Parisius ciuitate, ubi sanctus Germanus in corpore quiescit, ubi Autharius abbas in Dei nomine, una cum norma plurima monachorum preesse uidetur, donatum in perpetuo esse uolumus, ut ibidem, sicut diximus, deinceps omni tempore permaneant, et per hanc epistolam contradimus; et, ut nullus contradicere audeat, nec temerare ipsas res que hic sunt inserte, aut nos, uel heredes nostri, nec ullus quislibet alicui nec uendere  uel donare neque alienare nec per ullum strumentum cartarum minuere licentiam non habeat faciendi. Et, si contigerit, iuxta diuinam dispensationem, ut ipsa Berta de hac luce discesserit, cui ipsas monachas uel ipsum monasterium Lemausum delegauimus, uel ipsius rectores sancti uincentii uel sancti Germani decreuerint, in ipso loco abbatissam debeant instituere, et ipsa abbatissa alias monachas in iam dicto loco non audeant mittere, uel intus alium pastorem admittere non audeant, nisi ex monasterio sancti uincentii sanctique Germani, aut ipsos qui ibidem rectores esse uidentur, quod nos in hac donationis epistola prescribere rogauimus, ego Gammo et coniunx mea Adalgudis, uel iam dicte filie mee Berta et Maria quamdiu uixerint, ipsum  monasterium Lemausum uel memoratas res tenere uel dominare debeamus; et post nostrum quoque discessum, iuxta quod superius diximus, tam ipsum monasterium et iam dictas uillas cum adiacentiis, ipse Autharius abbas aut successores sui, qui eo tempore in ipso monasterio sancti uincentii et sancte Crucis sanctique Germani fuerint, possideant perpetualiter, ut habeant in dominationem. Si quis uero, ut assolet et ut habet humana fragilitas, si nosmetipsi aut aliquis de heredibus uel proheredibus nostris, uel quelibet opposita persona, contra presentem epistolam donationis istius quam nos pro anime nostre salute fieri iussimus, uenire aut aliqua calumpnia per quascumque personas infringere presumpserit,  in primis iram Dei incurrat, et cum Iuda traditore igni perpetuo dampnetur, et ab omnibus ecclesiis  et ab omnibus pontificibus uel sacerdotibus excommunicetur, et ante conspectum sancti uincentii et sancti Germani, quibus res istas delegauimus, in parte reproborum esse ualeat, qui de rebus ad ecclesias uel pauperibus delegatas proferre uoluerit, et nullatenus merces sua conualeat, nec uitam mereatur habere eternam qui nostram uoluerit conuellere eleemosinam. Insuper cogatur soluere fisco regis auri libras XXX, argenti pondo LX, et nec sic quod repetit ualeat assequi. Et, ut epistola huius donationis firma permaneat, Bituricas in conuentu nobilium, in presentia regis domini nostri Childeberti relecta, et Parisius ciuitate in monasterio sancti uincentii, die sexto mensis Aprilis super altare sancte Crucis posita, anno tertio eiusdem domini  nostri Childeberti regis.---Turnoaldus, ac si peccator episcopus, subscripsi.---Guntharius, et ipse indignus diaconus, subscripsi.---Madolandus, indignus abbas, subscripsi. In Christi nomine, Andeboldus abbas subscripsi.---Durandomarus, gratia Dei abbas, subscripsi.---Desiderandus, in Christi nomine abbas, subscripsi.---Ego Gammo hanc donationis mee cartam relegendo subscripsi.---Adalgudis subscripsi.---Bertinus miles [a 1Kb] subscripsi.---Berdandus miles subscripsi.





XXXIX bis  .---XL. Charta qua Pipinus Senior monasterio Laubiensi noua dona confert [b 1Kb] .

In nomine sancte indiuidue Trinitatis. Amen.  Uniuersalis Mater et uirgo singularis Christique sponsa, Ecclesia catholica, fecunda castitatis prerogatiua promeruit, quod deuotum suis utilitatibus inclinemus assensum; presertim sacrosancte religionis tranquillitatem et quietem cura uigili prouidentes, quo liberius diuine contemplationi et orationi pro nostra nostrique regni stabilitate uacando possit ad Deum interesse, quatenus inimicis christiane fidei eliminatis, tota sui corporis incolumitate, sub nostro sudore regnum uigeat et crescat, et hostilis ubique ceruicositas se senciat subiugatam. Ego siquidem Pipinus Senior, eo fauore et desiderio ductus, et uxor mea Brunihelda [c 1Kb] , monasterio religiosissimi uiri et eximii predicatoris pontificis Ursmari, quod est in Laubiis super Sambrum fluuium, donamus in  dotem ipsius ecclesie perpetuo possidendam terram et syluam que est inter riuum de Grunghart et riuum  de Hergnaut, qui defluunt in Sambrum, que sylua Forestella dicta est ab antiquo. uerum quia preueniente gratia, clarissimus uir Dodo memorati uiri predicatione tractus ad ortodaxam fidem, et baptisatus est, et monasterialibus disciplinis et conuersioni mancipatus, consilio fidelis nostri Hydulphi, ducis Lotharingie, prouocatus, monasterio Laubiensi, quod est in honorem sancti Petri, principis apostolorum, donauit in eleemosynam perpetuam uniuersum fundum et patrimonium suum monachus effectus; uidelicet uillas de Moustiers et de Bauis, cum omni integritate dominii, et uniuersis terris, uillis, pratis, aquis aquarumque decursibus, banno et iustitia, seruis et ancillis, sicut iuste possedit, possidenda, in manu nostra resignando et dicte ecclesie  subsignando, certis terminis concludens, authoritate nostra communita. Hec autem sunt loca de precinctura illius predii. Terminus aque incipiens in loco qui dicitur Ralhiers, usque de sub Moustiers, ad nemus sancti Monegundis diffiniens. Terminus syluarum, nemus totum quod dicitur Eumont, usque ad aquam uenientem de Walhiers, cum omni territorio et pagnagio, et iustitia in omnibus, et ab aqua de Walliers, totum nemus quod dicitur Bruelh, et Fangias, usque ad Leuoion, usque ad Willemier, et alia sylua iuxta Wilhies, a monte qui dicitur Gomont, et Merdosum uadum; usque ad uillam de Wilhies, et nemus situm in finio de Duchon. Infra que loca nostre immunitatis tuitionem ponimus, et in usus fratrum  ibidem Deo deseruientium predicto monasterio concedimus, ut ipsa libere et quiete possideant, sine aduocatia uel oppressione alicuius comitis uel centenarii aut uice-domini. Nec aliquis supra territorium ecclesie domum erigere preter uoluntatem et licentiam presumat. Uniuersa loca supradicta et quanta possideant, uel postmodum iuste et rationabiliter possessuri sunt, sub regia tuitione suscipimus, et decernimus alicuius attentationis molestiam non sustinere. Si quis huius immunitatis et priuilegii nostri  peruersor extiterit, omni libertate et honore nudatus, capitali pena feriatur. Ut autem hec nostra concessio per succedentia tempora inconuulsa permaneat, manu nostra eam confirmamus, atque sigilli nostri impressione iussimus insigniri.

Signum Pipini regis [a 1Kb] inuictissimi.---Ego Adelgus cancellarius, ad uicem Ruothperti archicapellani, recognoui et subscripsi.

Data decimo septimo calendas Decembris, Lestinis, anno Dominice Incarnationis sexcentesimo nonagesimo septimo.





XLI. Charta qua Aiglibertus, Cenomanensis episcopus, monasterio S. Marie iuxta Sartam immunitates concedit [b 3Kb] .

 In nomine Domini nostri Iesu Christi. Dilectissime propinque nostre Adrehilde abbatisse, Aiglibertus Cenomannice urbis ac si indignus episcopus. Quia pro timore atque diuino amore et reuerentia sancte Dei genitricis Marie, una cum clericis fratribus et consacerdotibus, ac sororibus et sanctimonialibus nostris consensum prebentibus, conuenit nobis ut in basilica sancte Dei genitricis Marie, ubi predictam propinquam nostram Adrehildam abbatissam, nostra beneuolentia, et largitione diuina, et uirginali siue abbatissali benedictione construimus, et cum consensu, ut diximus, ecclesie nostre consacerdotum canonicorum sancte Dei genitricis Marie et sanctorum martyrum Geruasii et  Protasii, ad quorum ecclesiam ipsa cella Sancte Marie, que est constructa intra fluuium Sarte et murum ciuitatis reddit, debeant instituta seruare; ut dum illius sancte Dei genitricis Marie sit uoluntas, si humiles ac deuote ibi consistant sanctimoniales sub regula degentes, que et suam prius dirigant conscientiam, et loci illius delectabilem faciant habitationem, in quo et nostra merces communis adcrescat, et laus Domini deuote percurrat. Concedimus ergo hoc in presenti inscriptione, ad sanctimoniales  spiritales, ad peregrinas seu peregrinorum ac pauperorum usum, qui propter Deum sua dereliquerunt loca uel substantiam, ut in predicto monasterio Sancte Dei genitricis Marie, quod ad matrem ecclesie Cenomannice urbis cui preesse ac prodesse debeo, iuste et legaliter pertinet, et sub dominatione pontificum ac ministrorum suorum, reddibitiones et censa onerosa ex ipso monasterio ad predictam matrem ecclesiam persoluuntur, sicut ab institutoribus et ditatoribus ac fundatoribus ipsius monasterii et a predecessoribus pontificibus huius urbis dudum constitutum est, hactenus persoluuntur, leuiora et faciliora esse uolumus. In qua etiam cella predictam consanguineam nostram Adrehildem uenerabilem abbatissam constituimus, cum consensu  sacerdotum nostrorum, ut et ibi in Christi nomine predicta abbatissa consanguinea nostra, atque cetere sanctimoniales, tam infra urbem, quam et secus, iuxta ecclesiam predictam Sancte Dei genitricis Marie, secundum regulam, et nunc quandoquidem  uiuere debeant. Et quandocunque eis abbatissa predicta siue alia defuncta fuerit, cum consensu et institutione iam dicte urbis episcopi eligant aliam, quam utiliorem ex semetipsis ad suas animas conseruandas et regendas ac Deo opitulante saluandas inuenerint. Et ita nunc, tam eam quam et alias que preesse uise fuerint, seu ipsas sanctimoniales ibi sub regula degentes commonemus, ut sicut cetera monasteria regularia  que sub ordine regule rectius degunt, similiter et predictum cenobium sanctimonialium sub potestate et regimine prefate urbis episcopi degant, et regulam in eo omni tempore conseruent. Et nos taliter uos, uel uestros quicumque illius ecclesie sint exactores,  omnino commonemus, ut non a uobis onerosa aut aliqua grauia iniuncta a prefixo locello requirantur. Sed opera uestimentorum atque que ad sanctimoniales pertinet faciendum, uel uestimenta ecclesiastica aut pontificalia lauanda, uel restauranda debent, facere studeant, ut regula sanctimonialium, propter censa uel exacta grauia pontificum uel ministrorum suorum inibi non negligetur sicut [sed ut] a nobis constitutum est, ita omni tempore conseruetur. Et posteros nostros qui in ordine pontificum in hac sede futuri sunt, humiliter postulamus, ut quod a nobis statutum est, ab illis non uioletur, et sicut institutiones eorum conseruatas esse uoluerint, ita et nostra conseruent, ut liceat ibidem constitutis sanctimonialibus sub sancto ordine et  sub regula conseruare, et pro nobis uel omni populo Domini misericordiam exorare. Et, ut hic scriptus ad inuicem [ad uicem] priuilegii futuris temporibus habeatur, monemus ut sanctum ordinem custodiant, et omni tempore sancte et regulariter in Dei nomine inibi resideant, et assidue lectionibus uel sanctis meditationibus et orationibus uacent. Rogamus ergo ac contestamur coram Deo et angelis eius, omnes reges, principes, potestates, dominationes, consules, proceres, siue comites, atque cunctos potentes et nobiles seu procuratores, ut hoc priuilegium a nobis per consensum episcoporum ac consacerdotum nostrorum factum non frangant neque corrumpant, aut quo modo uiolent seu delacerent,  aut in aliquo modo corrumpant, sicut [sed ut] sanctimoniales in predicto loco seu cenobio in amore Domini nostri Iesu Christi et sancte Dei genitricis Marie quiete et regulariter absque ulla uexatione aut marritione securiter sancte uiuere permittant [a 4Kb] .  Actum Cenomannis ciuitate, in mense Iunio, anno 6 regni domini nostri Hildeberti gloriosissimi regis.

In Christi nomine Aiglibertus, ac si peccator episcopus, subscripsi.---Thalusius abbas subs.---Sarromalus subscripsi.---Ursus, nomine non opere presbyter, subs.---In Christi nomine Bertaoldus abbas subscripsi.---In Christi nomine Lundulfus archidiaconus subscripsi.---Demicione diaconus subscripsi.---Maurentinus, iubente domino meo, subs.---Ego Bertigiselus peccator, iubente domino meo, scripsi et subscripsi.





XLII. Fragmentum testamenti Erminethrudis, quo legata plurima ecclesiis et personis scribit [a 3Kb] .

. . . . . . . . sacratissimus fiscus percipeat. Si  uero omnia quod in hunc testamentum inserui in [tactum] custodieris, quidquid tibi superius deligaui in tuo iure perenni tempore permaneant. [Si quid] in hunc testamentum, cuicumque non depotaui tibi, dulcissime fili, habere cupio. Similiter, . . . . . demandatione bone memorie Deoroualdi dono tibi canna argentea, ualente plus minus sol. XXu, et a parte mea dono tibi cauco argenteo, ualente sol. XXX; et medietatem ouium, quas uigilius adtendit, cum pastore, nomine Gaugiulfo. Simili modo de Latiniaco et Balbiniaco, tam uestis quam eramen uel utinsilia, et de bouebus ex omnio medietatem, tibi dulcissime fili, habere precipio. Pari conditione ex demandatione bone memorie Deoroualdi, dono tibi, dulcissime fili, de portione eius et de proprietate mea,  mancipia his nominebus: Unnegiselo, Aunemundo, et filias Patricio, id est Fedane et Ausegunde et Agnechilde et Baccione, cum gregim porcorum; uinee pedaturas duas, sitas in monte Maurilioni, quas Theodaharius et Garimundus colent. uinee pedatura tertia, sita in monte Metobaure, cum uinitore Guntracario. uinee pedatura quarta, sita Tauriniaco, quem Imneredus colit, cum uinetore Munegisilo. uinee pedatura quinta, sita in monte uultoricino, quem Seuila colit, cum ipso uinitore.  Hec omnia suprascribta, tibi, dulcissime fili, ex mea uoluntate uel ex demandacione diue memorie Deoroualdi habere constitui. uinea sita in monte Me. . . . . quem Habundancius colit, medietatem sancte ecclesie. . . eliense dare precipio; aliam medietatem de ipsa uinea dulcissimo nepoti meo Bertigisilo habere iubeo. uinea quem Agila femina tenuit, et uineam quem Imnacarius colit, dulcissime nepti mee Deorouare, cum ipso Imnacario, habere precipio. uinea plantas qui sunt secus uineam Seuilam, dulcissimo nepoti meo Berterico habere precipio. uinea quem uincimalus in monte uultoricino colit, et puella nomine Sunnechilde, et ancilla nomine Iuerie cum filio Leudino, dulcissime nore mee Bertouare  habere iubeo. Item dulcissimo nepoti meo Bertegisilo, ichriario argenteo, et mancipia his nominebus: Sunniulfo, et sorore eius Gibethrude, et filias Anthimio, et filio The. . . . . ne iuniore habere constituo. Nepti mee Deorouare, scutella argentea cruciclata [b 1Kb] , et mancipia his nominebus: Tanechildem, Imnegunthem, Imnegisilum; et lectaria ad lecto uno, qui melior fuerit, et puero nomine Gundofredo, et ancilla nomine Thaigundem, nec non et puella nomine Audechildem, dari constituo. Dulcissimo nepoti meo Berterico, puero nomine Medigisilo habere iubeo. Baselicis constitutis Parisius, id est baselice Sancti Petri, urcio argenteo, ualente soledus duodece, et fibla aurea gemmata. . . . . manto dari constituo. Baselice domne Marie gauata  argentea ualente sol. duodece, et cruce aurea ualente sol. septe, dari iubeo. Baselice domni Stefani anolo aureo nigellato, ualente sol. quatuor, dari uolo. Baselice domni Geruasi anolo aureo, nomen meum in se habentem scribtum, dari precipio. Baselice Sancti Sinfuriani, in qua bone recordacionis filius meus Deoroualdus requiescit, freno ualente sol. duodece, et caballo strato, et carruca in qua sedere consueui, cum boues: et lectaria cum omnis tratura sua [c 1Kb] , pro deuotione mea et requiem  Deoroualdi, dari precipio. Alia carruca cum boues uel omni stratura sua ecclisie uici Bonisiacinsis dari iubeo. Similiter uillarem, cui uocabulum est uolonno, cum adiacentia sua, suprascribte ecclesie Bonisiacense, pro remedium anime mee habere precipio. Sacrosancte Ecclesie ciuitatis Parisiorum, missurio argenteo, ualente sol. quinquaginta, dari precipio. Baselice Sancte-Cruces uel domni uincenti, cocliaria argentea dece dari iubeo. Lectaria par uno, et uestimenti mei pareclo uno, fratribus ad minsa baselice Sancti - Dionisi dari precipio. Alio pareclo uestimenti ad uico Bonisiaca fratribus dari constituo. Tertio pariclo uestimenti Emilia ad uico dari iubeo. Item, pro remedium aneme mee, uel ex demandacione bone recordationis  fili mei Deoroualdi, uillam cui uocabulum est Latiniaco, sita in territurio Meldinse, cum campis, colonecis ad eadem pertinentes, cum pratis, pascuis, siluis, uel in omni iure et termino suo, quia in portione supramemorati filii mei Deoroualdi obuenit, cum omni integritate baselice Sancti-Sinfuriani, ubi sepultura habere dinuscitur, pro requiem eius dari precipio. Similiter porcario, nomine Gundilane, cum gregim porcorum, et Baudomere cum gregim ouium et troppo iumentorum, qui sunt ad suprascripta uilla Latiniaco, supradicte baselice Sancti-Sinfuriani habere iubeo. Goderico et Gunderico in suprascriptam uillam, quem baselice domni Sinfuriani deligaui, ita iubeo ut laborent, unde ad ipsa baselica  oblata cotidie ministretur. Leudulfo cum uinea quem Sabucito colit, ad oraturio qui est in uilla Latiniaco, unde ibidem oblata occurrat, dari uolo. Baudulfus, Sumthaharius, similiter cum boues ut laborent iubeo, unde oblata ad baselica S. Sinfuriani, pro requiem Deoroualdi offeretur. Simili modo uinee pedatura una, sita Tauriniaco, et quem Pinpo colit, baselice domni Georgi Cab. . . . . dari precipio. uinee pedatura una, sita in monte Buxata, quem Iuuius colit, ecclisie Bonisiacinse dari constituo. uinea, quem Uuassio colit, cum ipso Uuassione. . . . . . . . . . . . . . . . . . . . . . . . . . . . . . . . . . . . . . . . . nomene Theuderico quem. . . . . . colere debeat, baselice domni Sinfuriani. . . . . . oblata. . . . . dari  constituo. uinee pedatura una, sita in monte Blixata, quem Leudefredo colit, baselice Sancti Martini ciperente dari iubeo.

Libertorum meorum nomena in his testamento abnecti constituo Medibergane, Honorio, Gunddeubane, Piane, Sumthulfo, Ciuccirane, Hicchicione, Maxa uxore, Chioberga, Sinderedo, Angilone, Leudefredo, cum uxore uuandilone, Chaideruna, Childeruna, Thrasteberga, Theodacario, uigilio cum uxore Sunnine, Agione cum filio suo Garilulfo, uincimalo cum uxore Maurella, Mellita cum filio suo iuniore, Coccione cum filio suo Daigisilo, Mudilane cum filiis suis Munegisilo et Monechrude, Acchione, Bonane, Leubosuintho, Gibulfo filio uigilio, Dommoruna, Childerimane, Basone, Childegiselo, Childegunthe,  Chrodulfo, Asindebergane, Monechilde, Aeterno, Bauderuna. Hos omnes cum omni peculiare eorum, tam areolas, hospitiola, hortellos, uel uineolas, et cum id quod in quibuslibet rebus habere uidentur liberos liberasque esse precipio; et quidquid exinde facere uoluerint, habeant liberam potestatem. Similiter Mumolane cum omni peculiare suo ingenuam esse precipio: luminaria tantum in ecclisia Bonisiaca ministrare stodeat. uualacarium cum omni peculiare suo, et cum boues quos baiolat, ingenuum ea condicione esse dibeo [sic], ut ligna tantum ad oblata faciendum ministrare procuret. Gundefredo cum boues duos laborare precipio unde cera ad baselica domni Sinfuriani comparetur. Martiniano Theoderuna, cum filio suo seniore, cum peculiare  eorum, sicut suprascribti benemereti, ingenuos esse iubeo. Simili modo pro remedium anime mee et ex demandatione fili mei Deoroualdi, Gygone, Septeredo cum uxore Goderuna, Theodoniuia, Baudoniuia, Carane, Patricio cum uxore Eusebia, Dagarico cum uxore Aurouefa, Ciuncioleno, Blidemundo cum filia Blidechilde, Manileubo, Trasilane, Eumundo, Imneredo cum uxore Torigia, Chadulfo, Aridia, Rocculane, Babiccone, Gunthiuera: hos omnes cum omni peculiare, tam areolas, quam hospiciola, uineolas, uel hortellos, cum id quod presenti tempore habere uidentur, ingenuus esse constituo. Baudulfo et Sumthahario cum boues quos baiolant, laborare precipio, unde oblata ab baselica domni Sinfuriani  iugiter ministretur. Ita do, ita ligo, ita testor, ita uos mihi, Quiritis, testimonium perhibetote testanti; citeri citereque proximi proximeque, exheredis mihi estote; proculque habetote. Si que liture uel caraxature in hoc testamento meo sunt, ego feci fierique precipi, dum mihi sepis uolui recenseri. Addi etiam constitui, si quis contra hanc testamentum uenire uoluerit, aut uoluntatem meam in aliquo corrumpere temptauerit, a communione omnium sanctorum et a limenebus ecclisiarum efficeatur extraneus, et insuper ante tribunal Xpi anathimatus permaneat. Actum Parisius sub die et tempore supra scripto.

Signum + Erminethrudie testatricis.---+ Mummolus com. rogante et presente Erminthrude hunc testamentum subs.---Scupilio spatarius, rogante  Erminethrudie huic testamentum subternot. die et anno quibus supra. Munegiselus, rogante et presente Ermminethrude, hunc testamentum test. subternot. die et anno quibus supra.---Baudacarius defensor subs.---Eusebius, rogatus ab Erminethrude, hunc testamentum scripsi, relegi et subs.





XLIII. Charta qua Pipinus et Plectrudis, uxor eius, quedam commutant cum Armonio, episcopo uirdunensi, et Angleberto archidiacono, qui ecclesie S. uideni  preerat; ac huic ecclesie dona conferunt Pipinus, Armonius et Anglebertus [a 2Kb] .

In nomine Domini nostri Iesu Christi, amen.  Cum inter illuster uiro Pipino eiusque illustra matrona Plectrude, apud apostolico uiro Armonio, episcopo uirdunensis urbis, seu uenerabili uiro Angleberto, archidiacono, qui in ecclesia Sancto uideno, ubi pretiosus suus corpus requiescit, preest, esset collatio de locella per commutationum causa sibi inuicem et congrua uel opportuna facere deberent, quod et fecerunt; ideo per presentem commutationem donat illuster uir Pipinus, eiusque illustra matrona Plectrudis, loco nuncupante Pararito, quicquid ibidem ad diem presentem possidere uel dominare uidentur, cum edificiis, pratis, siluis: que sunt terminationes silue a Luponis fontana usque Domus fontana; altera terminatio per Perfunt uiuo usque Biunna; tertia et quarta communis terminatio, Filealina  de Herberica uilla, et Sancti Mauricii: et dono in ipsis finibus, pascuis, aquis aquarumque decursibus, cum omni iure uel integre terminum, seu statu suo quod predicto loco in Dei nomine pertinet, cum mancipiis tam rusticis quam urbanis, quicquid ibidem a die presente dominare uidentur ad partem ecclesie domno uideno, uel qui ibidem prefuerint, aut clericis ibidem deseruientibus, in omnem soliditatem donant et affirmant, ut quicquid de his predicte ecclesie decreuerit uoluntas, faciendi liberam habeant potestatem. Similiter donat ipse apostolicus uir Armonius episcopus, et uenerabilis uir Anglebertus archidiaconus, loco nuncupante Commenarias, quem ipse Pipinus eiusque illustra matrona Plectrudis  ad ipsam ecclesiam domno uideno per cartulam concessionis eorum tradiderunt, cum edificiis, pratis, pascuis, siluis, aquis aquarumue decursibus, cum omni termino uel statu suo, sicut ab ipsa ecclesia presenti tempore possidetur, ad ipsam ecclesiam confirmamus, absque cuiuscumque repetitione uel requisitione; et, si aliqua pars fuerit, aut aliqua inquietudo aut fatigatio, nos ipsi aut heredes nostri, uel successorum nostrorum qui contra hoc facere presumpserint, inferant, parte custodiente, auri libras tres, argenti pondera quinquaginta. Factam commutationem sub die XIII Kalendas Februarii anno 7 regni domno nostro Childeberto regis. Ego Hardricus, iubente domno Pipino eiusque illustra matrona Plectrude, hanc cartam scripsi et subscripsi.---S.  Ansigisubo comite.---S. Ansberto com.---S. Hardrico com.---S. Bouone com.---S. Erimardo com.---S. Bathiso com.---S. Gonduino com.---S. Ramfrido com.





XLIu. Charta qua Eodebertus omnem rem suam in Rumeliaco uendit Rigoberto Sithiensi abbati [a 1Kb] .


Domino sancto et in Christo uenerabili uiro Rigoberto, abbati de monasterio Sithiu, Eodebertus uenditor. Constat me non imaginario iure, sed plenissima uoluntate, uobis uendidisse, et ita uendidi, tradidisse, et ita tradidi de presente, hoc est omnem rem portionis mee, in loco nuncupante Rumliaco, in pago Taruanninse, quam de parte filii mei Chardeberti quondam, ex luctuosa hereditate mihi obuenit, id est, cum terris, domibus, edificiis, mancipiis, siluis, campis, pratis, pascuis, aquis aquarumue decursibus, mobilibus et immobilibus, farinariis, greges cum pastoribus, rem inexquisitam, ad integrum, quantumcumque  coniux mea ibidem tenuit moriensque dereliquit, uel ad filium nostrum superius nominatum de parte sua ad ipsum peruenit, hoc et integrato ordine ipse abbas uel pars monasterii sui, in iure et dominatione eorum, a die presenti faciant recipere uel dominare; unde accepimus a uobis in precio taxato, iuxta quod nobis bene complacuit atque conuenit, inter aurum et argentum, solidos mille quingentos tantum, ita ut ab hodierna die ipse abba, uel pars monasterii sui, habendi, tenendi, dandi, uendendi, commutandi, uel quicquid exinde facere uoluerit liberam et firmissimam in omnibus habeant potestatem. Si quis uero, quod futurum esse non credimus, si nos ipsi, aut ullus de heredibus aut proheredibus  nostris, uel quislibet opposita persona, qui contra hanc uendicionem quam ego plenissima uoluntate fieri uel conscribi rogaui, uenire aut effringere presumpserit, et a me uel a meis heredibus defensatum non fuerit, tunc inferamus nos uel heredes nostri tantum et alia tantum, quantum a uobis accepimus, uel quantum ipsa res eo tempore meliorata ualuerit, duplam pecuniam statuta seruante componat, et quod repetit euindicare non ualeat, sed presens uendicio hec omni tempore firma et inuiolata permaneat, cum stipulatione subnixa.

Actum Sitdiu monasterio, quod fecit mensis Maius dies xui, anno X regni domni nostri Childeberti gloriosi regis.---Signum Eodberti, qui hanc uendicionem fieri rogauit.---Signum Fladeberti.---Signum  Madalcari.---Signum Erleberti.---Signum Childolfi.---Signum Mauriane.---Signum Sigeberti.

Erchembodus lector hanc uendicionem scribsit et subscribsit.





XLu. Charta qua Arnulphus, Burgundionum dux, monasterio SS. Apostolorum, iuxta Metas donat Floriacum predium et res alias plurimas [a 4Kb] .


Sagaci antiquorum solertia utiliter satis olim prouisum est, posterorum memorie litteris mandare, si quis, sibi et anime sue consulens, aliquid Ecclesie Dei de rebus propriis, uel ante mortem uel in ipsa morte contulerit. Quapropter nouerit futura etas quia ego Arnulphus, gratia Dei, post genitorem meum Drogonem, dono aui mei gloriosi principis Pipini, Burgundionum dux, huius uite instabilitatem perpendens, et quia gloria mundi uelut fenum arescit, et cogitans de remedio anime mee ut post mortem uitam inueniam, petii a uenerabili uiro Luitberto,  abbate monasterii iuxta ciuitatem Mettensem siti, quod dicitur ad Sanctos Apostolos, ubi attauus meus, gloriosus Christi confessor, sanctus Arnulphus, a quo et nomen et originem duco, in corpore requiescit, ut mihi quoque in eodem cenobio locus sepulture donaretur, iuxta genitorem meum predictum Drogonem et germanum meum Hugonem sacerdotem, quoniam ibi omnis pene parentela mea, amore pii predecessoris nostri et parentis sancti Arnulphi ducta, sepulturam delegit; quod mihi idem uenerabilis abbas Luitbertus benigne concessit. Ideoque et ego, pro huiusmodi beneuolentia, et ut anima mea hereditatem in celis cum pio patre nostro sepe nominando sancto Arnulpho habere mereatur, dono donatumque in perpetuum uolo ad ipsum locum predium  meum Floriacum dictum, situm in pago Wabrinse et in comitatu Scarponensi, mansum uidelicet indominicatum, cum edificiis superpositis, et mancipiis utriusque sexus ad ipsum predium pertinentibus, et quicquid in ipso alodo uel ipse uel antecessores mei uisi sumus habuisse, tam in campis cultis  et incultis, quam in siluis, pratis, uineis, pascuis, aquis aquarumue decursibus, uiis et inuiis, exitibus et redditibus, farinariis, quadrupedibus, mobilibus et immobilibus, uel quicquid modo ullo dici aut nominari potest. Dono etiam in Liedes uilla mansum indominicatum, cum edificio desuper sito, iuxtaque hunc mansum, alium mansionarium cum terris aratoriis ad dies plus minus xxii, et quartariis ii, pratoque ad falces iii; item in Beruldi uilla cuminas indominicatas iii, que ita iacent, una in ipsa Beruldi uilla, alia in loco qui dicitur Marconis pratum, tertia in loco dicto Amolberti campus, cum quartariis septem, et silua minuta ad dies XX, in loco qui dicitur Bouerex silua; pratum quoque in ipsa uilla ad falces iii; et alio loco dicto Intriberis, et Marchei pratum ad  falces lx. Dono insuper in uilla Mariolas quicquid post fratrem meum bone memorie Godefridum hereditate mihi obuenit: id est, terram aratoriam indominicatam, plusquam iugera CC; pratum etiam ad falces XXX, et siluam minutam ad dies XC. Hec, et omnia ad hec pertinentia, ad ipsum locum dono, trado, et de meo iure in potestatem seruorum Dei inibi commanentium totum ad integrum, ea lege qua ego hec hactenus possedi, id est cum omni integritate, et absque illius alterius dominii participatione transfundo, ut ipsi serui Dei ea firmiter a die presenti et deinceps teneant, possideant et liberam facultatem habeant faciendi de eis quicquid ad utilitatem sui et ipsius basilice proficere uiderint. Quod si quis, quod absit et quod futurum non credo, de posteris nostris,  aut quecumque alia persona uel potestas, contra hanc donationem nostram aliquid uiolentie facere uoluerit, et predium ipsum, uel ad ipsum aliquid pertinens auferre ab eodem sancto loco temptauerit, uel aliquid iniuste dominationis sibi in his que solide damus, usurpare conatus fuerit, nouerit se in die iudicii  de his coram iusto iudice rationem redditurum, et partem maledictionis eterne cum Dathan et Abiron et Iuda proditore habiturum. Nos tamen, ut hec nostra donatio firma in perpetuum maneat, testamentum hoc litteris firmatum manu propria roboramus.

Actum publice in uilla Oppilla, sub die quinta kalendas Iulii, anno ab Incarnatione Domini DCCuI, indictione iu, regnante Childeberto rege, anno regni ipsius X.---Ego Arnulphus hanc donationem litteris traditam, manu propria signaui et firmaui.---Signum Adilonis comitis.---Signum Widonis comitis.---Signum Tremberti comitis.---Signum Lamberti comitis.---Signum Warnarii comitis.---Signum Tmusonis scabini a 1Kb] .---Signum Rozelonis.---Signum Tietuini.---Signum Tuleradi.---Signum Amelii.---Signum  Ursonis.---Signum Remigii.---Ego Adelardus, ad uicem Bernardi primi scrinii, rogatus scripsi.





XLuI. Charta qua Darmundus uendit Erlifrido, abbati Sithiensi, predia in pagis uermandense et Nouiomense [b 2Kb] .

Domino et uenerabili uiro Erlifrido [c 1Kb] , abbati de monasterio Sitdiu, Darmundus uenditor. Constat me non imaginario iure, sed plenissima uoluntate tibi uendidisse, et ita uendidi: hoc est, duas partes de re portionis mee, in loco nuncupante Saroaldsclusa, super fluuio Sumna, in pago uermandinse; similiter et in Appiliaco super fluuio Isara duas partes sitas in pago Nouiomensi, seu in Diua et Corbunaco duas  partes ad integrum, hoc est, tam in terris, domibus, edificiis, mancipiis, uineis, campis, siluis, pratis,  pascuis, aquis aquarumue decursibus, farinariis, peculiis, cultis et incultis, suprascribtas porciones a die presenti tibi trado atque transcribere rogo perpetualiter ad possidendum; unde accepi in precio quod inter nos bene complacuit, hoc est, inter aurum et argentum [d 1Kb] , solidos mille quingentos tantum, ita ut a die presenti, ipsas portiones habendi, tenendi, dandi, uendendi, commutandi, uel quicquid exinde uolueris facere liberam et firmissimam, Christo propitio, in omnibus habeas potestatem. Si quis uero, quod futurum esse non credo, si ego ipse aut ullus de heredibus meis, uel quislibet opposita aut extranea persona, contra hanc uendicionem uenerit, inferamus uobis tantum, et alia tantum, quantum a uobis accepimus, duplamque pecuniam, consocio  fisco distringente, coactus exsoluat, et quod repetit euindicare non ualeat; sed hec uendicio omni tempore firma permaneat, cum stipulatione subnixa.

Actum Sitdiu monasterio, ui nonas Maii, anno XIu imperii domni nostri Hildeberti gloriosi regis.---Ego Darmundus uenditor, qui hanc uendicionem fieri rogaui.---Rauangerus, ac si indignus episcopus, subscripsit.---+ Fulberti.---+ Madalharii.---+ Humberti uicarius.---Chrodbertus hanc uendicionem scribsit et subscribsit.





XLuII. Charta qua Sigibaudus, Metensis episcopus, et Wolfaudus comes, predia inter se commutant [e 2Kb] .

 In Dei nomine. Bonum pacis placuit qualiter conuenit inter apostolicum uirum Sigibaudum, episcopum  Metensis Ecclesie, et inter Wolfaudum comitem, ut locella eorum inter se commutare deberent, quod ita et fecerunt. Dedit Sigibaudus episcopus Wolfaudo comiti locellum Marsupia nuncupatum, in pago uirdunensi, quem Godo et Hereuius, pro animarum suarum salute, ad ecclesiam Sancti Stephani delegauerunt, hoc est, tam in terris, domibus, edificiis, siluis, pratis, pascuis, aquis aquarumue decursibus, et mancipia, his nominibus: Leubigisus, Feroinus, Adoinus, Fante, Gerelinde, totum et ad integrum quantumcunque Godo et Hereuius ibidem possederant, uel Sanctus Stephanus ibidem habere uidebatur, ipsi Wolfaudo donauit ad possidendum. E contra simili modo dedit uolfaudus Sigibaudo episcopo, ad partem Sancti Stephani, locellum nuncupatum  uineiaco, in fine Ausiniaca uilla, in pago Fugentense, super fluuium Moselle: hoc est, tam in terris, domibus, edificiis, siluis, pratis, pascuis, aquis aquarumue decursibus, et mancipia his nominibus: Autaldus, Balsimius, Macionus, Eusebius, Heruinus, Bertridus, Madalhundus, et quantumcunque ibidem de homine nomine Aegino dato pretio comparauit, uel quicquid ad presens possidere uidetur, totum et ad integrum ad partem Sancti Stephani condonauit; et quicquid inde de utraque parte facere uoluerint, liberam et firmissimam in omnibus habuerunt potestatem faciendi. Si quis uero, quod fieri non credimus, quod aut nosmetipsi aut heredes Wolfaudi aut Adalsinde aut domni Sigibaudi contra has commutationes  agere quicquam uoluerit, partem quam acceperit amittat, et insuper auri libras duas, argenti pondera quinque, coactus exsoluat, et quod repetit nichil ualeat euendicare, sed presens hec commutatio firma et stabilis permaneat, cum stipulatione nixa.

Actum Nouo-exsarto, uilla Sancti Stephani. Datum mensis Decembris die uicesimo, anno quarto decimo regni domni nostri Childeberti regis.





XLuIII. Fragmentum traditionis a Godefrido, Alemannie duce, facte monasterio Sangallensi [a 1Kb] .

Godafridus dux, uir illuster. Magulfus presbyter et pastor Sancti Galluni, ad potentiam nostram ueniens,  suggessit atque petiuit consolationem nostram, ut aliquid ad luminaria Sancti Galluni ecclesie concedere debuerimus, etc. Actum [b 1Kb] Canstat ad Neccaram.





XLIX. Charta qua Wolfoaldus et Adalsinda, uxor eius, plurima dona conferunt monasterio S. Michelis in pago uirdunensi [c 2Kb] .

Cum oportet christianis uiam ueritatis eligere, pro qua conditori suo possint digne miserationis munus offerre, ut oblatio proficiat ad salutem, et deuotio pertineat ad mercedem. Ego itaque Wolfoaldus, filius Gislaramno quondam, nec non et coniux nostra Adalsinda, filia Adalberto quondam, donatores: licet multarum rerum, cum sit scripturarum serie  modis quislibet pro suis amissis facinoribus, uel redimenda ultione peccaminum, de rebus suis propriis loca sanctorum Dei aut ipsius seruis suisque bene meretis uellet transferre persona; unde et tamen bene antiquitus diuitum principum decreta et legum ita xanxerunt, ut tantummodo loca manus donatoris solacentio in subscriptione certa monstraretur, nec sine gestarum allegatione, plenissema uoluerunt firmitate mancipare, ut hoc quod unusquisque pro arbitrio suo cor. . . mentis sue condonare, quod preceperit, sollemnis scriptura confirmaret. Sed, dum et nos Dominum inspirantem, ut credimus, sicut omnium fidelium catholice Ecclesie Christi mos est, quorum deposcit benignitas, ut pro animarum salute  uel Dei intuitu, Domino adiuuante, monasterium congregationemque seruorum Dei animo deuotissimo a nouo fundamento in iure proprietatis nostre, in pago uirdunensi, in loco qui dicitur Castillionis, in fine uindiniaca, ubi ad ipsa radice montis consurgit fluuiolus qui dicitur Masupia, in honore nomini sancto Michel archangelo et sancte Marie, matris Domini nostri Iesu Christi, sancti Martini et sancti Petri et Pauli apostoli, nec non et sanctorum martyrum et confessorum uel ceterorum, ad exemplum beatissimorum etiam uisi fuimus edificasse. Et addidit nobis concilius, quatenus de communi substantia nostra ad ipso monasterio, uel ipsis seruis Dei Deum uacantes consistentium  iuxta Dei arbitrium conscribere deberemus, quod ita et fecimus. In primis itaque donamus portione nostra cognominante Widinouilla, sitam in pago uirdonense, cum casis, domibus, edificiis, mancipiis, mansis, campis, pratis, uineis, siluis, cultis et incultis, aquis aquarumue decursibus, cum omne adiecentia uel appendiciis ad se pertinentibus. Similiter donamus uillam nostram super fluuio Masupia, in ipso pago uirdonense, que in populo uocatur Godonecurte, cum casis, domibus, edificiis, mancipiis, accolabus, mansis, campis, pratis, siluis, cultis et incultis, tam de proprio quam de comparato, uel de qualibet adtracto quod ad nos peruenit, cum omni adiecentia ad se pertinente. Similiter donamus, super ipso fluuiolo Masupia, portionem quam  de Crudelberto pretio comparauimus, cum mansis, pratis, campis, siluis, aquis aquarumue decursibus, cultis et incultis, cum omni adiecentia ad se pertinente. Similiter donamus, super ipso fluuiolo Masupia, portionem illam que dicitur Tauanorum-uallis, quam de Gennulfo dato pretio comparauimus, cum mansis, campis, pratis, siluis, cultis et incultis, aquis aquarumue decursibus, cum omni adiecentia ad se pertinente. Similiter donamus portiones illas in curte illa que uocatur Byscriblata, in ipso pago uirdonense, super fluuio Mosa, quam de ualdradane, Godane, et Chrodlinde dato pretio comparauimus, cum mancipiis, mansis, casis, campis, pratis, siluis, aquis aquarumue decursibus, cum omni adiecentia  ad se pertinente. Similiter condonamus portionem illam in loco qui dicitur Monnone-uilla, super fluuio Mosa, in pago uirdonense, quem Adalbertus quondam, de Gundoino dato pretio comparauimus, cum mancipiis, casis, mansis, campis, pratis, siluis, aquis aquarumue decursibus, cultis et incultis, cum omni adiecentia ad se pertinente. Similiter donamus portiones illas in loco qui dicitur Caluonecurte, in ipso pago uirdonense, super fluuio Mosa, quam de Adalfo uel heredibus suis, siue quam de Erlino uel Fulgoino dato pretio comparauimus, cum terris, mancipiis, mansis, campis, pratis, siluis, cultis et incultis, aquis aquarumue decursibus, cum omni adiecentia ad se pertinente. Similiter donamus in ipso pago uirdonense, super fluuiolo qui uocatur Cruia, portionem  unam ad Castellionem, quam de Felicius uel herede suo dato pretio comparauimus, cum mancipiis, casis, mansis, campis, pratis, siluis, aquis aquarumue decursibus, cum omne adiecentia ad se pertinente. Similiter condonamus, super ipso fluuiolo Quala, portionem illam quam de Brantrude femina dato pretio comparauimus, cum mancipiis, casis, mansis, campis, pratis, siluis, aquis aquarumue decursibus, cultis et incultis, cum omne adiecentia ad se pertinente. Similiter donamus, super ipso fluuiolo Cruia, portionem illam quam de Chaldeberto, filio Champerti, quondam dato pretio comparauimus, cum  mancipiis, casis, mansis, campis, pratis, pascuis, siluis, aquis aquarumue decursibus, cultis et incultis, cum omne adiecentia ad se pertinente. Similiter donamus ad Baudemetrouilla portionem illam quam de Chaicone, uel de coniuge sua Gannane, dato pretio comparauimus, cum mansis, casis, mancipiis, campis, pratis, uineis, siluis, aquis aquarumue decursibus, cultis et incultis, cum omne adiecentia ad se pertinente. Simili modo donamus uillam nostram, sitam in pago uirdonense, que uocatur Buxarias, quam nos de Austrude abbatissa quondam dato pretio comparauimus, cum casis, mansis, mancipiis, uineis, campis, pratis, siluis, aquis aquarumue decursibus, cultis et incultis, cum omni adiecentia ad se pertinente. Similiter donamus in ipso pago uirdonense,  in Teudegisilo-uilla, portionem illam, quam de Rodeberto et Ratfredo dato pretio comparauimus cum mansis, campis, pratis, siluis, aquis aquarumue decursibus, cultis et incultis, cum omne adiecentia ad se pertinente. Similiter donamus in uigo-Marsallo iuno [a 1Kb] ad sal faciendum cum manso, casa, serso, cum omne adiecentia ad se pertinente. Similiter donamus curtem unam, Tronione nuncupatam, sitam in pago uirdonense, cum casis, domibus, edificiis, mancipiis, campis, siluis, aquis aquarumue decursibus, cultis et incultis, tam propriis quam de comparato uel de qualibet adtracto ad nos pertinente, cum appendiciis uel omni adiecentia ad se pertinente. Similiter donamus portionem unam in uilla que uocatur Bedernaca, sitam in pago uirdonense, quam  de Alsinda femina dato pretio comparauimus, cum domibus, edificiis, mancipiis, mansis, campis, siluis, pratis, aquis aquarumue decursibus, cultis et incultis, cum omni adiecentia ad se pertinente. Similiter donamus, in Epponecurte, portionem unam quam de ipsa femina Adalsinda dato pretio comparauimus, cum mancipiis, mansis, campis, pratis, siluis, aquis aquarumue decursibus, cultis et incultis, cum omne adiecentia ad se pertinente. Similiter donamus portionem nostram in uilla que dicitur Ulmo, que in populo uocatur Coria, sita in pago uirdonense, super fluuio Mosa, tam de proprio, quam de comparato, quam de Gailano et Gennulfo et Godelinde et Felice heredebus nostris dato pretio comparauimus, cum  casis, mansis, domibus, edificiis, mancipiis, accolabus, pratis, campis, uineis, siluis, aquis aquarumue decursibus, cultis et incultis, cum omnibus appendiciis uel adiecentiis ad se pertinente. Similiter donamus curtem unam Cussiliaco, sitam in pago Barrense cum casis, mancipiis, mansis, campis, pratis, siluis, cultis et incultis, aquis aquarumue decursibus, cum omni adiecentia ad se pertinente. Ista omnia supra nominata uel conscripta, iunctis mobilibus et immouilibus utriusque sexus, peculium nationum, uel omne subpellectile, quidquid dici aut nominari potest in suprascriptis locis, ad se pertinentia,  cum rem inexquisitam et exquisitam, ad integrum, a die presente, plenissima uoluntate, euis temporibus tradimus atque transcribimus, ad possedendum ab hodierno die iure firmissimo, absque consortio coheredum nostrorum, habendi, tenendi, possidendi habeant ipsi potestatem, ut in Dei nomine inde potiantur in eternum. Et, ut hec uoluntas nostra pleniorem obtineat uigorem et per tempora conseruetur, ipsas predictas res nominatas ex proprio sigillo adfirmauimus, ut omnia que superius sunt inscripta perpetua felicitate maneant. Illud nobis in hac uoluntate scriptum esse complacuit, ut nullus iudex uel pontifex de ciuitate, uel ex ipsa parrochia uirdonense, in ipso monasterio nullam potestatem ad quaslibet redhibitiones aut requisitione exigendi.  . . . habeat potestatem ingrediendi [a 2Kb] : quia in ipso predio, nostro proprio sumptu labore edificauimus. Illud nobis addere conuenit, quod aliquando esse non credimus, si aliqua se carta, se anteriores uel posteriores ad hanc uoluntatem nostram inculcandam uel minuendam, nomenque nostrum fuerint ostense, uacue et inanes appareant, et nullum inantea sortiantur effectum. Si quis uero, ut adsolet, de heredibus uel proheredibus nostris, quod fieri non credimus, aut quelibet opposita persona, uel iudiciaria potestas, contra hanc donationem deliberationemque nostram, quam ex spontanea uoluntate plenissima deuotione fieri rogauimus, ullo umquam tempore infringere uoluerit, uel pro quolibet ingenio  irrumpere uel refragare uoluerit, primitus Dei incurrat offensionem, et ab omni loco sanctorum cenobitarum, uel consortio christianorum, excommunicatus appareat, et insuper uelut Iudas traditor nostri Domini, et sicut Giezi puer Elizei, qui munera fraudulenter acceperunt, simili sententia iudicetur, et sit anathema-maranatha, quod est perditio in aduentu Domini, et nec sic uoluntas mea a nullo possit conuelli; et insuper, una cum socio fisco, auri libras quingentas, argenti pondera octoginta, partibus nostris cogatur resoluere, et quod repetit in nullo ualeat capere, sed hec cartula donationis nostre inuiolabilis omni tempore maneat roboratione subnixa. Facta est hec donatio in ipso monasterio, multorum conuentu bonorum hominum, anno Xu  regni domini nostri Childeberti regis. . . Sig. + u. inl. Wlfoaldo, qui istud testamentum donationis fieri rogauit.---Sign. + Adalsinde, coniugis sue, consentiente testamento donationis fieri rogauit.---Ego Wlfuidis abba subs.---Gairebaldus episcopus subs.---Pepp [ino] abba rogetus a supra [dicto Wfoaldo subs.].---Sign. + Dodino.---Sign. + Sequeno test.---Sign. + Chrodelberto test.---Sign. + Wlfredo test.---Sign. + Diseno test.---Sign. + Ercamberto.---Sign. + Desasto test.---Sign. + Angliberto test.---Sign. Chugone test.---Sign. + Flodeno test.---Sign. Attolane test.---Ego Robertus presbyter subs.---Ermoaldus rog.---Sig. + Gislaranus subs.---Heterenus subs.---S. + Gundeno.---Ego Richramnus rogitus suprascripsi hoc testamentum  donationis.





L. Charta qua Ingoara, Deo sacrata, monasterio Senonensi S. Petri dona confert [b 1Kb] .

In nomine Patris et Filii et Spiritus Sancti. Dum omne donum desursum descendens lumen a Patre esse potest, quia oportet unicuique pro eternam salutem tractare, et de caduca huius seculi facultate eternam sibi preparare, ut cum dies extrema aduenerit, non inueniat unumquemque imparatum, sed diligenter de bonis operibus precinctum; quia Dominus iehsu Christus ac Redemptor omnium, per sanctum Euangelium clara uoce intonat dicens: Thesaurizate uobis thesaurum in celis, ubi nec fures  ueniunt, nec furantur; facite uobis sacculum de mammona iniquitatis, quod non ueterascit: et alio loco, quo das parum, et comparas regnum; tribuis paruam pecuniam, et accipis sine fine mansura. Idcirco quia omnis homo Dei consilio ducitur, rectum uidetur ut ipsis in omnibus et per omnia suum adimpleatur preceptum. Sic ego inlustris Deo sacrata Ingoara, sana mente salubre consilium cogitans eternam retributionem, uel pro peccaminibus meis minuendis seu et pro anime mee remedio, adtraxit mihi apostolica uel euangelica depotatio, ut aliquid de rebus propriis meis monasterio Sancto Petro, qui est constructus sub opidum ciuitate Senonum, ubi uenerabilis Chrodolinus abba uel monachi ibi consistentes preesse uidentur, ut ibidem illis deseruientibus  loco condonare deberem. Quod et ita per hanc cartulam donationis a die presenti dono donatumque in perpetuum esse decerno, hoc est portionem meam in uilla que dicetur Fontanas, sitam in pago Tornodrinse, quidquid mihi tam de paterno quam et de materno prodiit, una cum adiacentias et appendicias ad ipsas Fontanas pertinentes; seu et in pago Ladscense, Pauliaco, et Bagnolo, et reliqua locella que ad ipsam uillam Fontanas aspicere uidentur, tam terris, domibus, edificiis, libertates, opera acolanorum, uineis, siluis, campis, pratis, pascuis, cultis et incultis, aquis aquarumue decursibus omnium presidium et omne genus peculium utriusque generis sexus quod dici aut nominari potest, seu et inantea augere uel meliorare potuero, ipso monasterio  perennis temporibus ibidem proficiat in augmentis. Si quis uero, aut ego ipsa, aut aliqui ex heredibus meis, aut qualiter ulla obposita persona, aduersus presentem donationem, quam ego plenissima uoluntate mea fieri et firmare rogaui, quolibet ingenio uenire aut infringere conatus fuerit, inprimis in iram eterne Trinitatis incurrat, et a liminibus sanctorum uel bonorum hominum Christianorum uel ipsius sancti loci extraneus excommunicatus permaneat; et insuper inferat partibus ipsius monasterii, una cum fisco, auri libras duas, argenti pondo quinque esse multandum. Presens quippe donatio omni tempore firma stabilisque maneat persistendo stipulatione subnexa.

 Actum Senones. Ingoara donationem hanc a me factam sciatis.---In Dei nomine Ebbo, peccator episcopus, subscripsi.---Gaudegengus archidiaconus sub.---Filex lector.---Leodechinus.---Boso, indignus peccator abba.---Austrapius lector.---Leotarius peccator abba.---Agobaldus.---Ermenaldus.---Ego Ermbubertus, rogante Deo sacrate Ingoarane, hanc donationem scripsi et pernotaui. Sub die XII Kal. Nouemb. anno primo regni domini nostri Dagoberti regis.





LI. Charta qua Ermenoara, Deo sacrata, donat monasterio S. Benigni Diuionensis quidquid habet in uilla Ruffiaco [a 2Kb] .

Domino sacrosancte basilice Sancti Benigni martyris  sub oppido Diuione constructa, quo apostolicus uir Assoricus tenet regimen: ego Ermenoara, Deo sacrata, pro anime mee remedio, trado iam dicte basilice, uel monachis et matriculariis qui ibidem conuersari noscuntur, uel quoquo tempore fuerint, quicquid in uilla Ruffiaco, que in pago Atoariorum est, uel in ipsa fine, uisa sum habere, tam de alodo quam de comparato uel adquisito: id est, casales, cum edificiis desuper positis, uineis, campis, pratis, siluis, aquis aquarumque decursibus, uel quicquid dici aut nominari potest, omnia et ex omnibus, ad suprascriptam basilicam domni Benigni, uel ipsius monachis et matriculariis, unde in iam dicta penes [b 1Kb] mea epistola plenissimi uoluntario uoto delegaui, a die presenti in eorum reuocandas meritum.  Si quis autem de ipsa basilica domni Benigni, uel de ipsis monachis et matriculariis, hec a me collata in proprios usus retorquere gestiens, super hac re Lingonensem obseruare noluerit pontificem, conatus eius effectum non habeat. Quod si fecerint hoc, quod absit, ipse res ad meos licenter per omnia reuertantur heredes, et ad alteros homines his nominibus, Ermonario et Ermenrico et infantes eorum; etiam his nominibus, Blideranno et Ermenbaldo qui per epistolam germano meo Boboleno quondam fuerunt dimissi: sin alias, uolo, sicut rectum est, et de omnibus que sponte loco Diuionensi dedi in Ruffiaco iam dicta uilla, uel occasione uel tuitionis patrocinio uel obsequio, iuxta quod eorum  epistola loquitur, a die presenti de ipsis rebus iam dicti ministri Sancti Benigni, liberam habeant potestatem quicquid facere uoluerint. Si uero, quod futurum esse non credo, si ego etiam aliquid uoluero demere, uel quelibet opposita persona, qui contra hanc epistolam donationis uenire uoluerit, uel quicquam agere temptauerit, inferat ad ipsam basilicam domni Benigni atque suis actoribus, duplo tantum, quantum ipse res meliorate ualuerint, fisco autem publice rei, auri libram unam; et nichilominus presens hec epistola donationis omni tempore firma et inuiolata permaneat, stipulatione subnixa.

Actum Rufiaco, publice. Signum Ermenoare, Deo dicate, que hanc epistolam donationis fieri rogauit.---Signum Farlagonis nepotis ipsius, qui consentit.---Signum  Aremberti, Trasacofie, Cassini, Landradi, Godulfi.---Ego Artaldus, ad uicem cancellarii scripsi et dotaui, rogatus ab Ermenoara, Deo sacrata, ante Kalendas Madias [a 1Kb] , defuncto domno Theoderico, et electo Karolo maiore-domus.





LII. Charta qua Ado, abbas, dona confert basilice Sancti Remigii [b 2Kb] .

. . . . . . trado adque transcribo ad Bas. . . . Remigio. . . . . . hoc est, porcionem meam ad Altro, super ipso fluuiolo Altro, cido in pago uonginsi cum apindice. . . . Bairo, et alia apendice Crisciaco, super fluuiolo Bebroprico, quod illa alia medietati in . . . . Mauriliane, et ipsi postia ipsam rem per  suo estrumento ad ipsa basileca Sancto Remegio . . . . enegio ad usofructo uise summus tenire, pro ipso uso iam dicta porcione nostra, cum mansis, casis, terris, . . is, uinies, pratis, pascuis, aquis aquarumue decursibus, cultis et incultis, tam ipsa porcione qui fuit . . . . et ipsa porcione nostra cum omne integretate uel apendicies suas, post obitum nostrum pars . . . . . [con] tradicentis in eorum potestate, ad die presenti recipiant habendi, tenendi, conmudandi, uen. . . . .cius basileci Sancto Remigio, suique agentis eligirint, faciendi liberam et firmissemam in omnebus hab. . . . . . . . . . . et ill. fratris uel clirici in ipsa sancta baselica consiste . . . . Dominum misericordiam deprecare et  ta. . . . post nostro discesso nominis nostri in i. . .  otinas decantintur. Si quis uero, quod . . . . . nobis optabile esse uiditur, ut seu . . . . quelibet persona contra hanc facta a me . . . . inrumpere uoluerit, imprimitus iram. . . . . sa et de omni a limena sanctorum exconmunis apariat, et ueniam apud Domino nonquam meriatur habire, ces. . . . re noluerit et insuper inferat ad ipsa basileca, una cum socio fisci, auro libras quinque, argenti ponda uig. . . . euindegare non ualiat, et presens donacio isti omne tempore firma et inuiolabilis ualiat permanere. . . .---Acto Rimis, in minse Aprili, anno quarto rigni domni nostri Dagoberto rege. Ado abba hanc donacionem . . .---Rodfridus ter. . .---Allinus abba subs.---Ego Abblico subs. . . .---Chaireber. . . Adolulfus prot. subsc.---Sign. +  Gundoino.---Sig. + uandreberto.---Sign. + Winone.---Sign. + Siluestro graf.---Sign. + Bertelmo.---Sign. + Marcio [c 1Kb] .





LIII. Charta qua Hugo sacerdos, Drogonis filius, dona confert Metensi SS. Apostolorum basilice [d 3Kb] .

In Christi nomine, sub die septimo chartul., octaua] kal. Iulii, anno u regni domni nostri Dagoberti regis. Quotiens, ut solet humana fragilitas, alique persone de hoc seculo migrauerint, oportet ad suos heredes de ipsius facultate pro anime sue remedio ad loca sanctorum debeant delegare, ut eis in eterna beatitudine pro hac re merces adcrescat. Ideo  nos, in Dei nomine, Hugo sacerdos [Ch., sacerdos  humilis] et germanus meus illuster uir Arnulfus dux, nec non Pippinus et Godefridus, dum contigit ut genitor noster illuster uir Drogo quondam de hac luce migraret, nostra fuit petitio ad uenerabilem uirum Leutbertum abbatem de basilica Sanctorum Apostolorum, que est foris murum Mettis ciuitate constructa, ubi auus noster domnus Arnulfus in corpore requiescit, ut ibidem iamdictum genitorem nostrum Drogonem sepelire deberemus; et ipse Leutbertus benigno animo uisus [Ch., uisus fuit] prestitisse. Ideo nos, tam pro ipso loco sepulture, quam et pro remedio anime predicti genitoris nostri, uillam nuncupatam uidiacum [Ch., Iudiacum], sitam in pago Mettense, quam ipse genitor suus, auus noster Pippinus, suo munere concessit, ipsam uillam ad basilicam  Sanctorum Apostolorum clericis uel pauperibus, alimoniam ibidem accipientibus, aut lectoribus inibi deseruientibus, a die presenti per hanc cartulam donationis uisi fuimus concessisse, hoc est tam infra murum, domum nostram in loco qui Romana Sala dicitur [Desunt in chartulario, a uoce domum ad dicitur], quam et foris murum Mettis ciuitate, tam terris, domibus, basilicis, edificiis, acolis, mancipiis, libertis, uincis, tredecim in uico casellis cum decimis suis et septem masellis [Desunt in chartulario, a uoce tredecim ad masellis], siluis, pratis [Ch., campis, pratis], pascuis, farinariis, appendiciis, cultis et incultis, aquis aquarumue decursibus, mobilibus et immobilibus, cum omni integritate seu adiacentiis ad  se aspicientes uel pertinentes, uel omni genere quadrupedum, quicquid in ipsa uilla Pippinus et predictus genitor noster uisi fuerunt tenuisse uel possedisse infra urbem et extra [Desunt in chartulario, infra urbem et extra], ipse abba uel successores sui ad partem suprascripte basilice hoc habeant, teneant atque possideant; et quicquid in opportunitatem ipsius basilice exinde facere decreuerint, libero in omnibus potiantur arbitrio. Et si , si nos ipsi, aut ulli de heredibus, aut proheredibus nostris, uel quecumque opposita persona, contra hanc paginam delegationis siue testamenti ambulare presumpserit, aut aliquam causam exinde remouere temptauerit, in primis iram Dei omnipotentis incurrat, et a liminibus sanctorum  efficiatur extraneus; et sic marcescat in radice, ut numquam florescat in ramis; et insuper componat intra ipsam basilicam, et sacratissimo fisco auri libras u, argenti pondera X; et quod repetit euindicare non possit, sed presens delegatio siue testamentum omni tempore plenissimam obtineat firmitatem stipulatione subnixa. Actum Mettis publice, sub die et tempore ut supra. S. Hugo, ac si peccator sacerdos, hanc delegationem siue testamentum a me factum firmaui. S. Arnulfus dux hunc testamentum consentiens. + S. Milonis.---+ S. Widonis comitis.---+ S. Remberti comitis.---+ Signum Lamtberti comitis.---+ Signum Warnarii comitis. 





LIu. Charta qua Ibbo, Turonensis episcopus, Turonensi Sancti Martini monasterio ampla priuilegia concedit [a 2Kb] .


Conditor rerum omnium Deus inuisibilis per prophetarum linguas genus erudiuit humanum, qui egregium erga prophetam precipit nobis Isaiam, si Deum querebamus, et scire illius uolebamus uias, debitores nostros repetere non deberemus, omnes etiam solueremus fasciculos deprimentes, et omne onus quod aggrauabat disrumperemus, et reliqua que subsequuntur si custodiebamus; tunc repromisit omnibus nostrorum criminum ponderibus deiectis, atque delictorum  nexibus resolutis, expulsisque peccatorum tenebris, erumpere quasi mane lumen nostrum, ad contuendum scilicet oculis spiritualibus sicuti est Creatorem, quod et sanitas nostra citius oriatur, et anteat faciem nostram iustitia, et gloria Domini immarcessibilis colligat nos. Tunc inuocemus, et Dominus exaudiat; clamemus et dicat uoce celitus: Ecce adsum. Cui abysso ueteris Testamenti consonat uel inuocat atque confirmat in uoce cataractarum nostrarum ipsius Redemptoris uoce: Dimittite et dimittetur uobis; et iterum: Quecumque uultis ut uobis faciant homines, et uos eadem facite illis; et: Diligis proximum tuum sicut te ipsum. Hoc ergo mandatum sufficit nobis in totum, in quo legem integram ueterem et nouam et uniuersos prophetas  pendere et implere Scriptura firmauit. Et de contemplatiua uita partem optimam quam Dominus Mariam elegisse laudauit, sufficere credimus testimonio ipsius. Quamuis et actualis uita habeat cum retributore bonorum operum mercedem suam, tamen preposuit satagenti Marthe circa plurima se contemplantem Mariam. His ergo tantis ac talibus testimoniis exercitatus animo, decreui ego in Dei nomine Ibbo, etsi quamlibet peccator, Turonensis urbis gratia Dei uocor episcopus, priuilegium concedere, atque libertatem congregationi monasterii basilice beatissemi post apostolos Galliarum clarissimi confessoris Martini, ubi ipse in corpore requiescit, condonare, in quo uenerabilis uir Guntramnus abba preesse uidetur, quod iam dudum a precessore  nostro Chrotperctho, Thuronice urbis quondam episcopo, Christianissima deuotione ad ipsam sanctam basilicam uel congregationem ibidem consistentem fuit concessum, uel etiam per authoritatem sedis apostolice pape urbis Rome, ex consensu ipsius Chrotpercthi hoc priuilegium ad instar ex ipsa dictione apostoleca fuit confirmatum. Nec immerito reor, eisdem ita uiuentebus pie atque catholice, hoc superuenire priuilegium poterit, qui indesinenter die noctuque patrono nostro famulantes, placere piissimo Christo contendunt, omni honestate ac moderatione morum corpora cercentes redigunt seruituti; atque suis libertatem monachis dare, cuius honorem fiscus totum dedit urbi et census, libereque uiuere nomenque instituit heredis. Cuius prefulgentem  a miracolis coruscantem a regibus singulariter emunitatem urbs nostra tota promeruit, prestante piissimo Dagobertho quondam rege, integram emunitatem suscipit, dignum arbitror munus ab eodem impetratum eidem uel in suo uiuentibus patrocinio trementibus ulnis proferre. Prefatis ergo fratribus et abbati iura seruantibus patrum cedimus, cessosque uolumus ecclesie census, seruitutes, opera, mansiones, pastus, munera, freda, fisco, episcopo, iudicebus, missis et archidiacono, et omnes consuetudines seculares amputamus seu resecamus, et quicquid nobis uel eisdem seruire dareue solebant, et quidem possident uel adhuc largiente Domino a christianis hominibus conlatum fuerit, sibi semper  uindicent, habeant atque perpetuo iure tempore nostro uel successorum nostrorum defendant, eisque proficiat perenni firmitate; nec nobis, nec nostro cuiquam successori quicquam aliud dent, nisi iuxta postholationem fratrum uel statuta sanctorum patrum, quam honores imposite manus, graduum benedictiones subsequentium, altaris, chrismatis et olei sancti; et hoc ipsum absque nullo premio secundum sanctas Scripturas accipiant. Et si abbas ab hac luce dicesserit, per electionem memorate congregationis monasterii, quorum uita perfecta creditur,  sicut regula sancti Benedicti edocet, in eorum consensu solidetur: sicut et authoritas pape urbis Rome Adeodati continet per priuilegii seriem nullas grauedines a quolibet episcoporum, sub pretextu discussionis, religiosus abbas uel monachi ibidem degentes sustineant; neque rursus hospitandi sibi apud eos licentiam uindicantes dispendia his atque insolentias angariarum imponant; nec per occasionem regularis discipline rimande atque seruande, quaslibet importent iniurias: sed liberam licentiam semiliter habere statuemus, salua profecta monachicarum regularum custodia, religiosum abbatim quicumque pro tempore preerit, prefato uenerabili monasterio id procurante. Ut ergo quod prisce traditionis eius articulus contenet conseruare  nitatur, et quique sub eius reguntur dispensatione solerter custodire commoneat districteque compellat, reuerentissimus uero episcopus, in cuius parrochia memoratum uenerabile monasterium, uel res eius ac possessiones constiterint, faciende tantum ordinationis ac promotionis sacerdotum atque leuitarum, uel conficiendi chrismatis, si tantum concessa licentia: dispositionem autem uenerabelis loci gerere ac conuersationem monachicam exquirere, religioso abbati eiusque preposito, uel quique probatissimi fuerint in eodem monasterio, quod etiam prefati presoles consona sententia definierunt, decernimus. Quisquis igitur quolibet tempore, quod nullatenus credimus, huius decretum priuilegii quod authoritate apostholica subnixi consentiendo firmauimus,  in totum uel in partem temerare temptauerit, sueque presumpcionis audaciam digna emendatione minus correxerit in perpetuum percellendum se nouerit, non solum tantorum sententia sacerdotum, sed etiam equissimo apostolice condemnationis aculeo: quoniam uiolare pertinaciter nisus est, quod salubriter conseruare debuerat. Et ita quoque huius priuilegii sanctio firma ac rata indiminute persistat atque permaneat, erga quod et precellentissimi tocius Gallie reges, ut scripta comperimus, ad reprimendas laicorum infestaciones, edicto premunire idem uenerabile monasterium regali pietate dignati sunt, ita et nos, inspirante Domino, plena deuotione deinceps in id ipsum uenerabelem Gunthramnum  abbatem, suamque congregationem, uel prefati monasthyrii Sancti Martini antestetis uolumus confirmare: ut inspecta ipsa priuilegia tam decessores nostri Crotperthi [a 1Kb] , Berthoni, quam et Adeodathi, pape urbis Rome seu confirmationes gloriosorum regum, ut nostro tempore uel successorum nostrorum omnimodis inuiolabiliter conseruitur, et in nulla qualibet parte, sicut a nobis decretum est, corrumpatur. Rogamus et coniuramus successores nostros, secundum sancti Pauli exemplum, per nomen Domini nostri Iesu Christi, ut ipsum sentiatis  omnes nobiscum conseruantes Domini mandatum, quomodo dicetur: Gratis enim accepistis, et gratis date; et illud propheticum testimonium: Beatus qui excutit manus suas ab omni munere, id est, ut nec per obsequium indebitum seruiendo, nec per linguam laudando, nec per manum plena muneribus donum Spiritu Sancto corrumpantur; sed illa potius intueantur munera immortalia, que sunt celis condeta, de quibus dicetur quod oculus non uidet, nec auris audiuit, nec in cor homenis ascendit que preparauit delegentebus se et custodientebus legem suam. Abbas uero qui elegendus est, non eum natiuetas, aut diuitie, aut ingenuosetas preferat; sed quem sanctitas, mores, et grauetas uel pietas adornauerint, anteponant. In nullis quoque modis quos  predixemus, iuxta coniurationem desentiatis nobis predicti successoris, si non Martinus consortio, si non Christus suo uos excludat regno. uos quoque uenerandos mihi Gallearum presoles, et Belgice, Aquitanie metropolitanos et omnes confratres et cepiscopos supplex exoro, ut huic paginule pro sotio uestro patrono nostro sancto Martino assensum tribuatis, animo ex pleno manibus uestris infra subscribentes, roborem detis perpetuum, ut ad eterna uobis premia hoc priuilegium, per orationem quibus datur, perueniat et nobis.

In Christi nomen, Ibbo, etsi peccator episcopus, hoc priuilegium integra uoluntate et deuotione ad monastirio S. Martini, ubi monachi secundum regola  sancti Benedicti conseruare uedintur, subscripsi. Dido [a 1Kb] peccator consentiens subscripsi; Bertacharus abbas consentiens subscripsi. Dodo, ac si indignus diaconus, consentiens subscripsi. Mummolenus abbas consentiens subscripsi. Berthcramnus consentiens subscripsi.





Lu. Traditio bonorum in Oppenwiller et Eberingen ab Erfoino in gratiam ecclesie S. Galli [b 1Kb] .


In Christi nomine. Ego Erfoinus et filii mei Teotarius atque Rotarius, cogitauimus Dei intuitum, uel diuinam retributionem, uel peccatis nostris ueniam promereri: propterea uernacula terra iuris mei in loco qui dicitur Oppenwilare [c 1Kb] tradimus S. Galloni uiginti iuchos, et in Eberingen unum iuchum de uinea [d 1Kb] , et de colonis meis Erfoinum cum uxore sua, et cum omni appertinentia sua, cum casa et cum terra, et cum omnibus suis: et alium seruum nomine Waldolfum cum casa, cum terra, et cum omnibus ad eum pertinentibus, ut dum adhuc uiuimus ego et filii mei, in nostra permaneant potestate, et in anno reddamus  carram de uino, et carram de siligine, et carram de feno, et friskingam [e 1Kb] . Et si filiis meis infantes nati fuerint, sicut superius dixi, ita soluant censum, et habeant potestatem. Si noluerint censum inde reddere, omnia, sicut superius diximus, sint concessa ad ecclesiam S. Gallonis. Et si quis, quod non credimus, aliquis de heredibus nostris contra hunc factum nostrum ire uel inrumpere uoluerit, in primis incurrat iudicium Dei, et soluat auri libras II. Et hunc factum nostrum inlesum permaneat stipulatione subnixa.---Facta hec carta est in loco qui dicitur Anninchoua, xuii kalend. Febr. sub regno domini nostri Elperici [f 1Kb] regis. Sign. Teotarii et Rotarii, qui hanc cartam fieri rogauerunt. + Siguini  testis sign. Regandozi testis sig. uulperti testis sig.





LuI. Testamentum Wideradi abbatis, quo multa legat basilicis S. Andochii, S. Regine, et S. Ferreoli; reliquarum uero possessionum suarum heredem constituit ecclesiam sancti Preiecti Flauiniacensis [g 3Kb] .

Anno primo regnante Theoderico rege, sub die Xu kalend. Februariarum, ego Wideradus abba, filius  uiri inlustri Corbonis quondam, sana mente integroque consilio, metuens humane fragilitatis casus, testamentum meum condidi, quem Aldofredo notario scribendo commisi; ut quando dies legitimus post transitum meum aduenerit, recognitis sigillis, inciso ligno [a 1Kb] , ut legis decreuit auctoritas, per inluster uir Amalsindo, quem in hac pagina testamenti nostri legatarium institui, gestis reipublice municipalibus titulis, ut ab ipsis eius prosecutione muniatur, et in charta [b 1Kb] basilice S. Preiecti, quem ego edificaui, conseruandum decreui. In reliquo uero qualescumque a quocumque [c 1Kb] epistole aut testamenta uel conscriptione [d 1Kb] de nomine meo uel manu mea firmate ostense fuerint, ante hoc testamentum prenotate, quas hic non commemorauero, exceptis ingenuitatibus  quas pro anime nostre remedio fecimus, aut adhuc facere uolumus, uacue permaneant. Et quod unicuique per hoc testamentum dedero dareque iussero, id ut fiat, detur, prestetur, impleatur, te, Omnipotens, testem committo. Quapropter dum non habetur incognitum qualiter, dispensante Deo, ad habendum loca sanctorum, S. Andochii Sedelocense, et S. Regine Alsinse, et. S. Ferreoli, ubi ipsi pretiosi requiescunt in corpore, in mea cura suscepi, insuper etiam et in loco nuncupante Flauiniaco, in agro Burnacinse, in pago Alsinse, in re mea propria meo opere construxi, atque Magoaldo abbati cum monachis suis delegaui regulariter in perpetuo ad possidendum. Dono igitur ad basilicam supra memoratam  S. Andochii martyris, portiones meas atque loca denominata; hec sunt: in pago Alsinse et in Pauliacense, Meseriacum, Cecesiacum, uallinse; in pago Auallinse, Passariniacum; in pago Commauorum, Stolingus et Macereas; in pago Portinse, Criffonuilla et uagomundi-curtem; in pago Neuerninse, Senseriacum et Ariacum, preter illas uineas, quomodo ille riuulus currit qui uineis Aldeberti ad pratum uadit, totum illum clausum quem nos iussimus plantare, ad integrum cum exso [e 1Kb] et regresso, una cum manso et colonica illa que fuit Anseberto, et modo tenet illam Sicbertus, et ipsum Sicbertum, cum uxore sua uel infantes eorum, qui ipsam uineam debeant procurare quam S. Preiecto dedimus. In  reliquo uero, sicut a me tam alodo parentum quam per quemlibet adtractum tentum, dominatum atque possessum est, omnia ex omnibus, cum domibus, edificiis, terris, campis, cultis et incultis, mancipiis, accolabus, libertis, uineis, siluis, pratis, pascuis, aquis aquarumque decursibus, omne genus pecudum maiore atque minore, mobilibus et immobilibus, omnem rem inexquisitam, quidquid in ipsa loca superius nominata habere uideor, totum et ad integrum ad S. Andochii basilicam proficiat in augmentum. Similiter donamus ad basilicam S. Regine, ubi ipsa pretiosa requiescit in corpore, in pago Ternodrinse, uibelum, Cicunias, Anciacum, Rabarias; in pago Leotincinse, uillam Mauriane, Altam-ripam, Baniolum; in pago Duismense, Stafiacum, Colubarium,  uilnouetum; in pago Ammauiorum, Cariniacum et Casellas; in pago Portinse, Auiciacum et Puscionem; in pago Athoariorum, Pussessionem. Hec omnia superius comprehensa, sicut et alia loca ad S. Andochium dedimus, ita et ista ad S. Regine potestatem cum omnibus integritatibus earum delegauimus. Similiter donamus et ad basilicam S. Ferreoli, ubi ipse domnus requiescit in corpore, et nos in regimine habemus: in pago Pauliacinse, Aciacum cum omnibus appendiciis suis ad integrum, sicut et illa alia loca ad S. Andochium et ad S. Reginam, ita et ad basilicam S. Ferreoli dedimus; in ea uero ratione, ut, dum nos aduiuimus, supra memoratas abbadias S. Andochii et S. Ferreoli uel S. Regine, et  omnes res sibi debitas uel ad se pertinentes, in integritate, seu et iam dicta loca nostra que nos ad ipsas delegauimus, tenere et possidere quieto ordine faciamus; post nostrum quoque discessum supra memoratas ecclesias et supradictas res unaquaque casa per rectores suos absque ullius contradictione in suam faciant reuocare dominationem, in ea ratione ut monasteriolum nostrum Flauiniacum uel strumenta quod ad ipsum locum in honore S. Preiecti fecimus, in omnibus studeant conseruare. Et, si ipsa instrumenta inrumpere, aut ipsum cenobiolum inquietare presumpserint, aut res eius minuare uoluerint, nec hoc ualeant uindicare; sed res nostras, quas ad supra memoratas basilicas S. Andochii et S. Ferreoli uel  S. Regine delegauimus, amittant; et per protectionem regiam, casa S. Preiecti Flauiniacensis cum omni integritate ipsas recipiat perpetualiter ad possidendum. Quod si pontifex uel aliquis quislibet, dum aduiuimus, de ipsis abbadiis uel de rebus earum nos exspoliare uoluerit, aut aliquid minuare presumpserit, aut ego ipsas abbadias uiuens dimisero, nos res nostras quas ibi delegauimus licentiam habeamus ad nostrum dominium reuocare, et quidquid exinde facere uoluerimus, liberam in omnibus habeamus potestatem. Preterea donamus donatumque in perpetuo esse uolumus ad iam dictum monasterium S. Preiecti Flauiniacensis, quod in agro Burnacinse opere nostro edificauimus, in pago Alsinse ipsum Bornadum cum ipso castro Flauiniaco cum omnibus  adiacentiis uel appendiciis suis ad integrum; et locella seu colonecis in Cadonato, Darciaco, Ceresio, Aguniaco, Gessiaco, Luueriaco, Luuiniaco, Pruuiniaco, Auderato, Montecellis, et in pago Ternodrinse, Blauaco, et Marcomania; in pago Aualinse, et Neuerninse, siue Ammonias curtem qui uocatur Corbiniacus, et Antonum cum omnibus adiacentiis uel appendiciis earum in integrum; et colonicas in Lisconio, Dumsatio, uiriaco, ualentingos, uallecrouaria, Iuliaco, Pagatiaco, Cassaniola, Wldonaco, Careaco, Cappas, Degantiaco, Casseaco, Rioscella, Palatiola, Gouilicis, Sipiciaco et Sapiliaco, seu et illa colonica in Ariaco, que fuit Anseberto, cum ipso homine qui supra commanet, nomine Sigberto, et uxore sua  leda nostra uel infantes eorum, in integritate quidquid ad ipsam colonicam aspicere uidetur, cum omne superposito; et illum clausum in ipso Ariaco, quomodo ille riuus, de uinea Aldoberti descendit ad pratum, totum illum clausum quem nos plantare iussimus cum exso et regresso in integrum; et in pago Barrinse, Falciolo et Ulmodo; et in pago Pauliacinse, Balma et Corniciaco; et in pago Athoariorum, Hicio et Blandoniaco et colonica; in pago Amauorum, Fraxino, et areas in salinis Crosone et uigris. Similiter et areas in Augustodunum ciuitate: ista omnia que superius nominauimus, cum omnibus appendiciis uel adiacentiis earum, quantumcumque ibidem tenere et possidere uidemur, per quemlibet adtractum ad nos peruenit aut legibus peruenire  debet, totum et ad integrum, cum omne superposito, a die presente, in honore Iesu Christi Domini nostri et sancti Preiecti martyris, Magoaldo abbati monachisque suis tradidimus ad possidendum, cum domibus, edificiis, mancipiis, accolabus, libertis tam ibidem oriundis, quam aliunde translatis uel ibidem commanentibus, uineis, siluis, campis, terris cultis et incultis, pratis, pascuis, aquis aquarumue decursibus, omne genus pecudum, tam maiore quam minore, mobilibus et immobilibus, omnem rem inexquisitam, et quidquid dici aut nominari potest, totum et ad  integrum ad iam dictum monasterium Sancti Preiecti Flauiniacum uel rectores eius proficiat in augmentum. Similiter et illas cessiones quas ad libertos nostros Ghisberto et Gimberto clericos, ad eorum ingenuitates confirmandas, Daolonecas in Bornato et in Ceresio fecimus, quando eos pro anime nostre remedio ingenuos dimissimus, ut dum aduiuunt hoc teneant, et post ipsorum discessum cum omne superposito ad iam dictam casam Sancti Preiecti, ubi eorum patrocinia et defensionem constituimus, reuertere faciant. uolumus etiam ut ingenuos eos [a 1Kb] fecimus aut inantea fecerimus, quanticumque in ipsa loca manent, que ad Sanctum Andochium et ad Sanctam Reginam et Sanctum Ferreolum uel ad Sanctum Preiectum delegauimus, inspectas eorum  libertates super ipsas terras pro ingenuis commaneant, et aliubi commanendi nullam habeant potestatem, sed ad ipsa loca sancta debeant sperare [b 1Kb] , et nullus de ipsis lidemonium nostris heredibus reddant; et de hoc quod eis per cartas dedimus ad aliquos aliubi uendere, nec alienare habeant licentiam. Preter ista omnia, reseruauimus infaucidia [c 1Kb] heredibus nostris Pagaciacum; in pago Neuerninse curtem quam dicunt Montem-Porcionis. Similiter et in pago Athoariorum, uedis-uineas, uoguntias, Luco, Sagoneco; in pago Portinse, Soluillare, Monricouilla, Ebrouuillare, Segalarias, in ea ratione, ut facta mea in omnibus studeant conseruare atque defendere. Quod si hoc facere neglexerint, quidquid eis deputauimus perdant, et de omni corpore facultatis  mee reddantur extranei. Et, si aliquid comparauero uel adtraxero, uel pro quolibet ingenuo ad nos peruenit aut inantea peruenerit, quod in isto testamento supra non commemorauimus, post nostrum discessum casa Sancti Preiecti per rectores suos recipiat perpetualiter ad possidendum. Per presens itaque testamentum basilecam Sancti Preiecti, quam opere meo Flauiniaco construxi, heredem meam instituo, eique presentem codicillum commendo, per quem ita constituo, ut nullus episcopus ullius ciuitatis, aut archidiaconus, uel quilibet ex clero, aut actores Ecclesie, ullo modo de predicto monasterio Sancti Preiecti nullum presumant exercere dominatum, non ad mansionaticos aut repastus exigendo, non ad  ministeria describendo, non ad abbatem mittendo, nisi cum necesse fuerit chrisma petere, tabulas aut altaria consecrare, sacros ordines benedicere, sicut Losodienses aut Lerinenses uel Agaunenses monachi, a quemcumque de sanctis episcopis sibi elegerint qui hoc agere debeat licentia sit eis expetere, et illi hoc benedicere. Si autem, karitate exigente, pontifex quilibet ab abbate uel monachis ibi fuerit inuitatus, simpliciter que ei a fratribus offeruntur accipiat, nulla exenia uel munuscula amplius querat. Quod si fecerit, a glorioso domno quem tunc Deus regnum  Burgundie gubernare permiserit, hoc protinus emendetur. Cum uero abbas illius loci acceperit transitum, quemcumque de semetipsis monachi ibidem habitantes elegerint, secundum Deum, aut si communi consilio aliunde eligere uoluerint, hoc in eorum maneat potestate. Quod uero Deus auertat, ne ibidem sanctus ordo tepescat, potestas maneat monachis ibidem habitantibus ad unum de sanctis monasteriis expedire, et per eorum salubre consilium eorum regulam emendare. Te igitur, domna et sancta mater mea ecclesia Sancti Preiecti, heredem instituo, quidquid unicuique deputaui fidei tue committo. Te quoque heredem meam in Deum et regis potestatem commendo, ut contra omnes inquietudines sua te post Deum fortitudo defendat: quia hoc quod  tibi deputaui, malo te habere quam me, te magis quam ceteros heredes ac proheredes meos. Precor igitur domnum gloriosum regem, tam tempore moderno regnantem, quam futuro succedentem, et per Dei tremendum iudicium adiurare presumo, ut presentem codicillum, uel iam dictum cenobiolum meum sua fortitudine iubeat defensare atque solidum in omnibus custodire, ut nullatenus ab infestatione malorum hominum possit inrumpi; sed delectet monachis ibidem conuersantibus, uel sacerdotibus per loca sancta que presens noster codicillus commemorat habitantibus, pro me et uita regis et filiorum eius Dominum supplicare. Si quis uero, quod futurum esse non credo, si aliquis heredum ac proheredum  meorum, uel quelibet opposita persona presens hoc testamentum meum infrangere conauerit, uel tentare presumpserit, inprimis usque dum ad ueram emendationem proinde corrigatur. Deum et sanctos suos habeat contrarios et a liminibus ecclesiarum efficiatur, extraneus, et insuper inferat cui quem pulsauerit, una cum socio fisco, auri libras triginta, argenti pondera quingenta coactus exsoluat; nichilominus presens pagina firma permaneat stipulatione subnixa. Quam manu mea propria subter firmaui, et bonorum hominum signis uel alligationibus roborandam decreui. Et quod superius memorari debueramus, tam aurum quam argentum uel reliquas fabricaturas seu ministeria ecclesie, uel strumenta cartarum, libros uel uestimenta ecclesie, uel omne  presidium quod mihi legibus uiuens possidere uideor,  et mihi redebetur, inspecto illo strumento quod antea ad Sanctum Preiectum uel ad abbatem Magoaldum et monachos eius fecimus, post nostrum discessum ad ipsum monasterium Sancti Preiecti Flauiniacum reuertantur; et ipse abbas Magoaldus, cum monachis suis, pro anime nostre salute ea recipiat et perpetualiter eis proficiat in augmentum, uel quidquid exinde facere uoluerint, liberam in omnibus habeant potestatem faciendi.---Widradus abba. Gerefredus defensor. Amalsindus. Haldofredus.---Actum Sinemuro castro, die kal. Febr. Xu, et scriptum per manum Haldofredi notarii, suadente et deprecante eodem uenerabili abbate Widrado, immo sigillante, per inlustri uiro Amalsindone sigillo regio. Anno domni Theodorici regis primo, astante nobili  et firmante uulgari populo, una cum defensore Gerefredo, clarissimo uiro.





LuII. Charta qua Bertrada Prumiensi monasterio a se condito plurima dona confert [a 2Kb] .

In nomine Deitatis Sancte Trinitatis. Ego Bertrada seu Berta, seu et filius meus Charibertus, recogitans molimina peccaminum nostrorum, ut parua pro magnis, terrena pro celestibus, caduca pro futuris, in ara summi Dei omnipotentis offerre mereamur, ut ab ipsis subleuare adipiscamur iugi miserationum domicilii Dei. Idcirco desiderio desideramus circa fluuio Prumia monasterio edificare; quod ita et fecimus  in honore S. Marie, et S. Petri, et S. Pauli, S. Iohannis et S. Martini, et sub cenobio uel regulari ordine ibidem debeant monachi conuersare, et pro peccatis nostris die noctuque Domini misericordia adtentius exorare, ut a noxiis sceleribus nostris et filiis meis defunctis mereamur emundare. Propterea donamus ad monasterio qui uocatur Prumia, de foreste nostra de ipso monasterio iuso aqua desuetus illo exarte usque in ipso uado in Prumia, et de ipso uado indricto usque in Melina flumen, deinde per Melina fuso aqua usque ubi nobis obtingit legitimo, usque ad Winardo curte, usque ad illa marca qui nobis obtingit; et ad stipendia ipsorum seruorum Dei donamus de uillas nostras, id sunt, de Romairo uilla, de nostra portione medietate, et de Prumia  medietate similiter; ad Saaingas in Moslisi, super  fluuio Mosella, totum de Bursis quicquid est de nostra parte totum, et de Blancio quicquid nobis obtingit totum. Bertelingas nostra parte tota donamus donatumque in perpetuum esse uolumus. uillas superius nominatas ad monasterio Prumia, in honore peculiaris patronis nostris S. Marie, Petri et Pauli, et S. Martini seu ceterorum sanctorum quorum pignora ibidem in ipso loco uenerare noscuntur, ubi Angloaldus Christo auspice preesse dinoscitur: hoc sunt, uillas nostras superius nominatas, cum omni integritate eorum: hoc sunt, Sessi cum widriscapis, casis, campis, pratis, pascuis, aquis aquarumque decursibus, siluis, mancipiis, acolabus, uestibus, utensilibus, uineis, cultis et incultis, mansionibus, mobilibus et immobilibus, uel quicquid in ipsis uillis  antecessores nostri ibidem tenuerunt, et nos a die presente tenere uisi sumus, totum et ad integrum, sicut superius dixi, ad iam dicto monasterio, pro anime nostre uel filiis meis defunctis remedium uel eterna retributione, donamus atque transfundimus de iure nostro in iure et dominatione ipsorum seruorum Dei, ut ibidem perpetualiter proficiat eis in augmentis, et a die presenti ipsi serui Dei qui in ipsa loca ordine sancta contemplare uidentur, iam dictas uillas habeant, teneant atque possideant, et eorum posteris spiritalibus derelinquant ad possidendum, uel quicquid de ipsa facere uoluerint liberam et firmissimam in omnibus habeant potestatem faciendi. Si quis uero, nos, aut ullus de heredibus nostris,  aut proheredes, uel quislibet opposita persona, contra hunc testamentum [a 1Kb] a nos factum uenire tentauerit aut hoc immutare uoluerit, quod futurum esse non credimus, inprimitus iram Dei omnipotentis incurrat, et S. Petro qui tenet claues regni celorum, et S. Paulo cum quo apostolis Domini seu et ceterorum sanctorum, sic marcescat in radice ut non florescat in ramis, et, si ei rami euenerint, ad nichilum deueniant, tamquam anathematus in radium solis, et quod repetit nullam umquam tempore euindicare non ualeat, sed inanis et uacuus cum ipsis maledictionibus perseueret; et adhuc pro totius firmitatem, ac si parua munuscula nostra que Deum obtulimus, inlesa perseueret; et insuper, iuxta legem conditoris, quod principes sanxerunt [b 1Kb] , inferat  nobis auri libras X, argenti pondera XX, et si nec quoque factum nostrum ullum tempore irrumpere ualeat, sed presens testamentum a nos factum omni  tempore firmius permaneat. Unde et nos ipsam cartulam donationis a die presenti fieri rogauimus, et manus nostras subter decreuimus affirmare, et uiris magnificis affirmare rogauimus.

Facta cartula donationis publice, in uilla Prumia, sub die quod fecit mensis Iunius dies uiginti tres, anno primo regni domni nostri Theoderici Regis.

Signum + Bertradane, que hanc cartolam fieri rogauit, manu sua facto. Ego Charibertus subscripsi. Ego Bernarius subscripsi.---Signum + Chrodolande. Ego Theodericus subscripsi.





LuIII. Charta recognitionis censuum de pago Arduno, Heriemundo Cenomanensi episcopo soluendorum [c 1Kb] .

 Domno et seniore nostro uiro apostolico Herlemundo, qui casam Sancti Geruasii in regimen habere uidetur; nos enim in Dei nomine Domnolenus, Bodoardus, Rogobertus, Bosolenus, Gembertus, Audobertus, Gundoaldus seu et Adobertus, iunioris Audranno agente de uilla uestra Sancti Geruasii nuncupante Arduno. Dum cognitum est qualiter et permissio ipsius Audranno illas inferendas uel omnia exactum quod ex ipsa uilla ad partem sancti Geruasii reddere debetur, de pagensis nostris unusquisque per manus nostras recipimus uel ad recipere habemus, unde apud Hadingan uicedomino partes exinde fecimus, et nobis de annunciata carta, quod fuit regnante Chilperico rege, de ipsa ferenda, in integrum nobis iniunxit, quod ipsi  pagenses nostri hoc reddebant, uel nos cum ipsis, uel ipsos pagenses exinde conuictos esse faciat. Propterea hanc epistolam cautionum nobis emittemus, uel manu nostra affirmauimus ego Domolenus, quod de ipsa annona redebeo sol. septuaginta et duo: et ego Bodoharius solidos septuaginta tres; et ego Rigobertus sol. xxxiiii; et ego Bosolenus sol. xl et tres: et ego Audobertus sol. xxxuiii. Similiter ego Gembertus sol. lxxxii et dr. ii; et ego Gundoaldus sol. xxxui et dimidio; et ego Adobertus sol. xxi et tremisso, sicut diximus. Nos enim iuniores Aidoranno hoc uobis per hanc epistolam cautionis spondemus, ut medio Iulio ipsa inferenda, quod superius est intimatum, quod unusquisque de sua parte reddere debet, sicut superius est insertum et apud nos cognitum est, quod  exigere petimus, sicut diximus, medio mense Iulii ipsa uobis in integrum transsoluere spondemus, ut gratiam uestram exinde adimplere debemus. Similiter  et de illis fidefactis quod nostri pagenses qui hoc contemserunt, et uobis de ipsis uicis hoc uobis spopondimus, ut per unumquisque hominem de suo seruitio, iuxta quod uobis quidem fecerunt et uester breuis loquitur, ipso die in integrum exinde apud nos satisfacere debeamus [a 1Kb] . Quod si hoc non fecerimus et uoluntatem uestram exinde non adimpleuerimus, per hanc epistolam cautione uobis spopondimus ut inpostea, post ipso placito, totum in duplum uobis transsoluere spopondimus, quam postea epistolam cautione cum adstipulatione subnixam, manus nostras subter firmauimus et adfirmare rogauimus.

Actum Cenomannis ciuitatis, in mense Iunio, in anno I regnum domini nostri Theoderici regis. Signum  Domnoleno. Signum Riguberto. Signum Haudehario. Signum Bausleno. Signum Audoberto. Signum Gemberto. Signum Gundoaldo, qui hanc epistolam cautionis affirmauerunt conscientes. Bertrannus rogitus subscripsi. Teobaldus subscripsi. Adebertus subscripsi. Odilus scripsi et subscripsi.





LIX. Charta qua Ebroïnus comes plurima dona confert basilice S. Petri loco Rinharim [b 2Kb] .

In Dei nomine. Ego Ebroïnus comes, filius Oda [M., Odo] quondam, donator; aliquid de rebus meis ad loca sanctorum, pro remedio anime mee, seu dilectissime coniugis mee Theodelinde, dare disposui:  hoc est, ad basilicam Beati Petri apostolorum principis, seu Iohannis Baptiste uel ceterorum sanctorum, que constructa est in loco Rinharim [M., Reynaren] in pago Dublinsi, super fluuio Rheno, ubi nunc dominus pater et pontifex Willibrordus [M., Willebortius] episcopus custos esse uidetur; dono in loco Nitro, uilla nostra, casatos tres cum uxoribus et infantibus, terras cum sala et curticle [M., curtile] meo, uel adiacentia et ad eundem locum pertinentia; et portionem meam in loco Hemmi, siluam  iuris mei, totum et ad integrum dono. Sed et hoc quod mihi legibus prouenit in Dangesbroch [M., Densbrug], medietatem silue ad eundem locum pertinentem iure meo, et in uilla nostra Meri casatum, cum uxore et infantibus et portione [M., cum terris et peculiari eorum, et portione] silue, et in uilla nostra Rinhari, casatos quatuor, cum uxore et infantibus, cum terris et peculiari eorum et portiones de silua; et in uilla nostra Millingi, basilicam domne nostre Marie cum omni integritate, quam ibidem ordinauimus, ad eundem Sanctum Petrum subrogari uolumus et decreuimus, et seruum nostrum Folcarium ibidem seruientem cum uxore et infantibus, Eodfrid [M., Godefridum] cum uxore et infantibus et terris [et terris deest ap. M.]; et in loco  Meginun, Walamunt [M., Megrim, Walamnum] cum uxore et infantibus, cum terris duabus hobinnas [M., duas soburinas], et in uilla Dagerburge, Oda cum uxore et infantibus et peculiari suo. Hec omnia, cum integritate, id est, tam casis quam curticlis, campis, pratis, pascuis, siluis, aquis aquarumque decursibus, re mobili et immobili, re exquisita et inexquisita, uel reliqua oportunitate ibidem aspiciente, ad supradictum locum sanctum dono donatumque esse [esse deest ap. M.] perhennis temporibus uolo, pro orationum lucro, uel missarum solempniis celebrandis perpetualiter pro me et pro meis, et ipse locus sanctus et custodes eius hoc habeant, teneant et possideant ac deffendant [ac deffendant  deest ap. M.], et quicquid exinde facere uoluerint liberam ac firmissimam in omnibus potestatem habeant. Si quis uero, quod futurum esse non credo, nos, aut aliquis de heredibus [M., heredibus aut proheredibus] nostris, uel ulla opposita persona [he quat. uoces desunt ap. M.], contra hoc testamentum [M., hanc donationis cartulam] uenire temptauerit aut emutare uoluerit, inprimis a sancto Petro et sancto Paulo excommunis fiat, et insuper inferat fisco [c 1Kb] auri libras decem, argenti pondo uiginti, una  cum sacratissimo fisco exsoluat.---Actum publice Rinharos, anno primo regni domni nostri Theoderici gloriosissimi regis [Mireus add. indict. uii]. Ego Ebroinus hoc testamentum a [M. add. coram] me factum relegi [M., reliqui] et propria manu firmaui. Ego Ugilius, indignus presbyter, rogante Ebroino comite, in Dei nomine scripsi et subscripsi. Guntbrechtus. Folchbrectus. Godobrectus. Redbrectus. Redualdo. Herifuso [a 1Kb] .





LX. Charta qua Rigobertus uendit Erkenbodo, [Taruanensi] episcopo, uillas in pagis Taruanensi et Pontiuo. [b 1Kb] .

Domino atque apostolico patri Erkenbodo episcopo atque emptori et eius congregationi ibidem  consistenti, ego Rigobertus uendidi et in presenti tradidi, hoc est, omnes uillas meas nuncupantes Sethiaco, super fluuium Agniona, cum adiacentiis suis Kelmias et Strato, et infra Mempisco Leodedringas mansiones, seu Bebrinio, super fluuio Quantia sitas, in pago Taruannense, cum adiacentiis suis que sunt in pago Pontiuo in loco nuncupante Mentek, super fluuio Aeteya. Actum Sithiu monasterio, publice, Iu cal. Sept. anno iii regni domini nostri Theodorici gloriosi regis. Ego Rigobertus hanc uenditionem a me factam relegi et subscripsi. S. Dodoni. S. Leudegesili. S. Chimbaldi centenarii. S. Cherebaldi. S. Ellemberthi. S. Ingomari. Winidmarus diaconus hanc uenditionem scripsi et subscripsi.





LXI. Charta qua Haicho Donat monasterio Honaugiensi partem suam in insula Honaugia [c 1Kb] .


Sacrosancto monasterio quod dicitur Honaugia, in honore sancti Michahelis super Renum fluuium constructo, ubi presenti tempore Benedictus esse uidetur abbas, Haicho [d 1Kb] , cogitans ad Deum, pro  effectu anime mee uel eterna retribucione, complacuit mihi, ut de ipsa insula, que dicitur Honaugia et Renus circuit, de parte mea ad ipsum monasterium condonare deberem; quod et ita feci. Ideoque hec omnia supradicta ad iam dictum monasterium, uel ad agentes suos, a die presenti, in uestram trado dominacionem possidendum, ut quicquid exinde facere uolueritis, liberam ac firmissimam habeatis in omnibus, Christo propicio, potestatem. Si quis uero, quod si ego aut aliquis de heredibus meis, uel ulla opposita persona contra presentem epistolam uenire et agere, aut aliquam calumniam generare uoluerit, inferat ad agentes supradicti monasterii auri libram unam, et nichilominus presens epistola istic firma et stabilis permaneat, stipulacione subnixa.

 Actum in uilla Sunthusis [e 1Kb] , publice. Datum sub die decimo quinto kalendarum Octobris, anno tercio regni domini nostri Theoderici regis. Signum Haichonis, qui hanc donacionem fieri rogauit. Signum Hugonis filii sui, qui consensit. Signum Albrici filii sui testis. Ego Guntramnus, ac si indignus presbyter, rogatus scripsi et subscripsi.





LXII. Charta qua Boronus Honaugiensi monasterio donat partem suam in insula Honaugia, et mansum in loco Gwillesteti [f 2Kb] .

Sacrosancto monasterio quod dicitur Honaugia, in honore S. Michahelis archangeli super Renum fluuium constructo, ubi presenti tempore Benedictus siue Tubanus esse uidetur abbas, Boronus cogitans  ad Deum, pro affectu anime mee, uel pro eterna retributione, complacuit mihi, ut de ipsa insula, que dicitur Honaugia, et quam genitor meus miehi dereliquit et ad me peruenit; de parte mea ad integrum ad ipsum monasterium dono atque transfundo; et in alio loco qui dicitur Gwillesteti, mansum unum legitimum, quem Bobo tenuit. Hec  omnia supradicta ad iamdictum monasterium uel ad agentes suos, a die presenti, in uestram trado dominationem possidendum, ut quidquid exinde facere uolueritis, liberam ac firmissimam habeatis in omnibus Christo propitio potestatem. Si quis uero, quod si ego aut aliquis de heredibus meis uel quelibet opposita persona contra presentem epistolam uenire aut agere aut aliquam columniam generare uoluerit, inferat ad agentes supradicti monasterii auri uncias sex, et nichilominus presens epistola ista firma et stabilis permaneat, stipulatione subnixa.

Actum in uilla Ebrotheim, publice. Datum sub die xi kal. Iulii, anno ui regni domini nostri Theodorici regis. Signum Boroni, qui hanc donationem fieri rogauit. S. Ratberthi testis. S. Alberici. S. Hanubaldi.  S. Gozberti. S. Balluni testis. Ego Guntramnus, ac si indignus presbyter, rogatus hanc epistolam donacionis scripsi et subscripsi.





LXIII. Charta qua Widegernus, episcopus Stradburgensis, fundationem monasterii Morbacensis, conditi ab Eberhardo comite, confirmat, et illud priuilegiis ornat [a 2Kb] .

Dominis sanctis adque honore dignissima apostolicis meisque in Christo patrebus, Widegernus, gratia Dei ecclesieque sancte Marie in Stradburgo ciuitate uocatus episcopus. Nouerit sancta industria uestra, qualiter pastores Ecclesie solertissime cura, summoque studio debent procurare, ut Ecclesia Dei  lucris animarum proficeret, et per nos monitis salutaribus, in quantum ualemus, uicorem obtineat, ut his qui eterno pastoris spontanie relictis omnibus sequi cupiunt, atque sic abnegantes semetipsos, per angusto calle artaque uia gradientes, uocem eterne regis hac Redemptoris nostri audientes: Exe de terra tua et de cognatione tua, et uade in terra quem munstrauero tibi; uel illud: Qui reliquerit patrem, aut matrem, aut filius, aut agros et cetera propter nomen meum, centuplum recipiet et uitam eternam possedebit; et: Si quis uult post me uenire, abneget semetipsum, tollat crucem suam et sequatur me. Oportet ut nos audiamus, qui dixit: Hospes sum et suscepistis me; et: Qui uos recepit, me recepit; et: Quamdiu fecistis uni ex minimis meis,  mihi fecistis; ut quod a principe apostulorum in initio Ecclesie institutum est, quia omnis multitudo credentium erat in unum, et nullus suum proprium dicebat aliquit esse, sed erat illis omnia communia  et cor unum et anima una: unde institutio sancta ex hoc a sanctis patribus inpostmodum ab horiente in hoccidente et in partibus Gallearum, monasteria multa sub regula sancta horum exemplo relegio clara promulgauit, precipue monasteria Lirinensis, Agaunensis, Luxouiensis, et in uniuerso mundo, sub regulas SS. Patrum, maxime beati Benedicti et sancti Columbani abbatibus, uita commune optime disposite, et per auctoritate clementia regum, et per priuilegia sanctis atque cattholicis pontificibus firmiter roborata; et sancte canones hoc non derogant, sed potius luculenter exobtant. Unde nos comperti quod uir inluster Eborhardus, quomis, in heremo qui uocatur uosagus, in pago Alsacinse, infra nostra parrocia, in loco qui antea uocabatur Muorbaccus,  nunc uiuarius-peregrinorum, et in honore sanctorum apostolorum et sancte Marie Dei genitricis, ceterorumque sanctorum, cum Dei adiutorio et nostro consilio, monastyrio in suo proprio a nouo edificare conatus est. At quod euocantes Perminis episcopo, cum suis peregrinis monachis ibidem cynobio, uel sancto ordene sub regula beati Benedicti, Dei gratia et nostro adiutorio, perficere deberent. Unde nos congratulantes huius uiri sancte deuotione et glorioso proposito, uiscirale caritate pietateque commoti, deuotione prumptissima, una cum consensu fratrum nostrorum abbatum, presbeterorum, archidiaconi, omnique clero ecclesie ubi ego deseruo, sed et ducis ac iudicium timentiumque  Deum populo huius prouincie catholico, ut ab ipso monasterio seu cynubio congregationeque peregrinorum monachorum, per nostra et per uestra auctoritate priuilegio conscriberem, uel confirmare debemus, quod ita et fecimus, ut ipso monasterio omnia, quidquid ad eius pertinet ditione edificiis, basilicis, cum ministeria uel ornamenta de quarum omnium rerum, sacrisque codicibus strumenta cartarum, aurum, argentum, eramentum, uel quibuslibet rebus ipsius monasterii, seu cellolas, uel eius apendiciis, etiam uillas cum agris, domibus, mancipiis utriusque sexu, acolabus, et quod iam dictus inluster Eborhardus, uel alii pro salute anime per qualibet modo donauerunt uel delegauerunt, seu et inantea tam ipse quam et munificentia regum, principum,  ponteficum, clericorum, uel a quocumque hominum, Christo inspirante, largitum fuerit, cum omnia et ex omnibus, per hanc priuilegium confirmamus, ut ad die presente ipsi monastyrius prefatique  peregrini monachi eorumque successores, sub regola sancti Benedicti cynubialiter congregati, secundum sanctum propositum, eorum iure, absque ullius repetitione trademus adque trebuimus potestate. Neque nos ipsi, neque successores huius ciuitatis pontefices, neque archidiaconi, neque exactores, neque aliquis de parte Ecclesie, uel quislibet nullus, aliquid dominare, uel iubere, aut requerere censum, uel dona, aut qualibet munera nullumquam tempore expetire non presumant. Cum uero necesse fuerit chrisma petire, altaria consecrare, sacros ordines benedici, aut aliquos benedictiones expetire, aut oraturia in eorum loca edificare, rector ipsius monastirii uel peregrini monastirii ibidem consistentes, aut si de se episcopum  habent, aut a quacumque de sanctis episcopis sibi elegerint, qui hoc facere debeat, licentia sit eis expetire et ille hoc tradere, benedicere, uel consecrare. Et nullus in ipso monasterio inlicito ordine contra uoluntate aut uotum ipsorum monastyrio eorum adire non presumant, nec secretius ingredire septa. Et si aliquando pro qualicumque causa expetit, ut ipsius rector, uel ipsis peregrinis monachis congrua fuerit uoluntas, et episcopus inuitatus ad ipso monasterio uenerit, celebrato officio, absque ullo munere requisito, mox ad propria reuertatur. Cum uero abba loci ipsius acciperit transitum, quemcumque perecrini monachi ibidem habitantes de semetipsis secundum Deum et regula meliorem inuinerit,  ipsum sibi constituant abbatem. Quod si ibi de se ipsis talem non inuinerint, de alia monasteria iam dicti Perminii episcopi de illas congregationes peregrinorum, quem sub uno modo petitiones uel una sancta institutione beati Benedicti quoadunauit ipse sibi consentientes abbatem regolarem expediant et constituant. Et, si ibi sanctus ordo tepuerit, quod absit, uel aliqua discordia inter ipsis monachis surrexerit, et ipsi hoc non preualent aut non uoluerint emendare, tunc qui ex ipsis rector ordene secundum regula uoluerit uiuere, ubicumque in alia monastyria, ubi peregrini monachi supradicti episcopi consistere uidentur, et rectius regulariter inuinerint, potestatem habeant expetire; et illi per eorum salubri consilio, Deo largiente, ipso sancto ordine uel  ipsis monachis per regula restringere, emendare, corregere atque pacificare faciant; et nulla occasio sit, ut alius abba per qualicumque ingenio contra eorum sancto ordene ibidem ponatur, aut de rebus suprascripto monasterio aliquid menuitur. Quapropter sancto et apostolico compatres et confratres mei, ideo uestra catholeco authoretate, nostraque gemina suciamus, ut hic priuilegius omni tempore firmissima habeat firmitatem, ut nullus nullumquam tempore contra agere non presumat; sed presens futuris temporibus inuiolatus permaneat; et nunc omnibus episcopis et Deum timentibus hominibus preco, subpleco et per caritate coniurare presumo, ut quibus hic priuilegius ostenditur, manus uestras subscribere et confirmare dignetis, ut uestra auctoritate  fultus, inconuulsus permaneat, qualiter eisdem peregrinis monachis in ipso monasterio consistentes clarius dilectet pro statum Ecclesie et integretate sacerdotum, pro incolometate regum et pace christianorum, pro penitentium remissione peccatorum uel requiem fidelium defunctorum diuine misericordie tranquillius exorare. Preco igitur et contestor quoram Deo et beatis angelis eius cunctisque sanctis, omnibus successorebus uel omnes christianis, ut hunc priuilegium, quem consenso clericorum, laicorum timentium Deum, plebs et ecclesie nostre decreuimus uel condedemus, in nullo erumpere presumant, sed per ineffabilem Trinitatem cunctis coniuramus, ut in quo preualuerint, in omnibus conseruare et studeant; et si aliter obstinato animo,  uel diabulo instigante, inuidia uel cupiditate deceptus, uel qualibet modo, quod Deus auertat, si nos ipsi aut successores nostri, uel quislibet de qualecumque parte, contra hunc priuilegium temptare conauerit, uel iam dictis peregrinis monachis uel successores eorum inquietare, uel eis aliquit minuare presumpserit, si se emendare noluerit, et a mala uoluntate celerius noluerit corregere, cum Dei genetricis semper uirginis Marie uel beatorum apostolorum cunctorumque sanctorum ante conspectum regis eterni Christum Domini nostri, in cuius amore hunc priuilegium ad iam dictis peregrinis uel et cynubis condedimus, se confidant pro nequissimis peccatis eorum uel iniquissima malicia eternis incendiis  concrematuros, hac illa sententia se experiendos, qua falsis sacerdotebus Dominus minatur: ue uobis hypocrite, qui claudetis regnum Dei, quia nec uos introitis, nec alius introire permittites; et: Qui scandalizauerit unum de pusillis istis, melius erat illi ut alegaretur mola asenaria ad collam ipsius, et proiiceretur in profundum maris; et: Qui Deum timore neclexit iudicantis hominibus, inferat partebus ipsis monasterii uel peregrinis monachis ibidem habitantes, cum sociante fisco, auri liberas trigenta, argento ponda quinquagenta multa susteneat atque dissoluat; et hoc quod repetit non uindecet, et nichilominus presens priuilegius omni tempore firmas permaneat. Et, ut firmiorem obteneat uicorem, manos nostras subterscripsimus, et qui subscripserent uel  signeuerent rogauimus, stibulacione subnexa.

Actum Stratburgo ciuitate, publice, die tercio decimo, mense Madio, in Ascensione Domini, anno octauo regnum domini nostri Theoderico rege. Ego Widegernus, hac si indignus episcopus, subscripsi. Ego Wuolfradus archidiaconus consensi et subscripsi. Ego Libulfus presbyter subscripsi. Ego Haimulfus diaconus subscripsi. Ego Altmannus diaconus subscripsi. Signum + Fulcherio tribuno, in Dei nomen. Ego Hariboldus abba consensi et subscripsi. Ego Hadalricus consensi et subscripsi. Ego in Dei nomine Ardolinus uocatus episcopus consensi et subscripsi. Signum + Wuolfoaldo comite. Magobardus archidiaconos subscripsi. Ego Ghrbuinus episcopus consensi et subscripsi. Ego Willibertus episcopus subscripsi.  Ego Hagoaldus abbas subscripsi. Signum + Leodofredo duce. Ego Ebrobardus comis subscripsi. Signum + Audachro. Signum + Nordoldo. Signum + Gundobertho. Signum + Withario. Signum + Wigrao. Ego Hagino abbas subscripsi. Signum + Leodoberto. Ego in Dei nomine Willibrordus subscripsi. Romanus clericus hunc priuilegium iussus a suprascripto scripsi.





LXIu. Charta qua Theodo uendit monasterio Morbacensi portionem suam in marca Hamarisstad [a 1Kb] .

Domino uenerabili et in Christo patri Romano abbati, una cum sancta congregacione uestra de monasterio quod uocatur Maurobaccus; ego in Dei nomine Theodo, uenditu constat me uobis uendidisse,  et ita uendidi, omnem porcionem meam in marca Hamarisstad, hoc est, quinium, cumque ibidem mea uidetur esse possessio in terris, siluis, sicut superius diximus, quantum in ipso fine est, unde accepi a uobis sicut inter nos placuit atque conuenit, in annona uel alio precio, ualente solidos triginta, in ea ratione ut ab hac die habeatis ipsas terras, et siluas possideatis, uel quicquid exinde facere uolueritis, liberam ac firmissimam in omnibus habeatis potestatem. Si quis uero, quod futurum esse non credo, si ego ipse, aut heredes mei seu quelibet persona que contra hanc uendicionem quam ego spontanea uoluntate fieri rogaui, uenire temptauerit aut infringere uoluerit, et a meis heredibus defensatum non fuerit, inprimis omnipotentis Dei uel angelorum eius offensam  se perincursurum contremiscat. Et insuper duplum tantum quantum a uobis accepi coactus exsoluat, et partibus auri libra una argento . . . . . quinque se damnabilem sciat, et quod petit euendicare nequeat, sed hec uindicio omni tempore firma permaneat stipulacione subnixa.

Actum Marbach monasterio publice, anno decimo regnante Theoderico rege, sub die xi kal. Madias. + Signum Theodonis, qui hanc uendicionem fieri rogauit.  + Signum Sigranni. + Signum Odihardi. + Signum Wiglulfo. + Signum Adalindi. + Signum Feumilli. + Signum Luntberti. + Signum Trodolaigi. Ego in Dei nomine Iohannes lector hanc uendicionem dictante domino Romano abbate.





LXu. Testamentum Adele, abbatisse Palatioli iuxta Treuiros [b 3Kb] .

Adela, in Christo Domino sacrata abbatissa, Dagoberti regis quondam filia. Cum peruulgatum notumque bonis omnibus sit quemadmodum nos monasterium in uilla que dicitur Palatiolum [c 1Kb] , in ripa positum fluminis Moselle, quod ipsum a Pippino maioredomus, Treuiris permutatione quesiuimus, honorique  S. Marie uirginis genitricis Domini nostri Iesu Christi et beatorum Petri et Pauli, ceterorumque sanctorum iamdudum ad proprii monasterii usum extruximus, in eoque monacharum cetum, disciplina et regula S. Benedicti uiuentium, aggregauimus; faciendum denique nobis uisum est, ut has uite degende necessarias opes, quas de propriis hactenus largite sumus, testamenti etiam presenti pagina confirmaremus. Legamus itaque et donamus huic quod diximus monasterio, uillam nostram que dicitur Palatiolum, in qua cenobium esse constructum uidetur, idque cum omni integritate, tam domibus, edificiis, additamentis, casis, curtibus, mansis, mancipiis, quam uineis, campis, pratis, siluis, adiacentibus, farinariis, aquis aquarumque decursibus, et omnibus  iis que ad ipsam pertinere uillam constat. Addi uolumus his predium Scripnasium, in pago Mosao situm, ad ipsius Mose fluminis ripam, omnesque possessiones eius uille, uno dumtaxat quadraginta iugerum agro excepto, quem Insule nomine appellatum, iam ante dulcissimo filio Alberico donauimus. Similiter a Deipare matris hoc monasterio possideri predia ea omnia uolo, que in Bietbergis, Beslancioque sita, queque a dulcissima germana mea Regentrude  dato pretio comparaui. Rursus portiones meas uillarum Enchiariaci, Ursiaci, Caimetarum his adiicio, que ad Mosellam omnes site sunt. Quibus adiungi res etiam eas facultatesque placet, que in predio Regimoseti, a Feronio filio Tullonis iuste mihi uenditionis titulo quondam obtigere. Accedunt etiam his, possessiones Baldelingis, que in pago site Bentensi, et a Ganciofriodo et Wigerico empte, in ius peculiumque meum redacte sunt. Item que in predio Macariaco a Bertonio mihi donata, hec omnia tribuo donoque. Ad extremum id quoque de sententia congregationis memorate statuimus, ut quidquid opum possessionumque in monasterium hoc ipsum contulimus, id in archiepiscoporum Ecclesie Treuerice semper sit arbitrio atque tutela. Datum kalendis  Aprilis, anno xii Theoderici regis.





LXuI. Charta qua Goyla basilice S. Benigni dona confert, post suum et uiri sui obitum possidenda [a 2Kb] .

Sacrosancte basilice domni Benigni martyris, que est sub oppido Diuione constructa, ubi ipse pretiosus sanctus magno honore in corpore resquiescit. Ego, igitur in Dei nomine Goyla, peccatrix femina, propensaui de humana fragilitate, ut dum est anima, in corpore in omni potestate sua, ita debet cogitare ut de rebus sibi iuste debitis inde sibi comparet paradisum. Igitur ego ad ipsam basilicam, uel suorum auctoribus, post diem obitus mei uel dulcissimo  iugale meo, Bonuaso nomine, cedo cessumque in perpetuum, ut permaneat, esse uolo, hoc est, in pago Atoariorum, in uilla uel fine Longouiana, quicquid ibidem uisa sum habere uel possidere aut dominare: hoc est, tam territoriis, domibus indominicatis, uel omnibus accidentiis, seu etiam omnem rem suprapositam, curtiferis, uillaribus, campis, pratis, siluis, uineis, pomiferis, pascuis, accessisque omnibus, aquis aquarumque decursibus, cum omni iure, cum omnibus adiacentiis uel appenditiis suis: hoc est, Fedenniaco, Postenniaco, Monasteriolo, Atenis medietate, Glonnoco, curte Bunciana, Fisciaco, Cheneuas, Marcenniaco, quicquid ibi uisa sum habere  uel possidere, totum, ad integrum et in omnibus, una cum mancipiis, libertis, cum peculio uel omni peculiare ipsorum, una cum acolabis uel omnem rem inexquisitam, totum eum quem, ut dixi, in ipsas supradictas fines, uel in ipsas uillas, seu etiam in ipsos agros, tam de alodo quam de parentum meorum, per instrumenta cartarum, aut de quolibet ingenio aut adtracto, id de quacumque parte ad me ibidem aduenit, aut inantea, Christo presule, peruenire potest, quod a me ibidem nunciisque, iuste et rationabiliter, de quacumque re ibidem possessum fuit, aut quod inantea ibidem obuenire aut adtrahere uel meliorare poterit, hoc totum eo ad integrum, cum omni integritate uel soliditate, actores uel rectores ipsius Basilice superius iam dicte domni Benigni, post diem obitus mei, aut  iam dicto iugale meo, nomine Bonuaso, a die presenti, ipsas uel superius nominatas, absque ulla contrarietate uel cuiuscumque expectata traditione ad possidendum, in Dei nomine, meorum reuocent dominatione: ut quicquid exinde ad opportunitatem ipsius loci facere uoluerint, libere ad suum, in Dei nomine, absque ullius contradictione perfruantur, arbitrium; et, quod nec fieri credo, si ego ipsa aut ullus de heredibus meis uel qualibet alia opposita conuenia uel persona, ullo tempore, contra presenti epistola cessionis, quam ego plenissima uoluntate mea pro redemptione anime mee conscribere uel adfirmare rogaui, uenire temptauerit uel repetere aut calumniare, inferat  partibus sepedicte basilice Sancti Benigni suisque auctoribus, una cum socio fisco, auri libras tres, argentum pondus III, et nichilominus presens cessio, et uoluntas mea omni tempore firma et inuiolata permanere stipulationi subnixa. Actum Bagnauilla, publice. Signum Goylane, que hanc cessionem fieri et firmare rogauit. Signum Boneuaffo iugale suo, qui consensit. In Dei nomine Goinus abbas signaui. Signum Gotofredo. Signum Landono. Signum Teuderamno. Signum Elmoaldo. Signum Graffiono. Richselinus sig. Ego in Dei nomine Brandalenus presbyter, rogatus, apta firma cessione scripsi et notaui, die sabbato, proximo ante media mense Aprili, in anno XIu regnante domino nostro Theoderico rege.





LXuII. Charta qua Bilehilt cenobium puellare ad Moguntie muros condit et dotat [a 3Kb] .


In nomine Patris, et Filii, et Spiritus Sancti. Ego Bilehilt notum esse cupio tam presentibus quam et futuris, qualiter ego propter Dei amorem propterque spem retributionis future, quasdam res proprietatis: hoc est, aream unam, prope murum Moguntie ciuitatis, in australi parte, a Sigeberto archiepiscopo auunculo meo acquisiui, cum rubeis scutis duodecim, auro paratis, et totidem equis nigris, et construxi in ea domum Domini et Sancte Marie uirginis. Ibique congregaui sanctam congregationem mulierum, ac tradidi eis in eleemosynam meam et parentum meorum quicquid proprietatis habere uisa fui  uel hereditatis, tam in areis et edificiis, pratis, pascuis, syluis, terris, aquis aquarumque decursibus, mobilibus et immobilibus, cultis et incultis, et mancipiis, ita ut habeant atque possideant usque ad consummationem huius seculi. Possessores uero eiusdem areole urbis prefate uigilias non curent, nummorum collectionibus, modo episcopo, modo in reparandos muros dandis, nichil addant, aliasque urbanas consuetudines non obseruent; tantum abbatisse et congregationis usui, obsequio, imperio, se parere cognoscant. Si quis illorum homicidium, furtum, rapinam aut aliquam aliam culpam commiserit, uel aliquis de extraneis malefactor, qui talia fecerit, aream in illam fugiens se receperit, non iudicum aut principum urbanorum, uerum eiusdem  loci rectorum iudicio censendus assistat. Mundiburdiam et defensionem ab archiepiscopo Moguntinensis Ecclesie habeant in perpetuum; electionem  uero abbatisse inter se habeant. Nullam uiduam, aut aliam quamlibet extraneam, nisi inter se nutritam accipiant. Et, si ullus episcopus propter suam temeritatem huius conditionis chartulam infringere uoluerit, iram Dei omnipotentis et sanctorum omnium sentiat, et tamen quod uult nequaquam perficiat, sed presens chartula huius traditionis omni tempore firma et stabilis permaneat stipulatione subnixa. Insuper etiam, si ulla uidua uel extranea his sanctimonialibus feminis extra consensum suum preponatur, in pessimum genus lepre incidat, et postea turpissima morte damnata pereat, et hic non habeat locum putrescere. Actum in predicta urbe, regnante Cleodoueo rege serenissimo, anno XIu, anno Dominice Incarnationis sexingentesimo tricesimo  quinto, indictione X, Kalend. Maii [Eckardus, X kal. Maii], feria u, coram testibus subnotatis. Signum Bilehilde que hanc traditionem perfecit. Signum Geroldi episcopi. Signum Ruodberti diaconi. Signum Recholffi. Signum Adelhelmi comitis. Signum Grimolffi. Signum Haganonis. Signum Hildimini. Signum Mimihilt. Signum Reginhilt. Signum Hobolffi. Signum Gumolffi. Ego itaque Asmondus, iussu domini mei Sigiberti archiepiscopi, scripsi, notaui diem tempusque ut supra.





LXuIII-LXIX. Testamentum Abbonis, quo Noualiciensi Sancti Petri monasterio amplissima dona confert [b 2Kb] .

 In nomine Patris, et Filii, et Spiritus-Sancti. Suo die tertio nonas Maias, anno uigesimo primo gubernante inlustrissimo nostro Karolo regna Francorum [c 2Kb] ,  indictione uii, feliciter [a 2Kb] . Ego in Dei nomine Abbo, filius Felici et Rustice nomine quondam, sana mente atque consilio cogitans casus humani fragilitatis, testamentum condidi, quo uenerabili Hytberto clerico scribendo rogaui, quod testamentum meum si quo casum, et iure pretorio, uel quale cuius lege adinuentionis que quomodo ualere nequiuerit, ac si ab intestato, ad uicem codicellorum eum ualere uolo ac iubeo; quos, quas liberosue [M., liberos liberasue] esse decreuero, liberi libereue sint omnis; et queque per hoc testamentum meum dedero, legauero, dare iussero, id ut fiat, detur, prestetur, fidei heredis mei committo. Ego in Dei nomine Abbo, cum me dispensatio diuina de hac luce migrare preceperit, dibitoue nature compleuero, tunc tu, sacrosancta  ecclesia in honore beati Petri apostoli, seu et ceterorum sanctorum Noualiciis monasterii in ualle Sigusina, quem ex operere nostro in rem proprietatis nostre construximus, ubi norma monachorum sub religionis ordine spiritale et regula sancti Benedicti custodiendis Domino adiuuante, conlocauimus, ubi apresens uir Abbo preesse uidetur, heres mihi es tu [M., esto], heredem meam te esse uolo, ac iubeo, ceteri, cetere exheredis sint tote. Te uero, sancta ecclesia beati Petri apostoli suprascripti monasterii in ualle Sigusina, tam infra muros ipsius ciuitatis quam et in ipso pago, ex alode parentum meorum uel undecumque michi iustissime ibidem ex legibus obuenit, hoc est, quicquid in ipsa ualle Noualiciis, etiam et in Barro, seu et in Albanato, et ultra Cinisca  subtus Crauasca, et in Faido, uel cetera loca, quod presente tempore ad ipsum monasterium adiacet uel aspicere uidetur, cum siluis, pratis, alpibus, aquis aquarumue decursibus, quicquid presente tempore ad ipsum sanctum locum aspicere uidetur, tam de proprio quam de conquisto, seu et de commutationis causa, Promaciano in ualle Maurigenica recepimus, una cum mancipiis, terris, uineis, siluis, cum omni integritate ut habeas uolo ac iubeo. Similiter quicquid in Balmas, ubi oratorius in honore sancti uerani est constructus, uisi sumus habere, et in Lastadio, Gallionis, Grummo, Camundis, Luxomone, Coruallico, Petracaua, Trebocis, uel circa ciuitate quantumcumque ex proprietate parentum nostrorum  uel conquestum in ipsa loca habere uidemur, te heredem meam habere uolo ac iubeo: et quicquid circa ciuitate Segusia, uel in ipsa ualle habere uidemur, hoc est, in Orbano, Cicimiano, uoroxio, Raudenouiliano tu, heres mea, habere uolo ac iubeo.

Et in ualaucis portione quem a liberto nostro Theudaldo dedimus, uolo ut habeat, et ipse et infantes sui ad heredem meam aspicere debeant uolo ac iubeo. Similiter Cammite superiore et Cammite subteriore, Brosiolis, una cum ingenuis Rogationis Tannoborgonis, una cum ministrale nostro Iohanne et infantes suos, Libertato cum infantes suos, Criuotis, Orbana, Bicorasco, una cum nepotes uualane, hoc est, Harioldo et germana sua quem Dunimius habet, Galisiaca, et alpes in Cinisio, quem de ecclesia Sancto Petro de  ipsa constructa Lugdunense commutauimus: ista omnia superius comprehensa, una cum mancipiis, libertis, terris, domibus, edificiis, uineis, campis, pratis, pascuis, siluis, alpibus, uel omnis adiacentias ad se pertinentes, te, herede mea, habere uolo ac iubeo. Et cella infra regnum Langobardorum, qui uocatur Tollatecus quidquid ex alode parentum nostrorum michi ibidem obuenit, una cum mancipiis ibi consistentibus, uel omne iure suo, ut habeas uolo ac iubeo. Etiam et colonica in ualle Diubiasca, infra fines Langobardorum ubi dicitur Bicciatis, quem parentes nostri, et nos ibidem habuimus, ut habeas uolo atque precipio. Simile namque modo et quicquid in ualle Maurigennica ex alode parentum nostrorum, uel per quodlibet titulo iuste et rationabiliter nobis  ibidem obuenit, et legitima subpetit redebere, hoc est, in ipsa Maurogenna domus quem apud ecclesie Maurigennica commutauimus, cum edificiis, cortiferis, exauis, ortis, uineis, campis, seu imglis, una cum ecclesia Sancto Petro, quem parentes nostri ibidem construxerunt, cum omni integritate uel adiacentias ad se pertinentes, immoque ecclesia Sancto Pancrasio proprietatis nostre, una cum colonica in Birisco, cum omnis adiacentiis ad se pertinentes, te, herede mea, habere uolo. Et in ipsa ualle Maurigennica, loco nuncupante Fontana, quicquid ibidem presente tempore de parentes nostris uisi sumus habere, seu et in Nanosces, una cum illos ingenuos de Amberto, et liberto nostro de Alsede nomine Orbano,  et ingenua nostra [a 1Kb] nomen Rigouera de Bonnosco, uel quicquid in Bregis de alode parentum nostrorum quem Austrualdus in beneficio habet, te, suprascripta ecclesia Sancto Petro, heres mea, habere uolo ac iubeo. Pro modo simile, quicquid de domna Siagria in ipsa ualle Maurigennica conquesiuimus, Misiottano, Obliciacis, Mago, colonica in Albiadis, in Bausetis, et colonica super Bricoscis, et Amalicione ubi Blancollus uerbicarius manet, et Gratauinnia, etiam et cetera uocabula cum adiacentiis earum, te, sacrosancta ecclesia, habere uolo ac iubeo. Immoque, quicquid in ualle Darentasiense, ex alode parentum nostrorum, uel quod de Syagria ibidem ad nos peruenit, una cum mancipiis, libertis, colonis, inquilinis et seruis, te heredem habere uolo atque precipio.

 De Gratianopolitano pago [omissa in M.]. Similiter in pago Gratianopolitano, Olonna, quem ad liberta mea nomen Sendeberti dedi, uolo ut habeat. Missoriano quem de Siagria conquesiui, Piniaco et Corennum, quem a liberta mea nomen Auriliana dedi, ipsas libertas meas, cum ipsas res, uolo ut habeas ac iubeo; seu in Arauardo, una cum libertos nostros, Magnebertum, una cum germano suo Columbo, Misicasiana, Mesatico, Cambe, Quintiaco, uiennatico: ista omnia suprascripta, una cum libertis ac colonis et seruis, uel omnes adiacentias suas ad ipsa loca pertinentes, in suprascripto pago Gratianopolitano, tu, heres mea, ut habeas uolo atque discerno. Item quam in pago uiennense Maconiano, quem de alode  parentum meorum nobis obuenit et quod de Siagria conquisiuimus, et colonica in ipso pago uiennense, Baccoriaco super fluuium Carusium, ubi faber noster Maiorianus mansit, et filius eius Ramnulfus de Blaciaco, quem incontra Ardulfo per iudicio Agnarico Patricio euindicauimus.

Similiter et in pago uianense et Leudunense, Bornaco, Basciasco, Amblariaco, Blaciaco, colonica Seuorio: ista omnia suprascripta, una cum terris, domibus, uineis, campis, pratis, uel cum omne iure earum, ac colonis, seruis et libertis ad ipsa loca aspicientes, tu, heres mea, ut habeas [uolo] atque precipio.

Item in pago Matascense, Carnaco Aebasciaco, quem de Siagria conquesiuimus, una cum ingenuis,  libertis ac colonis et seruis, uel omnes adiacentiis ad ipsa loca aspicientes, ut habeas uolo ac iubeo.

Similiter et in pago Briantino, et Aquisiana, et Anneuasca, in loca nuncupantes Briancione ualle, una cum libertis ac colonis et seruis; Annede una cum ingenuis, libertis et seruis; Agracianis, Exoratiana, Aquisleuas cum libertis et seruis uel omnes adiacentias ad se pertinentes, te, sacrosancta ecclesia, ut habeas uolo atque precipio; et colonicas infra ipsa ualle Briantina et Aquisiana, quem de uuidegunde conquesiuimus, unde Bardinus capitolarius est.

Similiter et in Gerentonnis, colonicas de ipsa  ratione uiundegundi, quod ad nos peruenerunt, quem Sigualdus libertus noster in benefitio habet. Colonica quem de muliere Gismundo, nomine Pannutia, in ipsa ualle, in tercia recepimus, ubi Marius noster uerbecarius in ipsa colonica manet.

Similiter curte mea Salliaris, alpes, prata, ingenua, uendanum, Mullinaricus, uuilla, Iutole: ista omnia suprascripta, una cum libertis ac colonis, seruis uel omnes adiacentias earum ad ipsa loca aspicientes, tu, heres mea, ut habeas uolo ac iubeo. Et colonicas in ualle Gerentonica et in Ralis, quem ad libertos meos, quem Theudoaldo et Honorio dedi, ut ipsi et infantes ipsorum habeant, et ad heredem meam sacrosancta ecclesia aspiciant: ista omnia superius comprehensa, una cum adiunctis adiacentiisque suis,  campis, pratis, pascuis, siluis, alpibus, montibus, riuis aquarumue decursibus, accisque omnibus, cum omnem iure uel terminum earum, tu, sacrosancta ecclesia, heres mea, ut habeas uolo ac iubeo.

Similiter libertus nostros in ualle Aquisiana, qui ad parentes nostros aspexerunt, seu et ipso pago Brigantino commanere uidentur, unde uitalis capitularius est, ad memorata ecclesia heredem meam ut aspiciant et inpensionem faciant uolo ac iubeo. Emmo quem in pago Ebredunense et ualle Occense Bruitico portiones nostras quem uualdelberto presbytero et de Rigaberga conquisiuimus, et de proprio alode meo, et quod de parente mea Godane ad me peruenit, et in ipsa ualle Moccense, quem de Siagria  conquisiuimus, una cum alpes, et quem de Dodone et Godane ad nos peruenit, seu et quod domno Waldeberto episcopo et de Riguberga ibidem conquisiuimus; et colonica ubi dicitur Albariosco, quem Marcianus seruos noster habet, quem de Dodone parente meo in ipso pago Ebredunense ad me peruenit; nec non et colonicas nostras in pago Rigomagense, quem Baronta libertus noster in beneficium habet; et liberto meo ipsum Barontane una apud Solia quem ei dedimus, ut ad te, heres meam, ipse Baronta aspicere debeat uolo ac iubeo. Item in ipsum pago Ebredunense, colonicas in Boresio, quem Sauma in benefitio habet, Rodis, ubi uerbicarius noster nomine Laurentius manet; colonicas in uelentio, quem per preceptionem dominica de ratione Riculfu  et germano suo Rodbaldo ad nos peruenit: omnia et ex omnibus quicquid in ipsum pago Ebredunense, seu et in ualle Moccense et Rigomagense, tam de conquesto, quam de alode parentum nostrorum, nobis in ipsus pagos obuenit, ad integrum, una cum alpes, tibi, suprascripta heres meam, sacrosancta ecclesia, habere uolo ac iubeo.

Simile namque modo in pago uuapencense, corte mea Talarno, una cum libertus nostros Sicualdo, cum sorores suas et infantes earum; Maximo cum sua et infantes eorum; Calaico, una cum libertus nostros, et Allionicos quem de uuidegunde conquisiuimus, et liberti nostri in ipsum Allionicus commanere  uidentur; Marius cum germanos suos, et libertus nostros in uenauella, Hidebertum cum uxore sua et infantes eorum, quem de uuidegunde ad nos peruenerunt; Kalares quem de ipsa uuidegunde conquisiuimus [ubi] Matarellos libertus noster manet; in colonica dominicale et extra sunt terras et uineas dominicales: ista omnia suprascripta, una cum libertis ac colonis et seruis, una cum adiunctis adiacentiisque suis ad ipsa loca pertinentes, te, sacrosancta ecclesia, ut habeas uolo ac iubeo. Et dono liberto meo ad ipsa ecclesia, nomine Amalberto, qui habet uxore filia ipsius Mattarello quem ego manumisi, et ipsum dua mancipia dedi ad casa uuapencense, his nominibus, Rusticiu et Lupolina; itemque et in ipsum pago uuapenicense Altana, quem de  alode parentum meorum habeo, Curenno, Galisco ancilla, quem genitor meus de Persa conquisiuit; et illas terras ibidem in Campania, cum illa alpe Cassauda, quem de Lauarnosco ibidem habemus; ipsas terras usque ad summa mancipia, quem Siagria conquisiuimus: ista omnia suprascripta, una cum campis, pratis, siluis, pascuis, alpibus, adiacentibusque suis ad ipsa loca pertinentis, tu, sacrosancta ecclesia, habeas uolo ac iubeo.

Simile namque modo in ipso pago uuaponicense, corte mea Opaga cum omnis appenditiis suas ad se pertinentes, quem alode parentum meorum habeo apud colonica, quem de uenatore auunculus meus domnos Semforianus [a 1Kb] episcopus conquisiui, tu, heres mea, ut habeas uolo ac iubeo; colonica subtus  ripas, quem ad libertum meum nomine Bertarii dedimus, infantes sui habeant uolo ac iubeo, et ipsi ad herede mea aspicere debeant Bonis, Grauiosco, tu, heres mea sacrosancta ecclesia Sancti Petri monasterii Noualicius, ut habeas uolo ac iubeo. Similiter corte mea ualerignaca, una cum libertum meum Sauino, cum filius suos et filiis liberti mei Siseberga, Magnibertum cum germanus suos et filius suos uel alius libertus nostros qui ad ipsa curte aspiciunt, habere uolo ac iubeo: Roma una cum adpendiciis earum et alpes, preter quem ad libertus meos infantes Aldefredo et Godoberti in ipsa Roma dedimus, uolo ut habeant et ipsi ad heredem meam aspiciant. Laquatico una cum appendiciis suas, ad  ipsa loca pertinentes, et quod a liberta mea Dumnulina, quem commutaui, dedi in ipsum Laquatico, uolo ut habeat, et ad heredem meam sacrosancta ecclesia aspiciat. Et terras in Esturbatina, quem de Boneualo conquisiui et ad suprascripta liberta mea nomine Sendeberti dedi, uolo ut habeat, et ad heredem meam aspiciat. Colonicas in Taraone, quem de Ricuberga conquisiuimus, et terras in Crariis et libertus nostros Moroaldo et uxore sua uel filiis eorum quem genitrix mea Rustica de pago Geneuense fecit uenire et super ipsa terra ipsius mansurus fecit.  Terra et mancipia in Seuelis quem de Auolo presbytero et de Freberga femina auunculos noster domnus Senforianus conquisiuit, et libertos nostros in Artonosco filius uictore et uere Iohannis, Iustebertus, Paulos, et uerissimus, Iustina, et Bertildes, ipsa terra et mancipia in Seuelis in beneficio habent, tu, heres mea sacrosancta ecclesia Sancti Petri Noualitius monasterii, ut habeas uolo ac iubeo. Capannas, quem ad liberta mea, nomine suprascripte Bertoldi dedi, uolo ut habeat et ad heredem mea aspiciat; uobridio quem de Mauro conquisiui et ad liberta mea suprascripte nomen Iustini dedi, quem Dadinus habet, uolo ut habeat, et ad heredem meam aspiciat. Colonica Utronno ex alode parentum meorum, Glasia, Pentus, Bullonne, Muccunaua, Bladonis, tu, heres  mea, ut habeas uolo ac iubeo. Similiter et res illas Maurouila, Rodanone, una cum adiacentias earum, uel quicquid de parentes nostros Dodone et Godane nobis ibidem obuenit; et res illas quem de Gondoberto conquisiuimus, quem Marabertus in beneficio habet; et illas res quem de Escussario conquisiuimus, una cum mancipiis, terris, uel omnes adiacentias ad ipsa loca aspicientes, ista omnia suprascripta, te, sacrosancta ecclesia domni Petri, heredem meam, habere uolo atque precipio.

In Cronno Luciano, ex alode parentum meorum, et in Latiomaus, ibi Mora ancilla nostra manet, quod de genitrice nostra Rustica michi obuenit; colonicas in Gradosa quem ministerialis noster Baio in beneficio habuit, tu, heres meam, ut habeas uolo ac iubeo.  Quonaone in pago uasense, una cum ingenuis quem de uuidegunde conquisiuimus; Doliana in pago uendascino quem de ipsa uuidegunde ad nos peruenit, et suprascripti liberti mei Iustini et Dadino dedimus, uolo ut habeant et ad heredem meam sacrosanctam ecclesiam aspiciant. In pago Sigesterico uineas et terras in Planciano, quem de parente nostro Wandalberto abbate conquisiuimus. et in Massilia res nostras proprias, casas et ortiles, quem de auunculo meo Dodone michi obuenit, et de auia nostra Dodina. Similiter ad Pero, casas et ortiles qui michi de parente mea Godane obuenit, et campos et uineas infra ciuitate et portione nostra in Centronis et ad fontem Lisola, terras et pascuis; in pago Arlatino Anglarias et uiuario portione nostra, et illa alia quem auunculo  meo Dodone michi obuenit, tu, heres mea, habeas uolo ac iubeo. Cronia in pago Tolonense, una cum libertis ac colonis et seruis, terris, uineis, oliuetis, seu et adiacentias ad se aspicientis, te, herede mea sacrosancta ecclesia Sancti Petri monasterie Noualicis, habere uolo atque discerno.

In pago Regense uuardacelis, illo proprio nostro et illa portione quem de Godane conquisiuimus; una cum colonica in Cumbolis et Pratalioni qui ad uurdacelis aspicit, ubi Siricarius noster Peter mansit,  tu, heres mea, ut habeas uolo ac iubeo. Salines in uiu, in pago Arelatense quem de Godane parente nostra ad nos peruenerunt, et illa portione Siagrie quem de ipsa conquisiuimus, una cum arias et campos, uineis et oliuetis, mancipiis, pascuis, ibidem et in campo, et illas Salines in Alterneto, Cattorosco et in Leonio, tam nostra portione quam et quod de auunculo nostro Dodone ibidem conquisiuimus. In pago Diense Cassies sibi teptis, et portione nostra in Bosedone, quem de Siagria conquisiuimus, una cum libertis et seruis uel adpendices suas, et libertum nostro Unebertum, et filius suos, quem ex alode de genitore meo habeo, ut habeas, uolo ac iubeo.

In Ambillis ubi Gauioaldus seruos noster manet,  una cum cultura quem de domna Siagria ad nos peruenit, quem ipse Unebertus in beneficio habet, et illa colonica de ratione parenti mei Godane super de Derauso, in pago Diense, ubi Orbicianus seruos manet, ubi dicitur Riaciosco, te, heredem meam sacrosancta ecclesia, habere uolo ac iubeo. Colonicas in pago Attense in uariates, et colonicas in pago Cauellico, Attanisco, Quossis, Pecciano, Torrido, qui michi ex alode genitrici mei Rustice et auunculo meo Dodone obuenit: ista omnia suprascripta, una cum adiunctis, adiacentibus suis ad ipsa loca aspicientis, te, sacrosancta ecclesia Beati Petri apostoli Noualicis monasterii, te heredem meam habere uolo atque precipio.

 Colonicas in pago Diense, ubi dicitur Macitha, una cum salines ad uerdone, qui ad Lauariosco corte nostra aspexerunt, quam de domna Siagria conquisiuimus, te heredem meam habere uolo ac iubeo. Casalis in Tenegaudia, una cum terris et pascos in ipso monte, quem de ualeriano genitor meus conquisiuit, te heredem meam, sacrosancta ecclesia domni Petri monasterii, habere uolo ac iubeo.

Et placuit michi in hanc pagina testamentis mei adnecti de alode parentorum meorum, auiis meis Maurino et Dodine, quem apud consubrina mea Honorata, filia Eptolene amite mei, pro pectionis titulum inter nos diuisimus, noscitur conuenisset, ut ipsa omnem portionem suam de ipsa facultate presentialiter recipit; et de proprietate nostre quod pro  falcidia se nos ipsa uel heredis sui superstites fuerint, estare aut per lege recipere potuissent, eis presentialiter, de proprietatis portione nostre loca dominata, quem in pactionis nostre continetur et scripte in falcidia reputata dimisimus, ut nullum quam [M., nullo unquam] tempore in postmodo ipsa nec heredes sui contra hanc testamento meo nec proiesta nostra ambulare nec refragare debeant; quod si fecerint, pena quod in pectionis nostre per commune consensum continet, incurrant, et quod repitent euendicare non ualeant. Et uolo ut omnis liberti nostri, quos [et] quas parentes nostri fecerunt liberos, et nos postea fecimus, ut ad ipsam heredem meam ecclesiam Sancto Petro aspiciant, et obsequium et impensionem, sicut ad parentes nostros  et nobis iuxta legis ordine debetur impendere, ita et inantia, ad ipsa herede meam Sancto Petro Noualicis monasterii constructa facere debeant. Quod si contumacis aut ingrati ad heredem meam suprascripta ecclesia steterint et reuellare uoluerint; tunc liceat agentes herede meam eos cum pietatis ordine cohercere, ut ipsi impensionem faciant, sicut ad parentes nostros et nos fecerunt. Quod si ingrati et rebelli perstiterint, tunc quod lex de ingratis et contumacis libertis continet, cum iudice interpellatione et distractione ad herede mea exsoluant, et ad ipsa reuertant uolo ac iubeo.

Et dono suprascripto pago Gratianopolitano, liberta mea Sanctitilde qui manet in Pino, cum filius suos Sicufredo et Sigirico, Sicumare et germanos  eorum Helene et Sigiline; et in ipsum pago Gratianopolitano donamus liberto nostro nomen Gondoberto eunucu, et germanas suas cum omni rem quem uuidegundas ad parentes suos in pagnanum per cessione dedit, uolo ut habeant et ad herede mea aspiciant. Donamus liberta nostra Droctesenda cum filius suos, et habet ipsa liberta nostra homo ingenuus nomine Radbertus; dedimus Celseberto colonica in Glisione, prope de Arcia, uolo ut habeat, et ad herede mea aspiciat. Colonicas terras et uineas dominicales, quem Iocos lerator noster in cessione, et Opilonicus usque nunc in benefitium habuit, quem de Siguberga conquisiuimus, uolo ut ipse per testamento nostrum libertus fiat, et ipsas colonicas sub  nomine libertinitatis habeat, et ad heredem meam sicut liberti nostri aspiciunt, ita et ipse sic facere debeat; et, si ipse de ipso monasterio sicut libertus se abstrahere uoluerit, in pristinu seruitio reuertatur; et ipsas colonicas et ipsi monachi ad parte herede meam Sancti Petri monasterii recipiant.

Et illud michi in hunc testamento meum addere placuit, ut dum et domnos patrunus meus Semforianus condam episcopatum uuapencense in suam habuit gubernatione et deuotione sue, ut medietate derogationes portionis ipsius in ualle Segucia ad ipsa ecclesia per sua esturmenta delegare uoluit, et diebus uite sue tutillam meam in suam habuit recepta potestate, et apud nos nullam deduxit ratione: et dum per lege nulla exinde potuit delegare, et facultates  nostras indiuisas remanserunt, ipse carta donationis de medietate locello nostro commune derogationes in ualle Segusina ad iam dicta ecclesia Sancte Marie uuapencense quod scripserat, dum et lex hoc prohibit, et postea ipse de ipso onos episcopato a malis hominibus eiectus fuit, et ipsa portio derogationis ad ipsa ecclesia uuapencense nunquam fuit tradita nec recepta, ideoque nos tam pro anime nostre remedio, quam et pro ipsius suprascriptus patruum nostrum communi ratione domno Senforiano donamus ad ipsa ecclesia Sancte Marie uuapencense locella nostra in pago Regense, nuncupantes Braccio, una cum uoconcio, quem de parente nostra Godane ad nos peruenit, una cum libertis ac colonis et seruis, domibus, edificiis, terris, uineis, campis,  pratis, pascuis, siluis, omnia et ex omnibus, quicquid infra ipsum pago Regense ad ipsum Bractio et uocontio aspicere uidetur, preter quod superius scriptum est, quod dum heredem meam ecclesia Sancti Petri dedi, ut tam pro anime nostre [M., mee] remedie, ut diximus, quam et pro deuotione patruum nostrorum domno Senforiano in luminaribus ipsius ecclesie, et pro substantia pauperorum, perhennis temporibus profitiat in augmentis, uolo ac iubeo. Emmo que donamus ad ipsa ecclesia Sancte Marie uuapencense locella nostra in ipso pago uuapencense nuncupante Ruarmo, Ambillis in Taraone, una cum libertis ad ipsa loca aspicientes; in pago Cauellico, Memiana, quem domnos et auuos noster Marro condam, de domno Crammelino episcopo conquisiuit:  de ista omnia suprascripta dum adhuc uixero usum et fructum michi reseruo; post obitum quidem meum, quandoquidem Deus uoluerit, agentes ecclesie Sancte Marie uuapencense ipsa loca recipiant et habeant, uolo ac iubeo.

Simile modo donamus ad ecclesia Sancti Iohannis Baptiste Maurogenna, in luminaribus ipsius sancti loce, et pro anime nostre remedio, loca nuncupantis in pago Gratianopolitano, Crispiaco quem de Siagria conquisiuimus; Abrici colonica in pago uiennense, quem de ipsa Siagria ad nos peruenit, Macciano quem de alode parentum habeo, et in commutationis cause ad ipsa casa Maurogennica pro colonicas in uenauis, in ualle Segusima dedimus;  uircarias in Malenciano quem ad filio Bertelino, seruo sancto Iohanni, pro ingenuitatis dedimus. Ipsa uero loca, una cum colonis, accolanis, seruis, libertis in ipsa loca commanentes, cum omnes adiacentias ad se pertinentes, in luminaribus ipsius ecclesie Sancto Iohanne Maurogennica, et pro substantia pauperorum, uolo ut habeat et proficiat in augmentis.

Donauimus dulcissime nostre uirgilie [a 1Kb] loca nuncupantis in ipso pago uuapencense, Laciomaus et Licentiaco, Cassaniola, Ciconiola quem de domno Waldeberto episcopo et de domna Siagria et uuidegunde, et Deo sacrata Ricuberta femina in ipsa loca conquisiuimus. Similiter et in pago Segisterico, Lauariosco, una cum omnis adiacentias suas, quanto  infra ipso pago Sigisterico ad ipsa corte aspicere uidentur, quem de domna Siagria ad nos peruenit, etiam et in pago Regense Cinicino quem de domno uualdeberto ad nos peruenit: in ipsa uero loca, una cum ingenuis, libertis, accolanis et seruis, terris, domibus, edificiis, mancipiis, campis, pratis, pascuis, siluis, uineis, cum omnis adiacentias earum ad se pertinentes, ut habeas uolo; propter quod in ipsos  pagos Sigisterico, Regense et uuapencense ad heredem meam ecclesia Sancto Petro monasterii Noualicis dedimus, ut habeat uolo ac iubeo. Et placuit michi in hunc testamentum meum plenissima uoluntatem scribere, dum et domnos et in Christo pater noster Walchuni episcopus, ab initio incoationis opere fundamentum ecclesie Sancto Petro monasterie Noualicis heredem meam posuit, et usque ad culminis consumationis fabrica perduxit, et in omne opere edificiorum adiutor et gubernator stetit, ut dum ipse aduixerit, sub suo nomine et gubernatione et nostra commune, ipse monasterius Sancto Petro heredem meam cum omnibus rebus ad ipsum delegandis consistere ualeat; et quod humanum est, quando abbas de ipso monasterio de hac lucem migrauerit,  tunc abbate quem ipse domnos uualchuni episcopus in ipso monasterio elegere uoluerit, ibidem mittat et ipse abba uel sui monachi taliter agant, dum et ipse domnos uualchuni aduixerit, qualiter ipse eos spiritaliter monere uoluerit; et licentia non habeat de ipsis rebus aliud faciendi, nisi quod ipse suprascriptos domnos uualchuni episcopus, pro commune utilitatem ipsius monasterii eis iusserit. Et ita michi placuit, addendo ut omnis facultas mea quem per hunc testamentum meum uel epistolas ad ipso monasterio delegaui, dum et ego et ipse domnos uualchuni aduixerimus, sicut iam dictum est, sub suo nomine et nostrum diebus uite sue ad profectum iam dicti monasterii consistere  ualeat: et si michi superestis fuerit diebus uite sue, ad profectum iam dicti monasterii consistere ualeat: et, si michi superestis fuerit diebus uite sue, in sua permaneat potestate. Et, si quislibet, quod esse non debet, de monachis ipsius monasterii contumax aut corruptor fabulis insidiarum contra iam dictum domno uualchuni episcopo estiterit aut rebellare uoluerit, licentia habeat eos iuxta qualitatis opere sue cohercere, et sententia iuxta canonica regula sancti Benedicti institutionis iudicare; et, si noluerit se in sua castigatione corrigere et rebellis extiterit, licentia habeat eum de ipsum monasterio in sua contumatia eicere.

Dono ad suprascripta heredem meam sacrosanctam ecclesie Sancti Petri monasterii Noualicis, terras  et uineas, una cum mancipiis in Matanatis, quem de alode parentum meorum habeo, quem Beroleos in beneficio habuit, uolo ut habeas ac iubeo. Dono fidele meo Protadio res illas in pago uuapencense, ubi dicitur Semprugnanum, cum adpendices suas, quem de Agloaldo conquesiuimus; et illa portione quem de Maurengo clerico, pro sua infidelitate quod nobis mentiuit, et per uerbo dominico conquisiuimus,  dum et ipse nobis mentitus fuit, ipsas res Palatius nobis cessit, uolo ut habeat.

Donamus Tersie, filie Honorie liberti nostre, quem Teudaldos de Seguciu huxorem habuit, res illas que fuerunt Riculfum filium Rodulfum cuondam, quem pro [M., per] preceptione domno Theoderico rege [a 1Kb] et illuster uero domno Karolo, in pago Diense, uuapacense et Gratianopolitano conquesiuimus, preter colonicas in pago Ebredunense, in uelencio, quem ad monasterio Sancto Petro herede meam delegauimus, dum et ipse Riculfus apud gente Sarracenorum, ad infidelitatem regni Francorum sibi sociauit, et multa mala cum ipsa gentem pagana fecit, uolo ut ipsa Tersia ipsas suprascriptas facultatis habere debeat; et uolo ut liberti nostri, filii  uualane, cum illas res quem ipsius uualane dedimus ad herede meam ecclesiam Sancto Petro aspiciant. Dono liberta mea ad herede meam ecclesia Sancto Petro, nomine Fredberga, uxore Tasculfum, cum nepotes ipsius Fredberge, in Etone, aut in Pareliano manere uidentur, ut liberticam eorum res ad ipsa ecclesia aspiciant uolo ac iubeo.

Et notamini in hanc pagina testamentis mei addendum placuit, dum et prouintias iustas ad agentes Serracenorum dissolatas et distructas sunt, et tam liberti nostri, quam et serui et ancillas utriusque generis, per plura loca uicinorum per necessitate dispersas fuerunt, uolo ut ubicumque adgentes heredem meam monasterii Sancto Petro Noualicis constructum  eos inuenire potuerint, ut licentia habeant in eorum absque cuiuslibet contradictione reuocare dominatione; et, sicut ad parentes nostros et ad nos aspexerunt, ita et ad heredem meam ecclesia Sancto Petro monasterie Noualicis, aspicere debeant uolo ac iubeo. Et uolo ut Gislarannus libertus noster et uxor sua, quem de domna Siagria ad nos peruenerunt, una cum colonicas illas quem eis in Comario in pago Gratianopolitano dedimus, ut ipsas habeant, et ad herede meam monasterio Sancto Petro Noualicis aspicere debeant; et illa que non sunt nominata, et ad nostro iure pertinet, et alicubi non delegauimus, uolo ut ad herede meam perueniant; et, si qua karaxatura aut litteratura in hanc paginam testamentis mei reperteque fuerint, nos ea fieri rogauimus,  dum et non semel, sed sepius, eum requisiuimus. Et humiliter preco dominis principibus, uel omnium potestatibus et episcopis, per Patre et Filio et Spiritu-Sancto, qui potestatem dominandi, regendi habeatis, ut hunc uoluntatis nostre, quem per hunc testamentum meum ad heredem meam ecclesia Sancto Petro monasterio, pro substantia monachorum et pauperorum delegaui, ut in nullo permittatis conuellere nec irrumpere, ut ad augmentis mercedis uestre commune pertineat. Et, si quis sperat hoc temerario contra hanc uoluntatem meam, quem promptissimam deuotionem conscribere rogaui, insidiator exstiterit et sese . . . . noluerit, iram celestem incurrat, et ad communionem omnium ecclesiarum excommunicatus appareat, et insuper inferat  ad ipsum sanctum locum heredem meam, sociantem fisco, auri libras quinquaginta; et quod repetit et uindicare non ualeat, stipulatione pro omni firmitate subnixa.

Ego Abbo hunc testamentum a me factum subsc. Rusticius uel clarissimus subscripsi [b 1Kb] . Magnabertus uir clarissimus subscripsi. Widbertus uir clarissimus subscripsi. Semphorianus uir clarissimus subscripsi. uitalis uir clarissimus subscripsi.





LXX. Charta qua Carolus maior domus uillam Clippiacumdonat basilice Sancti Dionysii [c 2Kb] .

Se alequid de rebus nostris ad loca sanctorum  condonamus, hoc nobis procul dubio apud eternum Domenum in eterna beatitudine retribuendum confidemus. Igitur ego in Dei nomene inluster uir Karlus, maiorim-domus, filius Pippini quondam, ob amorem Domeni nostri Iesu-Christi, uel remissionem peccatorum meorum, ut ueniam de delectis meis consequi merear in futurum, dono donatumque in perpetuum esse uolo ad basileca Sancti Dionysii, ubi ipse preciosus domnus in corpore requiescit, uilla nuncupata Clippiacum [d 1Kb] , in pago Parisiaco constitutam; cum terris, domebus, edeficiis, accolabus, mancepiis, uineis, syluis, campis, pratis, pascuis, aquis [e 1Kb] aquarumue decursebus, cum peculio utriusque sexus, omnia et ex omnebus, quecquid ad ipsa uilla Clipiacus aspecire uel pertenire uidetur,  hoc totum ad ipsa basileca S. Dionysii cum omne integritate donamus uel concidemus, ita ut ab hoc die, uilla superius nominata Clippiacum habendi, tenendi, uel quecquid prefatum monasterium S. Dionysii aut agentis sui pro oportunitate ipsius monasterii facire uoluerint, liberam ac fermissimam in omnebus habiant potestatem. Se quis uero, quod futurum esse non credemus, se nos ipsi, aut ullus de heredebus nostris, seu quelebet opposita uel extranea persona, contra hanc epistolam donationis nostre, quam nos propter nomen Domeni fieri et confirmari decreuimus, uenire aut agere, aut alequam calumniam partebus S. Dionysii exinde generare uoluerit, inprimis iram Dei celestis incurrit, et insuper inferit partebus ipsius monasterii, cogente  fisco, auri libras decem, argenti pondo uiginti coactus, et quod repitit euindicare non ualeat; sed presens epistola donationis nostre omne tempore ferma et stabelis debiat permanire, stipulatione subnixa. Actum Careciaco uilla, in palatio, quod ficit mensis September die xuii, annum quintum post defunctum Theodoricum regem [a 1Kb] . Signum inllustro uiro Karlo maiorim-domus, qui hanc epistolam donationis fieri donauit. + S. Radberti comitis. S. Raygaubaldi comitis. S. Salaconis comitis. S. inlustris matrone Sonechildis consent. S. Grifonis filii sui consent. S. Hroderici. S. Adabaldi. S. Deodati. S. Helineberti. Audenus cappellanus subscripsit. Ego Theudericus subscripsi. Crothgangus iussus hanc epistolam donationis recognoui.





LXXI. Charta qua Pipinus maior domus concrematam immunitatis chartam ecclesie Sancti uincentii Matisconensis concessam renouat [b 2Kb] .


In Dei nomine, Pipinus maior-domus. Regni nostri augere credimus monimentum, si beneficia opportuna locis ecclesiarum beneuola deliberatione concedimus, ac Domino protegente stabiliter producere confidimus. Igitur nouerit solertia uestra, quod ad petitionem cleri, fidelis noster Domnolus, sancte sedis episcopatum tenens in ciuitate Matiscensi, in honorem S. uincentii, nobis suggessit eo quod illa immunitas que antea ad ipsam casam Dei  facta fuit, anno superiori sit igne concremata ob negligentiam custodientis. Nobis hoc petiit ut ipsam immunitatem ex nostro nomine ad ipsam casam Dei renouare uel adfirmare deberemus; quod nos gratanti animo pro reuerentia ipsius sancti loci fecimus; et tale insuper pro eterna retributione beneficium uisi fuimus indulsisse, ut in uillas ecclesie illius, quas moderno tempore aut nostro aut cuiuslibet munere habere uidetur, uel quas deinceps in iure ipsius loci uoluerit diuina pietas ampliare, nullus iudex publicus ad causas audiendas, aut freda undique exigenda, nullo omnino tempore presumat accedere, et loco illi Domnolus, uel successores eius, propter nomen Dei sub integro immunitatis nomine ualeant dominari. Statuimus ergo ut neque uos, neque  iuniores, neque successores uestri, nec ulla publica iudiciaria potestas, quocumque tempore, in uillas ipsius ecclesie, aut ubicumque aut regis aut priuatorum largitate conlatas, aut que antea fuerint, ad audiendas altercationes, casas indominicatas ingredi, nec mansiones aut paratas aut fideiussores tollere non presumatis. Sed quicquid exinde in agros uel fines seu super terras predicte ecclesie commanentes fiscus undequaque potuerit sperare, ex nostra indulgentia, pro futura salute, in luminaribus ipsius ecclesie per manus agentium eorum proficiat in perpetuum; et quod nos propter nomen Domini et anime nostre remedium, simulque pro nostra subsequente progenie plena deuotione indulsimus, nec regalis sublimitas, nec cuiuslibet iudiciaria potestas  refragare tentetis. Sed, ut presens authoritas tam presentibus quam futuris temporibus inuiolata, Domino adiutore, permaneat, manus nostre subscriptione infra roborare decreuimus. Sig. Pipinus maior-domus. Ego Rodolgus iussus scripsi. Actum kalendis Ianuarii, in anno secundo principatus Pipini eiusdem, in ciuitate Metis, in palatio regio.





LXXII. Charta qua Felix presbyter concedit Sithiensi monasterio cellam Sancti Michelis, in pago Flandrense [c 2Kb] .

Ego in Dei nomine Felix, presbyter, inspirante diuina clementia atque pro anime mee remedio, deputaui  et concessi atque delegaui per hanc paginam donationis, ad monasterium Sithiu cellam meam in loco nuncupante Rochashem siue Therealdo luco in pago Flandrinse, quam ego in honore S. Michelis archangeli, uel S. Ioannis Baptiste, uel S. Marie genitricis Domini nostri Iesu Christi, uel ceterorum sanctorum, opere construxi, quam ab extraneis personis dato pretio comparaui; et supplicamus ipsos fratres et rectores ipsius monasterii Sithiu ut, propter Dominum et mercedem nostram lucrandam, ut ipsa cella quam ibidem transfirmauimus, de missis, de curso, de luminariis, curam habere studeant; et de hospitibus et peregrinis caritatem et mercedem exinde habere debeant: tamen in ea ratione, quamdiu ego in hoc seculo, Christo propitio, aduiuero,  ipsam cellam usualiter pro beneficio ipsius monasterii mihi liceat possidere. Actum Sithiu monasterio, publice, xuiiii cal. Augusti, anno iii regni domini nostri Hilderici gloriosi regis. Ego Felix hoc testamentum a me factum relegi et subscripsi. S. Chrogdgarii illustris. S. Rimberti. S. Odberti. S. Godoberti Guniuuini. S. Waningi. S. Gontberti. S. Chramni. S. Erlarii. S. Clodbaldi. S. Clidebaldi. S. Guntharii sacerdotis. S. Chereuuini. S. Austroaldi centenarii. S. Theodberti. Ego uioradus diaconus rogatus scripsi et subscripsi.





LXXIII. Charta qua Felix presbyter concedit Sithiensi monasterio cellam S. Michelis in pago Flandrense  [a 1Kb] .

 Sicut Dominus in Euangelio ait: Qui dat parum, comparat [sibi] regnum, et qui tribuit parum pecunie, mercedem accipiet sine fine manentis glorie [parum pecunie, accipit sine fine mensuram].

Ego [Igitur ego] in Dei nomine Felix presbiter, inspirante diuina clementia, atque pro anime mee remedio, deuote concessi [deputaui et concessi] atque delegaui per hanc paginam donationis ad monasterium Sitdiu, quod est in honore sancti Petri et sancti Pauli apostolorum, et sancti Martini, sanctique [uel sancti] Bertini confessoris, ubi ipse domnus in corpore requiescit, uel ubi uenerabilis uir Nantharius abbas preesse uidetur, cellam meam in loco nuncupante Hrochashem siue Herualdo lugo in pago  Flandrinse, quam ego in honore sancti Michahelis  [Michelis] archangeli, uel sancti Iohannis Baptiste, uel sancte Marie genetricis domini nostri Ihu Xpi uel ceterorum sanctorum uili opere construxi, quam ab extraneis personis dato precio comparaui, ita ut mihi [michi] complacuit, in tale ratione [tali ratione], ut ad ipsum monasterium Sitdiu ad opus sancti Petri iam dicta cella cum omni integritate uel soliditate in se aspicientia uel pertinentia ibidem delegare deberemus, quod ita et fecimus, ad integrum perpetualiter ad possidendum, ut ibidem aspiciat et subiecta sit omni tempore, una cum terris, mansis, casis, edificiis, mancipiis tam ingenuis quam et seruis, cum reliqua plenitudine, uidelicet, campis, siluis, pratis, pascuis, aquis aquarumue decursibus, farinariis, peculiis, presidiis, mobilibus et immobilibus; omnia et  ex omnibus rem inexquisitam, quicquid dici uel nominare potest; hoc fratribus, uel ad opus monasterii Sitdiu a die presenti, dono, trado atque transfundo perpetualiter ad possidendum; et post meum obitum ipse qui tunc abbatis fungitur moderamen, uel fratres de iam taxato Sitdiu monasterio agant exinde quicquid libitum placitumque fuerit, et qualemcumque prepositum superponi uoluerint, potestatem in omnibus habeant secure. Et, ut merces nostra in futuro seculo apud Dominum [Deum] gloriosior fiat, humillima petitione efflagito, rectorum fratrumque pietatem, ut ipsam cellam quam nostro [uestro] iure subdidi conexione perpetue [perpetua] firmitatis, de missa, de cursu, de luminaria, honorabilem  omni conatu exhibere studeat, nec non hospitibus peregrinisque ante omnia prouidendis, ut mercedem exinde a [e] terne beatitatis mereantur consequi. Me autem, quandiu in hoc seculo Xpo propitio aduixero, ipsa cella usualiter pro ipsius monasterii beneficio possidere concedatur: in eo tenore, ut aliubi nec ipsam [ipsa] cellam [cella] quam ad ipsum monasterium delegaui, nec ipsas res que ad ipsum locum pertinent, aliubi nec dare nec uendere, nec commutare, nec alienare, nec naufragare, potentiam habeam. Supplico igitur, ut nomen meum in libro uite [b 1Kb] ipsi sacerdotes qui in ipso monasterio degunt habere dignentur. Et post meum obitum atque de hac luce dissessum, suprascripta [suprascribta] cella cum omnibus rebus emelioratis atque  superpositis, fratres predicti monasterii Sitdiu cuncta  que restant a die presente, abque ullius terroris contradictione, hoc in eorum iure et dominatione ad integrum recipiant ad possidendum, et faciant exinde quidquid utile est quod eligerint. Si quis uero, quod futurum esse non credo, si ego ipse aut ullus de heredibus uel [seu] successoribus meis, seu quislibet extraneus nobilis persona fuerit que contra hoc donationis testamentum uenire aut eam infringere conauerit, iram Dei omnipotentis incurrat, iudicium et offensam, et cum ipsis sanctis apostolis Petro et Paulo et sancto Martino sanctoque Bertino, quibus ipsam cellam delegauimus, ante tribunal Xpi deducat rationem et de eorum ecclesiis excommunicatus et extraneus efficiatur, si se exinde per penitentie asperitatem non comparat; et insuper inferat,  cogente fisco, duplam substantiam, quantum tunc temporis ipsa cella emeliorata ualuerit, uel quantum ego moriens relinquero, duplicare cogatur, nec quod reppetit euindicare ualeat, sed hec donatio mee mercedis omni tempore firma permaneat cum stipulatione subnixa. Actum Sitdiu monasterio puplice uIII kalendas Augusti, anno III regnante domno nostro Childerico gloriosissimo rege.

Ego Felix hoc testamentum a me factum relegi. + Sig. illustri uiri Chrodgarii. + Sig. Rimberti. Sig. + Odberti. + Sig. Godoberti. Sig. + Gumberti. + Dramni. + Erlulfi. + Clodbaldi. + Childebaldi. + Gumbarii scauuini. + Cheriuuni. + Austrobaldo centenarii. + Gumarddi. + Berdberti. + Nordberti. + Sig. Uuaningi.  + Sig. Gummuuini. + Sig. Uuidgrimo. 

Ego Uioradus hoc testamentum, rogatus a Felice presbitero, scripsi et subscripsi.





LXXIu. Charta qua Carlomannus, maior domus, dona confert monasteriis Stabulensi et Malmundariensi [a 1Kb] .

Iccirco ego Karlemannus, maior-domus, filius quondam Karoli, donamus donatumque in perpetuum esse uolumus in eleemosyna nostra, uel Anglino abbati nostro, ad monasterio Stabulaus seu Malmundario, constructo in honore patroni nostri sancti Petri et sancti Paul, seu et sancti Martini uel ceterorum martyrum quorum pignora ibidem uenerari  noscuntur, ubi Anglinus abba, Christo propitio, preesse dinoscitur: hoc sunt, uillas cuius uocabula sunt, Lenione cum omnibus appendiciis suis, in pago  Condustrinse, Caldina, Mosania, Warsipio et Barsina, necnon et Rudis, Pronote, Halma, et Haist in Gnoldo manso, Solania. Similiter et uillam que uocatur Wadalino cum omnibus appenditiis suis, Rudis, Olisna, Serario, Palatiolo et Brabante, ad ipsas casas Dei tradidimus atque transcribimus a die presente ego Karlemannus, pro anime nostre, uel Anglino, ut melius eis delectet, pro nos uel stabilitate regni nostri [b 1Kb] , Domini misericordiam attentius deprecari, in ea scilicet ratione, ut quamdiu ipse Anglinus aduixerit, ipsas res usualiter excolere debeat; et, si nepos suus nomine Gotbaldus illum superstes fuerit, ipsius Unadelino, absque preiudicio et per precaria uel consensum ipsius, monachis predicto Unadelino tenere uel excolere debeat, sine ulla demaritione  tantum ista superius denominata totum et ad integrum trado et dono ad ipsius monasteria, pro anime nostre, uel Anglino abbati nostro, hoc sunt, terris, edificiis, accolabus, mancipiis, pratis, campis, pascuis, aquis aquarumue decursibus, adiacentiis, appenditiis, peculium utriusque sexus, mobilibus et immobilibus, necnon et in predictis locellis, mansellis, in locis Mosali et Barsena, quod homines nostri ex genere Condustrensi his nominibus, Adalinus, et Agibertus, Bertegis et Astremundus tenuerunt, cum ipsis iamdictis hominibus superius nominatis, quidquid moderno tempore ipse Anglinus uisus fuit tenere, et inantea quidquid ibidem laborare aut augmentare uel attrahere potuerit, ad prefata  monasteria in eleemosyna nostra uel sua, post suum quoque discessum ibidem reuertatur absque ulla contradictione. Si quis uero, quod futurum esse non credo, contra hanc traditionis nostre constitutionem facere presumpserit, iudicio successorum nostrorum regum eum reliquimus. Factum est astipulatione subnixa, in uilla Wasidio, publice, sub die quod fecit mensis Iunius dies ui, regnante Hildrico rege. Signum illustris uiri Karlemanni, maioris-domus. Signum illuster uir Drogone filio eius consentiente. Ego Hildradus cancellarius rogatus hoc testamentum scripsi et subscripsi.





LXXu. Placitum quo Pipinus, maior domus, mansum apud Marolium asserit monasterio sancti Dionysii [c 3Kb] .


Cum resedisset inluster uir Pippinus, maior-domus, uerno, in palatio publico, ad uniuersorum causas  audiendas et iusto iudicio terminandas, ibi ueniens femina aliqua, nomine Christiana, hominem aliquem, nomine Hrodgarium, aduocatum Sancti Dionisii, uel Amalbertum abbatem interpellabat, repetens ab eo quod casa Sancti Dionisii uel Amalbertus abba haberet res suas malo ordine, in loco qui dicitur Marolio, casam et mansum et uineas et mancipia. Sed ipse Hrotgarius in presenti adstabat, et taliter dedit responsum, quod instrumenta haberet, qualiter ipsas res Witgaudius manu potestatiua ad ipsam casam Sancti Dionisii condonasset. Unde et de presenti ipsum instrumentum ante nos ostendit relegendum, et nos ipsa instrumenta inuenimus ueracia. Et postea ipsa Christiana instrumentum ipsum uisa fuit recredidisse, et postea de ipsis rebus se dixit exitam,  ut nullam recausationem contra casam Sancti Dionisii exinde facere deberet. Proinde nos taliter, una cum fidelibus nostris, id est, Haginone, Theudeberto, Remedio, Garehardo, Fulgario, Bouilone, Walcherio, Rauchingo et Ermenaldo, comite palatii nostro, uel reliquis quampluribus uisi fuimus iudicasse, ut, quia ipsa prefata Christiana ipsum instrumentum uisa fuerat recredidisse, et nos ipsa inuenimus ueracia, et ipsa Christiana se exinde dixit exitam; propterea iubemus, ut quia hec causa ita acta uel perpetrata fuerat, ut ipse Hrodgarius, mansum superius nominatum in Marolio, mansum et casam, et uineas, et terras, et mancipia, contra Christianam in causa Sancti Dionisii omni tempore habeat euindicatum atque elidigactum, inspecto suo testamento; et sit inpostmodum  inter eos et hac re sopita causatio. Datum mense Februario, die xi anno u Childerici regis. Wilecarius iussus recognouit.





LXXuI. Placitum in quo Carlomannus, maior domus, uillam Lethernau, cum appenditiis, monasteriis Stabulensi et Malmundariensi ab auo suo donatam et deinde iniuste ablatam restituit [a 2Kb] .


Inluster Karlemannus maior-domus, filius Caroli quondam, cui Dominus regendi cure committit. Cunctorum iurgia examinatione diligenti rimare oportet, ut non alterutrum salubris donetur sententia, nisi quem iustitia consenserit. Igitur cum nos in Dei nomine, una cum optimatibus et pontificibus seu et illustribus uiris, Dunauilla ad uniuersas causas audiendas, uel iusta iudicia rimanda resideremus, ibique ueniens Anglinus abba rector monasteriorum Stabulaus et Malmundarias, asserebat nobis dicens  quod domnus et auus noster Pipinus quondam, per suum testamentum uillam aliquam, que uocatur Lethernau, una cum appenditiis et adiacentiis suis, quorum uocabula sunt Brastis, Feronio, Unalia et Aldanias, ad casam S. Petri et S. Pauli, Stabulaus et Malmundarias, condonasset uel delegasset, et nos ipsam uillam post nos malo ordine retineamus et iniuste, unde et ipsum testamentum se pre manibus habere affirmat; cumque ad relegendum nobis tradidisset, inuenimus eum ueracem. Nos autem cum iustitia considerantes casum humane fragilitatis, pro salute anime nostre, uel stabilitate regni nostri, ipsam uillam Lethernau, una cum appendicibus uel adiacentiis suis, per nostrum wadium ipsum Anglino abbati uisi fuimus reddidisse, et per nostram  festucam nos in omnibus exhibuisse. Proinde nos taliter una cum fidelibus nostris, id est, Fenaldo, Hildebaldo, Hroderico, Christiano episcopis, et abbate Ermenero et Hugberto comite palatio nostro, uel reliquis quamplurimis, uisi fuimus iudicasse, ut  dum hanc causam sic actam uel perpetratam cognouimus, et ipsum testamentum sic ueracem inuenimus, ideo iubemus ut ipse domnus Anglinus abba uel eius successores uel rectores monasteriorum illorum ipsam uillam Lethernau, una cum appenditiis suis, cum omni integritate, iure perpetuo, ad ipsa monasteria habeant. Si uero aliquis de heredibus uel proheredibus nostris exstiterit, qui contra hanc donationem nostram facere uoluerit, successorum nostrorum regibus eum iudicandum relinquimus.

Datum quod fecit mensis Augustas dies Xu, in anno quinto regnante Hilderico rege.

Signum Karlomanni maior-domus.

Ego Childradus subscripsi.





LXXuII. Charta qua Bodalus monasterio Sancti Gregorii donat quidquid habet in uilla Hodulseshaim [a 1Kb] .


Oportunus unicuique, dum in hac uita in hoc corpore [mortale uiuit, de futura uita, ubi immortaliter perpetueque] uiuere sperat, dum licet, cogitare studeat. Ideoque ego itaque Bodalus, filius Hugone quondam, pro eterna beatitudine uel indulgentia peccatorum meorum, dono pro anime mei remedium, et pro anima filio meo Gherhano [al., Egerhando], ad monasterio Sancti Gregorii et ceterorumque sanctorum, qui est constructus in uageso inter duas Pachinas fluuium, ubi in Dei nomen Agoaldus abbas cum monachis ibidem consistentibus regulariter decere uidentur, donatumque in perpetuum ut permaneat  esse uolo: hoc est, in uilla uel in fine Hodulseshaim, quicquid ibidem uisus sum habere, hoc est: casis, casalis, granicis, domibus, edificiis, uineis, mancipiis, terris, campis, pratis, siluis, aquis aquarumque decursibus, et quod Balduinus et coniux sua nobis proseruit, totum et ad integrum, a die presente, ad ipso loco sancto trado atque transfundo, ut ab hac die ipsam rem superius denominatam ipsi casa Dei uel congregatio eius habeant, teneant atque possideant, et eorum successoribus Christo propitio  derelinquant, faciendi quod uoluerint libero [al., liberam] habeant in omnibus potestatem. Si quis ego [al., ergo], aut heredes mei uel quislibet aposita persona, que contra hanc donationem a me facta [al., factam] uenire temptauerit aut inrumpere uoluerit, tunc inferam [al., inferant] uobis uestrisque successoribus, duplo repetitionem, faciam [al., sociante] fisco, auri uncias ii, et nichilominus presens donatio omni tempore firma permaneat stibulatione subnixa.

Actum in ipso monasterio Confluentis, publici datum Xu kal. Ianuarias, anno ui regni domini nostri Childerici regis .

Signum + Bodalo, qui hanc donationem fieri rogauit.  Signum + Hucberto [al., Excamberto]. Signum + Excomberto. Signum + Starculfo [al., Strarculfo]. Sign. + Ghisalmondo. Sign. + Libulfo. Sign. Haimberto. Sig. Warinulfo. Sign. + Herchamberto. Sign. + Sighertamno [al., Sigertmanno]. Sign. + Bebo [al., Belo]. Ego Rodaccius rogatus scripsi et subscripsi.





LXXuIII. Charta qua Boronus Honaugiensi monasterio dono confert [b 2Kb] .

Sacrosancto monasterio Sancti Michelis archangeli, uel ceterorum SS. Petri et Pauli, quod est constructum infra insulam Honaugiensem, ubi in Dei nomine Dubanus episcopus preesse uidetur. Boronus illuster uir, cogitans casum fragilitatis mee, ac pro  eterna retribucione, dono ad suprascriptum monasterium, donatumque in perpetuum ut maneat uolo, hoc est infra marcham que dicitur Gamhbapine, hobam unam quam Woluinus tenuit, cum casalibus, campis, pratis, syluis accessisque omnibus, cum edificiis, pascuis. Idem dono ad ipsum locum sanctum superius nominatum, portionem meam, quod est Niuzwern, id est, tam terris, siluis, pratis, pascuis. Idem dono porcionem meam ex ipsa insula memorata Hohenaugiensi [c 1Kb] , ad ipsum locum sanctum; quod totum  et integrum a die presenti ad ipsum sacrosanctum monasterium trado atque transfundo, ut ab hac die, de ipsa re, et agentes supra scripti monasterii et posteri eorum, faciendi quid exinde uoluerint liberam ac firmissimam in Dei nomine habeant potestatem. Si quis ego aut heredes mei, uel quis calumniator exstiterit, inferat ad partes suprascripti monasterii suisque custodibus, una cum socio fisco, auri uncias tres, et nichilominus presens donacio hec firma permaneat, stipulacione subnixa.

Actum Mandouro castro, publice. Signum Boroni, qui hanc donacionem fieri et firmari rogauit. Signum Cantsoaldi. Signum Milonis testis. Signum Wolferahi. Signum Audeberti testis. Ego in Dei nomine Wachyndus diaconus, rogatus scripsi et subscripsi. Data  donacio hec, die Martis proximo post medium mensem Aprilis, anno sexto regni domini nostri Hilderici regis.





LXXIX. Charta qua Hugo monasterio Honaugiensi dona confert [a 1Kb] .

Sacrosancte ecclesie Sancti Michahelis, que est constructa in insula que dicitur Hohenaugia, ubi Dubanus episcopus nunc temporis preesse uidetur. Ego in Dei nomine Hugo, cogitans ad ipsum locum sanctum de rebus meis aliquid dare debere propitio Deo, quod et ita feci, hoc est, infra ipsam insulam que dicitur Hohenaugia, quantumcumque genitor  meus Bleonus ibidem, id est infra ipsam insulam, michi moriens dereliquit, id est, tam terris, pratis, pa cuis, siluis, aquis aquarumue decursibus, arealibus, arboribus; in eam uero condicionem, ut a die presenti, ipsas res ad ipsum locum sanctum omni tempore stabilita et firma permaneat. Idem dono ad ipsum locum sanctum, portionem meam totam que est in marca Odradesheim, cum terris, pratis, pascuis. Si quis, ego aut heredes mei aut ulla opposita persona, contra huius donacionis testamentum uenire aut agere temptauerit, aut aliquam calumniam generare presumpserit, quod nec fieri credo, tunc spondeo, aut heredes mei, ut uobis aut successoribus uestris simus reddituri duplum tantum, quantum in hac cartula scriptum est, infra ipsam  insulam, et sacratissimo fisco auri solidi quinque;  et hec donacio omni tempore stabilita et firma permaneat, stipulacione subnixa.

Actum publice, in insula Hohenaugia. Datum sub die quarto kalendas Iunias, anno sexto domini nostri Hilderici regis. Signum Hugonis, qui huius donacionis testamentum fieri rogauit. Signum Gaozberti. Signum Agynonis. Signum Theodoaldi. Signum Theothelmi. Signum Amaloini. Signum Othy. Ego Amalgerus huius donacionis testamentum scripsi.





LXXX. Charta qua Heddo, episcopus Stradburgensis, monasterio Arnulfi-Auge a Rothardo et aliis collata dona confirmat, ac priuilegia concedit [b 2Kb] .

Dominis sanctis adque honore dignissim , apostolicis meisque in Christo patrebus Heddo, gratia Dei, ecclesieque matris in Stradburgo ciuitate uocatus episcopus. Nouerit sancta industria uestra qualiter pastores Ecclesie solertissime cura summoque studio debent procurare, ut Ecclesia Dei lucris animarum proficeret, et per nos monitis salutaribus in quantum ualemus, uigorem obtineat, ut his qui eterno pastoris spontanie relictis omnibus, sequi cupiunt, atque sic abnegantes semetipsos, per angusto calle artaque uia gradientes, uocem eterne Regis ac Redemptoris nostri audientes: Exi de terra tua de cognatione tua, et uade in terra quam monstrauero tibi, uel illud: Qui reliquerit  patrem aut matrem aut filios aut agros et cetera, propter nomen meum, centuplum recipiet, et uitam eternam possedebit; et: Si quis uult post me uenire, abneget semetipsum, tollat crucem suam et sequatur me. Oportet ut nos audiamus, qui dixit: Hospes fui et suscepistis me; et: Qui uos recepit, me recepit; et: Quamdiu fecistis uni ex minimis meis, mihi fecistis; ut quod a principe apostulorum in initio Ecclesie institutum est, quia omnis multitudo credentium erat in unum, et nullus suum proprium dicebat aliquid esse, sed erat illis omnia communia, et cor unum et anima una. Unde institutio sancta ex hoc a sanctis Patribus inpostmodum ab Oriente usque in Occidente et in partibus Galliarum, monasteria multa sub regula sancta horum exemplo  relegio clara promulgauit, precipue monasteria Lirinensis,  Agaunensis, Luxouiensis, et in uniuerso mundo sub regula sanctorum Patrum, maxime beati Benedicti et sancti Columbani abbatibus uita commune optime disposita et per auctoritate clementia regum, et per priuilegia sanctis atque cattholicis pontificibus firmiter roborata, et sancte canones hoc non derogant, sed potius luculenter exobtant. Unde nos cumperti quod uir inluster Rothardus, quomis, in insula qui uocatur Arnulfo-Auga, iuxta fluuium Reni, infra nostra parrochia, in honore sanctorum apostulorum et Sancte Marie Dei genitricis ceterorumque sanctorum, cum Dei adiutorio et nostro consilio, monastyrio in suo proprio a nouo edificare conatus est; at quod euocantes Saroardo abbate cum suis peregrinis monachis, ibidem cynobio uel sancto ordine  sub regula beati Benedicti, Dei gratia et nostro adiutorio perficere deberent. Unde nos congratulantes huius uiri sancte deuotione et glorioso proposito, uiscirale caritate pietateque commoti, deuotione prumptissima, una cum consensu fratrum nostrorum abbatum, presbyterorum, archidiaconi, omnique clero ecclesie ubi ego deseruo, sed et duces ac iudicium timentiumque Deum populo huius prouincie catholico, ut ad ipso monastirio seu cynubio congregationeque peregrinorum monachorum, per nostra et per uestra auctoritate priuilegio conscriberem uel confirmare debemus, quod ita et fecimus, ut ipso monasterio omnia quicquid ad eius pertinet ditione, edificiis, basilicis, cum ministeria uel ornamenta de quarum omnium rerum sacrisque codicibus, strumenta cartarum,  aurum, argentum, eramentum, uel quibuslibet rebus ipsius monasterii seu cellolas uel eius apendiciis, etiam uillas cum agris, domibus, mancipiis utriusque sexu, acolabus, et quod iam dictus inluster Rothardus uel alii, pro salute anime per qualibet modo donauerunt uel delegauerunt, seu et inantea tam ipse quam et munificentia regum, principum, pontefecum, clericorum, uel a quocumque hominum Christo inspirante largitum fuerit, cum omnia et ex omnibus per hunc priuilegium confirmamus; ut a die presente, ipse monastyrios prefatique peregrini monachi eorumque successores, sub regula sancti Benedicti cynubialiter congregati, secundum sanctum propositum, eorum iure, absque ullius repetitione,  tradimus adque trebuimus potestate; neque nos ipsi, neque successores huius ciuitatis pontefices, neque archidiaconi, neque exactores, neque aliquis de parte ecclesie uel quislibet nullus aliquid dominare uel iubere aut requerere censum uel dona, aut qualibet munera nullunquam tempore expetire non presumant. Cum uero necesse fuerit crisma petire, altaria confirmare, sacros ordines benedici, aut aliquas benedictiones expetire, aut oratoria in eorum loca edificare, rector ipsius monastirii uel peregrini monachi ibidem consistentes, aut si de se episcopum  habent aut a quacumque de sanctis episcopis sibi elegerint, qui hoc facere debeat, licentia sit eis expetire. Et ille hoc tradere, benedicere uel consecrare, et nullus in ipso monastirio, inlicito ordine contra uoluntate aut uotum ipsorum, monastyrio eorum adire non presumant, nec secretius ingredire septa. Et si aliquando pro qualicunque causa expetit ut ipsius rector uel ipsis peregrinis monachis congrua fuerit uoluntas, et episcopus inuitatus ad ipso monasterio uenerit, celebrato officio, in honorem eius episcopi donat ei abbas camputtam et subtelaria [a 1Kb] . Cum uero abba loci ipsius acceperit transitum, quemcunque peregrini monachi ibidem habitantes de semetipsis secundum Deum et regulam eorum inuenerint, ipsum sibi constituant abbatem; quod si ibi de  se ipsis talem non inuenerint, de alio monasterio de illas congregatione peregrinorum quem sub uno modo petitiones uel una sancta institutione beati Benedicti quoadunauit, ipse sibi consentientes abbatem regolarem expediant et constituant; et si ibi sanctus ordo tepuerit, quod absit, uel aliqua discordia inter ipsis monachis surrexerit, et ipsi hoc non preualent aut non uoluerint emendare, tunc qui ex ipsis rector ordene secundum regulam uoluerit uiuere, ubicumque in alia monastiria ubi peregrini monachi supradicti consistere uidentur, et rectius regulariter inuenerint, potestatem habeant expetire, et illi per eorum salubri consilio, Deo largiente, ipso sancto ordine uel ipsis monachis per regula restringere, emendare, corregere atque pacificare faciant; et  nulla occasio sit ut alius abba per qualicumque ingenio contra eorum sancto ordine ibidem ponatur, aut de rebus suprascripto monasterio aliquid minuatur. Quapropter sancto et apostolico conpatres et confratres mei, ideo uestra catholica auctoritate nostraque gemina sociamus, ut hic priuilegius omni tempore firmissima habeat firmitatem, ut nullus nullumque tempore contra agere non presumat, sed presens futuris temporibus inuiolatus permaneat; et nunc omnibus episcopis et Deum timentibus hominibus preco, supplico, et per caritate coniurare presumo, ut quibus hic priuilegius ostenditur, manus uestras subscribere et confirmare dignetis, ut uestra autoritate fultus, inconuulsus permaneat, qualiter  eisdem peregrinis monachis in ipso monasterio consistentes clarius dilectet pro statum Ecclesie et integritate sacerdotum, pro incolumitate regum et pace christianorum, pro penitentum remissione peccatorum uel requiem fidelium defunctorum, diuine misericordie tranquillius exorare. Preco igitur et contestor coram Deo et beatis angelis eius, cunctisque sanctis omnibus, successoribus uel omnes christianis, ut hunc priuilegium quem consenso clericorum laicorum timentium Deum plebs et ecclesie nostre decreuimus uel condedemus, in nullo erumpere  presumant, sed per ineffabilem Trinitatem cunctis coniuramus ut in quo preualuerint, in omnibus conseruare istudeant; et si aliter obstinato animo, uel diabulo instigante, inuidia uel cupidate deceptus, uel qualibet modo, quod Deus auertat, si nos ipsi aut successores nostri, uel quislibet de qualicumque parte contra hunc priuilegium temptare conauerit, uel iam dictis peregrinis monachis, uel successores eorum inquietare, uel eis aliquid minuare presumpserit, si se emendare noluerit, et a mala uoluntate celerius noluerit corregere, cum Dei genetricis semper uirginis Marie uel beatorum apostulorum cunctorumque sanctorum, ante conspectum regis eterni Christum Domini nostri, in cuius amore hunc priuilegium ad iam dictis peregrinis uel et cynubis condedimus,  se confidant pro nequissimis peccatis eorum uel iniquissima malicia, eternis incendiis concrematuros, hac illa sententia se experiendos, qua falsis sacerdotibus Dominus minatur: ue uobis, hypocrite, qui clauditis regnum Dei, quia nec uos introitis, nec alios introire permittitis; et: Qui scandalizauerit unum de pusillis istis, melius erat illi ut alligatur mola asenaria ad collum illius et proiiceretur in profundum maris; et qui Deum timore neclexit, iudicantes hominibus inferat partibus ipsis monasterii uel peregrinis monachis ibidem habitantes, cum sociante fisco, auri libras trigenta, argento ponda quinquagenta multa susteneat atque dissoluat, et hoc quod repetit non uindecet, et nichilominus presens priuilegius omni tempore firmus permaneat. Et, ut  firmiorem obtineat uigorem, manus nostras subterscripsimus, et qui subscriberent uel signauerint rogauimus, stibulatione subnexa.

Actum Stratburgo ciuitate puplice, sub die quinto ante kalend. Octubris, anno septimo regni domini nostri Helderici regis

[a 2Kb] Ego in Dei nomen Heddo peccator, per misericordiam Dei uocatus episcopus, hunc priuilegium a me factum religi et subscripsi. + In Dei nomen Baldobertus episcopus subscripsi. Ego in Dei nomine Dubanus episcopus rogitus subscripsi. Chrodegangus peccator episcopus subscripsi. In Dei nomen Hiddo  peccatur, uocatus episcopus, subscripsi. In Dei nomine Lullo peccator episcopus subscripsi. In Dei nomine Magingaoz indignus episcopus subscribens firmaui. In Dei nomine Gutfridus peccatur episcopus subscripsi. In Dei nomine ego Remedius peccator, donum Dei episcopus, subscripsi. In Dei nomen Gayroinus abba subscripsi. In Dei nomen Yppolitus peccator abba subscripsi. In Dei nomen ego Nitho rogitus a suprascripto pontefice scripsi et subscripsi. Ego Hysamnus peccator episcopus subscripsi. In Dei nomen Iacob uocatus abba subscripsi.





LXXXI. Charta qua Bodolus Hohenaugiensi monasterio dona confert in insula Hohenaugia [b 1Kb] .

Sacrosancte ecclesie S. Michelis, que est constructa  in insula que uocatur Hohenaugia, ubi, in Dei nomine, Dubanus abbas preesse uidetur. Ego itaque Bodolus dono, pro anime mee remedio, ad ipsum locum sanctum donatumque in perpetuum ut permaneat uolo: hoc est, super fluuium Renum in insula supradicta Hohenaugia, quantumcunque genitor meus, nomine Hugo quondam, mihi ibidem moriens dereliquit, cum terra et silua et maristo, ad integram meam partem, a die presenti, ad ipsum locum sanctum trado atque transfundo, ut ab hoc die ipsam rem ipsa ecclesia uel agentes eius habeant, teneant atque possideant, et eorum successoribus, Christo propitiante, derelinquant. Si quis, ego, aut heredes mei, uel quelibet opposita persona contra hanc donacionem a me factam uenire temptauerit,  aut irrumpere uoluerit, tunc inferamus uobis uestrisque successoribus, duplum tantum quantum hec donacio in se continet insertum, sociante fisco, auri uncias tres, et nichilominus presens donacio omni tempore firma permaneat, stipulacione subnixa. Actum Suraburgo monasterio, publice.

Datum mense Octobris, die xii, anno uii regni domini nostri Hilderici regis. Signum Bodoli, qui hanc donacionem fieri rogauit. S. Hugonis. S. Gauzberti. S. Theodoradi. S. Graodobardi. S. Theodichonis. S. Wolfeberti. S. Burgoaldi. Wanulfus rogatus scripsi.




uolume back matter




[INDICES CANONUM.]





INDEX RERUM QUAE CONTINENTUR IN FERRANDI BREuIATIONE CANONUM, ET CRISCONTI BREuIARIO CANONICO. [1Kb]


Altare qui domi sue confecit deponitor.
Benedictiones episcoporum.
Clericus ne esto cuius fuit uxor adultera.Ne communicent episcopi cum excommunicatis.Criminales preces qui dicat esto sine crimine.
Diuinationes qui expetunt.
Episcopus plebem alienam ne usurpato.Excommunicatio temeraria.


Hereticorum benedictiones.

Iudices male iudicati penam ne luunto.

hereticorum, aut schismaticorum filii episcoporum ne ineunto.
Neophyti ne ordinantor.
Ordinandus episcopus quando a uicinis.
Persecutionis tempore quandiu uolet episcopus morari potest in alia ciuitate.Presbyter pro crimine damnatus communione non priuator.

R
Sanctorum solemnitatibus spectacula ne eduntor. uide Martyres.
Theatra. Theatris ne intersunto clerici. uide Spectacula.

uelentur uirgines diebus constitutis.
	FERR. CRISC.

A
Abiectum clericum alia non admittat Ecclesia 	138 ---
Aborsum que necant mulieres, uel abortum. 	152 103
Abrenuntiantes qui ad seculum reuertuntur. 	--- 78
Absit ab Ecclesia episcopus non plus tribus hebdomadibus. 	--- 160
Accubitus in Ecclesia prohibiti. 	216 ---
Accusare non potest calumniator. 	--- 205
Accusatio episcopi. 	--- 143
Accusatio episcopi, presbyteri et diaconi. 	--- 244
Accusatio quid obseruandum requirit in episcopo. 	58 ---
Accusator episcopi aut clerici. 	--- 205
Accusator esto sine crimine. 	--- 223
Accusator excommunicatus ne esto 	193 ---
Accusator ne sit qui est inter reos. 	194 ---
Accusator ne sit seruus, libertus, histrio, hereticus, paganus, Iudeus. 	196 ---
Accusator ut tuto loco perstet. 	198 ---
Accusatus accusare non potest. 	194 ---
Accusatus clericus intra annum causam dicat. 	136 ---
Accusatus episcopus ab episcopis quinque discutitor. 	51 ---
Accusatus episcopus in Ecclesia ad iudicia publica ne transferto. 	67 ---
Accusatus et accusator. 	--- 249
Accusatus presbyter a sex uel septem episcopis auditor. 	96 ---
Accusati episcopi sedem nemo usurpet. 	--- 150
Acolythos non faciant presbyteri. 	--- 93
Acquisita episcopus Ecclesie reddito. 	35 ---
Actores ne ordinantor. 	119-125 ---
Adam omnes lesit. 	--- 289
Adiudicatus episcopus. 	59 ---
Administratio iudiciorum secularium. 	--- 221
Adulter. 	--- 102
Adultera uxor bigamum maritum facit. 	137 ---
Adulteram uxorem clericus deserat. 	137 ---
Adulteris mulieribus qui iunguntur. 	--- 118
Adulteras uxores qui habent. 	--- 102
Adulterium non minus uiro quam femine nterdictum. 	--- 222
Adulterium qui commisit agat penitentiam. 	151 ---
Aegritudo. In egritudine baptizatus ne fiat presbyter. 	86 ---
Aegrotus si baptizatur. 	--- 66
Aegroti si baptizantur, recuperata ualetudine symbolum discant. 	200 ---
Aegroti baptizentur si pro eis testimonium quis dicat. 	202 ---
Aetas ordinandorum. 	121 ---
Aetas presbyterorum. 	85 ---
Africana concilia. 	--- 285
Agape nulla die Dominica. 	216 ---
Ad agapem uocatus clericus uel diaconus, partem ne tollito. 	109 ---
Ex agape partes ne accipiunto. 	--- 176
Agapas qui risui ducunt. 	--- 130
Agenda ne presbyter sine uenia episcopi celebrato ubique. 	90 ---
In alea qui permanent communione priuantor. 	--- 43
Aleator ne sit episcopus. 	--- 43
Alienatio rerum ecclesiasticarum prohibita. 	95 ---
Alienus. Alienum clericum episcopo Carthaginensi licet ordinare. 	230 ---
Alienos ordinare non liceat. 	--- 269
Aliena parochia ne peruadatur ab episcopis. 	--- 16
Alienam Ecclesiam ne peruadant episcopi. 	--- 145
Aliena in ciuitate clerici ne morantor. 	135 ---
Aliena in diecesi episcopus ne ordinator sine uenia episcopi dieceseos. 	--- 259
Aliena in parochia qui immolant. 	--- 141
Aliena in prouincia episcopus ne ordinato. 	--- 37
Altare. Altaris ministri ne secularia sequuntor. 	--- 9

101 ---
Ad altare diaconi. 	120 ---
Ad altare ne intreat presbyter priusquam episcopus egrediatur. 	--- 191
Ad altare mulieres ne ingrediantur. 	222 ---
Ad altare preces. 	--- 276
Ad altare que species offeruntur. 	--- 6
Ambitione qui sedem mutant episcopi. 	--- 148
Ambo. Qui debeant in ambone psallere. 	--- 166
Ancilla expulsa uxor si admittitur, coniugium non duplicatur. 	--- 231
Angelus. Ad angelos nemo congregationem habeat. 	184 ---
Angelos qui colunt. 	--- 90
Appellare licet ad sedem apostolicam. 	60 ---
Appellantur Africana concilia. 	--- 285
Appellatio ad Romanum pontificem. 	59 149
Appellatio a primate differtur ad concilium. 	61 ---
Apostolica sedes de appellationibus iudicato. 	59 149
Apostolice sedis orationes Dei gratia resonant. 	--- 296
Apothecarii ne ordinantor. 	133 ---
Arbitrium liberum cum Dei gratia. 	--- 290
	292
Archiepiscopus episcopo donata ne usurpato. 	38 ---
Ariani non rebaptizandi. 	--- 53
Ariolos qui domi sue admittit, aut ipse ariolatur, agat penitentiam. uide Magi. 	154 ---
Auctoritas. Episcopus qui secunda uel tertia auctoritate uocatus iudicio non sistit, suspenditor. 	68 ---
Augustini calumniatores. 	--- 288
Azyma a Iudeis nullus accipiat. 	186 ---
Azyma Iudeorum si christiani comedunt. 	--- 71

B
Ballare et cantare in nuptiis non decet christianos. 	188 ---
Balnea christiani cum mulieribus ne habento. 	205 ---
Balnea uiri cum mulieribus ne habento. 	--- 178
Baptizare. Baptizentur Pauliniani. 	173 ---
Baptizatus Ecclesie baptismate ne denuo baptizator. 	--- 50
Baptizatus in egritudine ne fiat presbyter. 	86 ---
Baptizati cum dubitatur in qua fide suscipiendi per manus impositionem. 	--- 63
Baptizati, et eorum redditio. 	--- 183
Baptizati paruuli a Donatistis ordinatione non arcentur. 	193 253
Baptizati quando sunt energumeni. 	--- 216
Baptizati ungantur chrismate. 	201 ---
Baptizandi symbolum fidei discant. 	199 ---
Baptizandorum purgatio. 	--- 297
Baptisma cum chrismate. 	177 ---
Baptisma gratuitum esto. 	--- 238
Baptisma hereticorum ne approbator. 	--- 49
Baptisma in nomine Trinitatis. 	--- 51
Baptisma in Pascha et Pentecoste. 	--- 212
Baptisma media septimana. 	--- 182
Baptisma ne dator mortuis. 	--- 247
Baptisma trina fit mersione. 	--- 52
Baptismate testimonium necessarium. 	202 ---
Baptismate ut mos est chrisma datur. 	--- 184
Baptismus datur mulieribus pregnantibus. 	204 ---
Baptismus in Quadragesima post hebdomadas duas ne dator. 	206 ---
Baptismus iteratur in hereticis. 	175 ---
Baptismus iteratur in hereticis Cataphrygis. 	178 ---
Baptismus si dubitatur an datus sit, confertor. 	203 62
Baptismus si non sponte iteratus est. 	--- 64
Post baptismum militie nomen ne dator. 	3 ---
Basilica sub defuncti nomine constructa ne dedicator. 	--- 243
Basilice dedicatio pape preceptione fiat. 	--- 243
Benedictio simplex ad altare. 	--- 6
Benedictionem non tribuunt subdiaconi 	--- 174

192 ---
Bigamus. Bigami ne admittantur in clero. 	--- 19
Bigamorum in nuptiis orare non debet presbyter. uide Digamus. 	--- 117
Bizacium. 	220 ---
Bonosiaci heretici. 	59 ---
Bonum. Bona Ecclesie episcopus dispensato. Bona. uide Res. 	36 ---
Bonus nemo nisi Deus solus. 	--- 290

C
Calicem subdiaconus ne benedicito. 	108 ---
Calumniator non potest accusare. 	197 205
Canalis. Si in canali sunt episcopi euntes ad comitatum sollicite discutiant. 	--- 157
Canones ne sacerdos ignorato. 	--- 229
Canonici psalte soli psallunto. 	131 ---
Cantare in nuptiis non decet christianos. 	188 ---
Canticorum forma. 	225 ---
Cantores cum orariis officium ne agunto. 	--- 173
Captiui cibos immolatitios si comedant. 	--- 74
Carnes. Carnium esum qui fugiunt clerici. 	--- 98
Carnes qui manducant. 	159 ---
Presbyteri a carnibus abstinentes tangant eas et olera cum carnibus comedunto. 	93 ---
Carnibus qui uescuntur non abominandi. 	--- 122
Carthaginensis episcopi priuilegium. 	230, 231 ---
Carthaginem mittant episcoporum nomina primates. 	84 ---
Castrare. Qui se castrarunt eximantur de clero. 	145 ---
Cataphryge heretici. 	--- 57
Catharei admitti debent. 	172 ---
Catechumenus, si post baptisma uxorem amittit et iterum aliam ducit, clericus ne esto. 	--- 227
Catechumeni. 	158 ---
Catechumeni lapsi. 	--- 80
Catechumeni peccatores. 	--- 115
Catechumeni qui idolis immolarunt. 	--- 89
Catechumenis ne sacramentum dator. 	226 ---
Catechumenis presentibus episcopus ne ordinato. 	29 ---
Catechumena pregnans. 	--- 116
Cathedra ne sedeat episcopus interuentor eius qui iam interuenit. 	--- 267
Cathedralis ecclesia cuius episcopi est. 	190 ---
Cathedrales Ecclesie sunt episcopi tantum. 	--- 119
Catholici ad hereticorum speluncas ne accedunto. 	--- 46
Catholicis conferant episcopi et clerici. 	--- 248
Causa episcopi a duodecim episcopis auditor. 	55 ---
Causam amittat episcopus, qui plebem alterius episcopi eo nesciente tenuerit. 	25 ---
Causam peragunto clerici intra annum. 	--- 30
Causas presbyterorum episcopus discutit. 	51 ---
In quibus causis comitatum adire debeat episcopus. 	--- 154
Centones in canticis nulli. 	225 ---
Choree ne fiant nuptiis. uide Ballare. 	188 189
Chorepiscopus quis, et eius officium. 	79 96
Chrisma datur post baptisma. 	177 184
Chrisma ne presbyteri conficiunto. 	91 93
Chrismate unguntor baptizati. 	201 ---
Christianitatis obtentu qui iugum seruitutis abiiciunt. 	--- 123
Christianus. Christiani cum mulieribus balnea non ingrediuntor. 	205 ---
Christiani esse debent qui episcopum, presbyteros et diaconos optant. 	15 ---
Christiani in nuptiis ne saltent. 	188 ---
Christiani ne iudaizanto. 	181 67
Christiani qui azyma Iudeorum comedunt 	--- 71
Cibos immolatitios si captiui comedunt. 	--- 74
Ciuitatibus modicis non ordinandi episcopi. 	--- 152
Clericus ab heresi rediens maneto sine promotione. 	--- 61
Clericus ad agapen uocatus partem ne tollito. 	109 ---
Clericus ad peregrina iniussu episcopi ne proficiscatur. 	112 ---
Clericus conductor ne sit, ne procurator. 	70 194
Clericus esse non potest qui uxorem duxerat priusquam esset catechumenus, deinde illa mortua alteram duxit. 	--- 227
Clericus esto cui corpus non sponte mutilatum. 	--- 225
Clericus in duabus ciuitatibus ne ministret. 	--- 199
Clericus inobediens ne promouetor. 	--- 250
Clericus magus ne esto, ne incantator. 	110 90
Clericus moneatur seruare paterna instituta. 	--- 247

136 ---
Clericus ne esto qui duas sorores habuit. 	--- 21
Clericus ne esto qui sibi corpus mutilauit. 	--- 25
Clericus ne esto qui se sponte eunuchizauit. 	--- 24-25
Clericus ne esto qui uiduam duxit. 	--- 20
Clericus ne facito phylacteria. 	--- 90
Clericus ne fiat ex curialibus. 	--- 219
Clericus ne fiat qui bigamus est. 	--- 19
Clericus ne fiat qui penitentiam egit, nec penitentiam agat. 	--- 214
Clericus ne usuras exerceto. 	115-123 ---
Clericus pauper, si quid acquirat, Ecclesie sit. 	--- 251
Clericus qui se eunuchizauit, abiiciatur. 	--- 24
Clericus sine iussu episcopi non debet proficisci. 	--- 180
Clerici accusator. 	--- 205
Clericum alienum episcopus ne suscipito. 	27 ---
Clericum abiectum alia non admittito Ecclesia. 	138 ---
Clericum ordinare alienum Carthaginensi licet episcopo. 	230 ---
Clerici ad uiduas, uel uirgines ne accedunto, sine iussu episcopi uel presbyteri. 	132 253
Clerici apothecarii ne ordinantor. 	133 ---
Clerici cum mulieribus. 	122 ---
Clerici damnati ab aliis ne recipiuntor. 	--- 34
Clerici damnati si adeunt imperatorem. 	--- 142
Clerici donatistarum conuersi in suis honoribus suscipiuntor. 	189 253
Clerici esum carnium diffugientes. 	--- 98
Clerici fiant qui non sponte se eunuchizant. 	--- 23
Clerici in monasterio. 	--- 269
Clerici in ptochiis. 	--- 197
Clerici ne cogantur dicere testimonium. 	--- 262
Clerici ne conferant in eos qui catholici non sunt. 	--- 248
Clerici ne filios suos facile emancipent. 	--- 254
Clerici ne morantor in aliena ciuitate. 	135 ---
Clerici ne ordinantor ante annum XXu. 	121 ---
Clerici ne ordinantor qui suos omnes non fecerint christianos. 	--- 300
Clerici ne spectaculis intersint. 	--- 190
Clerici ne relinquant ecclesias proprias. 	--- 17
Clerici qui negauerunt. 	--- 77
Clerici qui se castrant de clero eximuntor. 	145 ---
Clerici qui uxores debeant habere. 	--- 28
Clerici si appellant. 	--- 285
Clerici superbi cerceantur. 	128 ---
Clerici tabernas ne ingrediuntor. 	134 ---
Clerici uxores ne ducunto. 	130 ---
Clericis damnatis communicare non licet. 	--- 30
Clericis et monachis proficisci non licet episcopo inscio. 	--- 207
Clericos alterius qui suscipit episcopus communione priuator. 	--- 18
Clericos inuicem litigare dedecet. 	--- 198
Clericos peregrinos sine commendatitiis ministrare non decet. 	--- 201
Cum damnatis clericis non orandum. 	--- 14
Clerus. Clero nolente ne quis fiat episcopus. 	--- 228
Cemeteria ad orationem. 	179 ---
Cogitatio sancta a Deo est. 	--- 294
Cognitionem accusati episcopi sibi uendicat episcopus. 	52 ---
Collecte in martyrum commemorationibus. 	--- 140
Comitatus. Ad comitatum ire debet episcopus pupillorum et uiduarum causa. 	--- 156
Ad comitatum ire quibus in causis debeat episcopus. 	--- 154
De diaconis ad comitatum dirigendis. 	--- 135
Sollicite discutiant episcopi euntes ad comitatum si in canali sunt. 	--- 157
Commemorationes martyrum. 	--- 140
Commemorationes martyrum ne fiant diebus ieiuniorum. 	--- 187
Commendatitie epistole ut fideles admittantur. 	--- 15-35
Communicare. Si communicat episcopus cum donastistis. 	--- 284
In Africa quidam non communicant. 	--- 277
Communicant diaconi ad altare. 	120 ---
Communicare debent laici. 	--- 12
Communicare debent post oblationem altaris ministri. 	--- 11
Communicare oportet in Ecclesia. 	168 ---
Communicare presbyteris damnatis non licet. 	--- 30
Diaconi ante presbyteros ne communicent. 	106 ---
Ne communicent in alia plebe clericus uel laicus. 	126 ---

53 ---
Communio laica. 	147-148
Communio priuatis. 	--- 232
Communionem qui tempore mortis petunt. 	--- 79
Communione non priuatur damnatus episcopus, presbyter, nec diaconus. 	--- 27
Communione non priuetur qui penitentiam egit. 	169 ---
Communione priuetur episcopus qui ciuitatem mutat. 	--- 147
Communione priuetur qui uxorem pellit. 	--- 107
Communione priuetur episcopus qui clericos alterius suscipit. 	--- 18
Communione priuetur laicus qui se eunuchizauit. 	--- 26
Communione priuetur qui negligit suam diecesim episcopus. 	--- 283
Communione priuentur qui permanent in alea. 	--- 43
Concilium Nicenum. 	217 ---
Concilium plenarium. 	21 ---
Concilium potest diecesim diuidere. 	13 ---
Concilium prouinciale bis in anno. 	143 ---
Concilium uniuersale in causa communi. 	144 272
Concilio occurrant episcopi, aut excusent se in tractoria. 	75 ---
Concilio qui non occurrerit communione priuetur. 	76 ---
Si ad concilium non occurrit episcopus. 	--- 268
Ad concilium ne admittitor episcopus qui legationem suscepit uniuersalem. 	77 ---
Africana concilia. 	--- 285
Concilia bis in anno celebrentur. 	--- 39
Concilia prisca ut seruentur. 	218 ---
Concilia scito episcopus. 	9 ---
Concubina aliud, aliud uxor. 	--- 230
Concubinam habenti licet uxorem ducere. 	--- 230
Concupiscentiam qui non adimpleuit. 	157 114
Conductor ne sit episcopus monachus aut clericus. 	70 194
Conductores aut procuratores clerici ne sunto. 	70 ---
Conductores ne sint ex officio ecclesiastico ulli. 	--- 28
Conferre. Conferant nichil episcopi, nec clerici eis qui catholici non sunt. 	--- 248
Confessio si reueletur. 	87 287
Confirmationis sacramentum. 	--- 65
Confiteri. Episcopus ne illum suspendito, qui de peccato aliquo fuerit confessus. 	73 ---
Congregationes ad angelos prohibite. 	184 ---
Coniugium. Coniugii duplicatio. 	--- 231
Coniugia qui presbyteri habeant. 	--- 111
Coniux. Coniuges ob repudium ad alias nuptias conuolare non possunt. 	--- 224
Coniurationes. 	--- 204
Conscius. Conscii corruptionis uirginis. 	--- 106
Conspirationes. 	--- 204
Contemptus Ecclesie. 	--- 124
Contemptus episcopi. 	--- 33
Contendentes episcopi comprouinciales audiant. 	--- 149
Contentio cum fuerit oborta, episcopos constituat prime sedis episcopus. 	83 ---
Contentio si accidit in episcopi iudicatione. 	--- 143
Contentio si surgat in episcopi ordinatione. 	--- 1
Continentes ad uiduas uel uirgines sine iussu episcopi ne accedunto. 	132 255
Continentiam profiteantur lectores, aut uxores ducant. 	129 ---
Contradicente uno ex tribus in ordinatione, alii addantur. 	5 ---
Contumacia episcopus ab episcoporum consortio suspenditor. 	68 ---
Conuentus ecclesie qui spernunt. 	--- 124
Conuentus qui seorsum congregant. 	--- 33
Conuersatio infantium. 	--- 2
Conuersi ex donatistis. 	--- 279
Conuiuari. Ne conuiuantor in ecclesia clerici nisi transeuntes. 	71 ---
Conuiuium ex symbolis diaconi uel laici ne celebranto. 	114 ---
Conuiuia nemo habeat cum hereticis. 	182 ---
Conuiuia paganorum auferenda. 	263 ---
Conuiuiorum partes eorum que fiunt ex agape, accipi non debent. uide Prandia. 	--- 176
Corporale peccatum. 	117 ---
Corpus qui sibi mutilat clericus ne esto. 	--- 225
Corrumpere. Corrupta puella si desponsata. 	--- 105
Corruptores uirginum. 	--- 106

--- 223
Crimen qui non probat est infamis. 	197 ---
Crisma. uide Chrisma. 	--- ---
Curam ecclesiasticarum rerum episcopus habeto. 	--- 40
Curialis ne fiat clericus. 	--- 219

D
Demones angeli. 	--- ---
Demoniis irretiti sacra mysteria ne tractent. 	--- 241
Demonia sufflationes abigunt. 	--- 297
Damnatio Ab eterna damnatione Christi gratia reparatur genus humanum. 	--- 296
Damnatus episcopus ab omnibus episcopis prouincie ne alio appellet. 	63 ---
Damnatus episcopus pontificem romanum appellet. 	59 149
Damnati clerici ab aliis ne recipiuntor. 	--- 34
Damnati episcopi aut clerici qui adeunt imperatorem. 	--- 141
Damnati pro crimine pristinum officium ne usurpanto. 	--- 30
Damnati pro criminibus communione non priuantur episcopi. 	--- 27
Damnatis clericis communicare non licet. 	--- 30
Cum damnatis clericis non est orandum. 	--- 14
Decime. 	37 ---
Dedicatio basilice ne fiat a defuncto exstructe. 	--- 243
Defunctus. Defuncti nomine structa basilica ne dedicator. 	--- 243
Defunctis eucaristia ne dator. 	227 232
Depositus episcopus ad imperatorem ne confugito. 	66 ---
Desertor ecclesie presbyter, si monitus non redeat, deponitor. 	99 ---
Diaconisse mulieres. 	--- 202
Diaconium. A diaconio sunt remoti subdiaconi. 	--- 171
Diaconus abstineto ab uxore. 	13 ---
Diaconus ex symbolis conuiuium ne celebrato. 	114 ---
Diaconus in peccatum corporale si incidit abstineto a ministerio. 	117 ---
Diaconus ne orato cum hereticis. 	--- 45
Diaconus ne sedeto presente presbytero nisi iussus. 	107 ---
Diaconus ne sit aleator. 	--- 43
Diaconus peccantes ne uerberato. 	--- 29
Diaconus usuras ne capito, uel exerceto. 	115 44
Diaconi accusatio. 	--- 244
Diaconi ordinatio. 	--- 2
Diaconi ad altare communicanto. 	120 ---
Diaconi a ministerio remoti. 	118 ---
Diaconi ante presbyteros ne communicanto. 	106 ---
Diaconi a populo non eliguntor. 	105 ---
Diaconi apostate ab altaris repelluntor. 	116 ---
Diaconi mensuram custodiunto. 	--- 95
Diaconi ordinantor certo tempore. 	239 ---
Diaconi procuratores actores tutores ne ordinantor. 	119-125 ---
Diaconi qui ad comitatum dirigendi. 	--- 155
Diaconi qui de nuptiis attestati sunt ordinationis tempore. 	--- 92
Diaconi septem sunto in quaque magna ciuitate. 	104 120
Diaconis que mulieres debent commorari. 	--- 140
Diaconos presbyteri ne faciunto. 	93
Dies et consul in litteris. 	10 270
Digamia secularibus ne denegator. 	--- 242
Digamus ne promouetor. 	--- 215
Digamorum gradus. uide Bigamus. 	150 ---
Dignitas pontificis. 	--- 41
Diecesis non diuiditor nisi episcopi uenia. 	13 ---
Diecesis que nunquam habuit episcopum. 	--- 259
Diecesis unius episcopus. 	14 ---
Diecesim alienam episcopus usurpare ne ausit. 	26 ---
Dieceses conuerse a donatistis. 	--- 275
Dieceses ne usurpent episcopi. 	--- 260
Dieceseon diuisiones inter episcopos catholicos et conuersos. 	--- 279
Discordia. uide Contentio. 	--- ---
Discors. uide Contendens. 	--- ---
Dispensatores ecclesiarum. 	--- 210
Disputationes profunde de religione. 	--- 298
Diuersoria ex monasteriis ne fiant. 	--- 208

--- 90
Diuortium nullum in christianis. 	163 ---
Dominica die nulla fit agape. 	216 ---
Dominica die ne genu flectito. 	--- 138
Dominica die ne ieiunato. 	165 137
Dominica die spectacula ne eduntor. 	--- 264
Domus Dei non contemnenda. 	160 ---
Domi oblationes episcopi ne faciunto. 	72 193
Domum Dei ne ingrediuntor heretici. 	176 ---
Donationes episcopi uel clerici ne conferunto iis qui non sunt catholici. 	33 ---
Donatistarum clerici in suis honoribus suscipiuntor. 	189 253
Donatistarum Ecclesie. 	190 ---
Donatistarum episcopi. 	191 ---
Donatistarum paruuli baptizati promouentor. 	193 ---
Donatistis resipiscentibus penitentie tempus decernitor. 	49-50 ---
Donatistis si episcopus communicat. 	--- 284
A Donatistis plebes conuerse. 	275-278
Donatum. Donata episcopus qui uult conferto. 	35 ---
Donum. Dona festiuitatis que ab hereticis et Iudeis ueniunt. 	--- 70
Duplicatio coniugii. 	--- 231

E
Ebriosus ne sit episcopus. 	--- 43
Ecclesia mater 	--- 252
Ecclesiam qui spernunt. 	--- 124
In ecclesia clerici ne conuiuantor nisi transeuntes. 	71 ---
Ecclesie hereticorum si conuersi sunt, ad cathedram spectant ad quam pertinebat Ecclesia. 	190 ---
Ecclesiarum dispensatores. 	--- 210
In ecclesiis prandia ne fiant. 	--- 177
Eiectam qui ducit ne clericus esto. 	--- 20
Electio episcopi fit matricis arbitrio. 	11 ---
Electio plebis episcopum non facit. 	21 ---
Eligere. Successorem sibi non eligat episcopus. 	74 ---
Electus ad episcopatum laicus. 	2 ---
Emancipare. Filii episcoporum ne emancipantor nisi prouocati. 	41 ---
Energumeni in exigua conditione constituti. 	149 ---
Energumeni baptizati. 	--- 216
Episcopus ab uxore abstineto. 	16 ---
Episcopus ad apostolicam sedem qui appellauerit in cathedra ipsius ne ordinator. 	60 ---
Episcopus ad comitatum ne pergito. 	42 ---
Episcopus ad synodum. 	--- 179
Episcopus communione priuator si clericos alterius suscipit. 	--- 18
Episcopus concilia scito. 	9 ---
Episcopus consecratus si recusat, excommunicator. 	7 ---
Episcopus de re sua testari potest et disponere. 	31 ---
Episcopus ex clericis non ex laicis sumitor. 	--- 164
Episcopus litteras ordinationis habetor. 	10 ---
Episcopus ne admittitor sine commendatitiis. 	--- 35
Episcopus ne aleator esto. 	--- 43
Episcopus ne appellator princeps sacerdotum. 	--- 256
Episcopus ne constituito in diecesi dimissa matrice. 	17 ---
Episcopus ne esto conductor. 	--- 194
Episcopus ne orato cum hereticis. 	--- 45
Episcopus ne ordinator ab episcopo uno excepta Ecclesia Romana. 	6 ---
Episcopus ne ordinator in diecesi, que nunquam habuit episcopum. 	--- 259
Episcopus ne ordinator inscio metropolitano. 	--- 218
Episcopus ne ordiatnor qui suos omnes non fecit Christianos. 	15 300
Episcopus ne sedeto in cathedra episcopi interuentoris. 	--- 267
Episcopus ne temere excommunicato. 	--- 287
Episcopus ne usurpato rem Ecclesie. 	--- 252
Episcopus nichil agito sine metropolitani consilio. 	45 ---
Episcopus non admissus maneto inter presbyteros. 	8 ---
Episcopus omnes suos Christianos facito si cupit ordinari. 	15 300
Episcopus ordinator in urbe, non in uilla aut uico. 	12 ---

24 b---
Episcopus populi uoto ne fiat. 	--- 228
Episcopus priusquam egrediatur ne presbyter ad altare intreat. 	--- 191
Episcopus pro crimine damnatus ne priuator communione. 	--- 27
Episcopus que acquirit ut episcopus Ecclesie reddito. 	35 ---
Episcopus quandiu morari debeat in alia ciuitate. 	--- 159
Episcopus quando a uicinis ordinatur. 	--- 151
Episcopus quartam habet in reditibus et oblationibus Ecclesie. 	--- 42
Episcopus qui excommunicat eum qui sibi confessus est. 	73 287
Episcopus qui negligit diecesin. 	--- 283
Episcopus quomodo iudicatur aut excluditur. 	--- 143
Episcopus si ad concilium non occurrit. 	--- 268
Episcopus solus habet curam rerum ecclesiasticarum. 	--- 40
Episcopus successorem sibi non eligat. 	--- 146
Episcopus uerberare non debet peccantes. 	--- 29
Episcopus unam solam diecesim teneto. 	14 ---
Episcopus usuras ne capito. 	--- 44
Episcopus uti ordinetur. 	4 ---
Episcopus uxorem ne deserito. 	--- 8
Episcopi accusatio coram duodecim episcopis. 	--- 244
Episcopi accusator. 	--- 205
Episcopi conscientia necessaria in his qui uagantur. 	--- 141
Episcopi iniussu monachi ne proficiscuntor. 	--- 207
Episcopi iussio. 	--- 180
Episcopi ordinatio. 	--- 1
Episcopi ordinatio ne differtor. 	--- 209
Episcopi potestas in rebus ecclesiasticis dispensandis. 	36 ---
Episcopo qui non obedit clericus ne promouetor. 	--- 250
Episcopo que mulieres possunt commorari. 	--- 110
Episcopum plebs admittit, sed synodo auctrice. 	7 ---
Episcopo mortuo res eius ne diripiuntor. 	--- 206
Episcopo presente presbyter nec orat nec sedet. 	--- 93
Episcopi ad comitatum ire quibus in causis debeant. 	--- 154
Episcopi damnati si adeunt imperatorem. 	--- 142
Episcopi dedicent ecclesias preceptione pape. 	--- 243
Episcopi donationes ne conferunto hereticis. 	33 ---
Episcopi filios suos ne facile emancipanto. 	41 254
Episcopi iudices dati locum audientie deligunto. 	65 ---
Episcopi ne alienam peruadant parochiam. 	--- 16
Episcopi ne usurpent dieceses. 	--- 260
Episcopi nichil conferunto in eos qui non sunt catholici. 	--- 248
Episcopi non ordinandi per uicos et modicas ciuitates. 	--- 152
Episcopi ordinati nec recepti. 	--- 38
Episcopi uagantes. 	--- 145
Episcoporum duorum in plebe, si unus conuersus sit. 	--- 279
Episcoporum examen ad ordinationem. 	232 ---
Episcoporum primatus. 	--- 36
Epistole commendatitie ut fideles admittantur. 	--- 15
Epistole commendatitie episcopo dantor. 	--- 270
Erogare. Ne subdiaconus panem erogato. 	108 ---
Euangelia Sabbatis leguntor. 	224 ---
Eucaristia defunctis ne dator. 	227 247
Eulogie ab hereticis ne accipiuntor. 	--- 48
Eulogie ablate ad alias parochias non destinande. 	--- 165
Eulogiarum uices. 	223 ---
Eunuchi non sponte facti. 	--- 23
Examen presbyterorum. 	--- 76
Exauctoratus presbyter qui ministerium sumpserit ne restituitor. 	100 ---
Excommunicare. Excommunicari nemo debet temere. 	--- 287
Excommunicari non debet a populo clericus. 	139 ---
Excommunicatus ne accusato. 	195 ---
Excommunicatus presbyter iniuste episcopos ne interpellato. 	102 ---
Excommunicatus si fuerit a synodo episcopus ne communicato. 	54 ---
Excommunicatis episcopus, presbyter, uel diaconus ne communicato 	53 ---
Cum excommunicatis non est orandum. 	--- 13

--- 287
Excusationes episcoporum in tractoria fiunt uel apud primatem 	75 ---
Exorcizare quinam possunt. 	142 ---
Exorcismis abiguntur spiritus immundi. 	--- 297
Exorciste qui ab episcopis non sunt ordinandi. 	--- 175

F
Fabricarum ecclesiasticarum portio in reditibus et oblationibus. 	--- 42
Feriatica nullus a Iudeis uel hereticis accipiat. 	185 185
Festiuitates Iudeorum et hereticorum. 	--- 70
Festum. Festa cum paganis nemo celebrato. 	187 ---
Festa gentilium Christiani celebrantes. 	--- 72
Fideiussor non fiat qui est clericus. 	--- 22
Fides concilii Niceni. 	217 ---
Fidei perceptio. 	--- 183
Filius. Filii episcoporum aut clericorum spectacula ne exhibento, nec spectanto. 	40 ---
Filii episcoporum ne emancipantor nisi prouocati. 	41 254
Filii episcoporum ne filias gentilium in uxores ducunto. 	39 ---
Filii si parentes suos spernunt Christianitatis obtentu. 	------
Filios qui spernunt Christianitatis obtentu. 	--- 134
Formata peregrino necessaria. 	211 ---
Formata primatis dator episcopo ad nauigandum. 	46 ---
Formata episcopi muniuntor qui uagari uoluerint. 	127 ---
Ne sine formata proficiscitor clericus. 	111 ---
Formatas facere possunt uicarii episcoporum. 	80 ---
Formatas presbyteri ne danto. 	94 ---
Fornicari. Si presbyter fornicatus fuerit, et deponitor et penitentiam agito. 	98 108
Fornicantes cum pecudibus aut masculis 	--- 99
Fratribus duobus si qua nupsit mulier. 	156 112
Fructuum oblationes debite inconsulto episcopo ne dantor aut accipiuntor. 	37 ---
Fructuum oblationes ministris Ecclesie conferuntor. 	--- 126
Fuga comprehensi si per uim immolarunt. 	--- 83

G
Gentiles. Cum Gentilibus matrimonia ne ineunto. 	39 ---
Gentilium festa si Christiani celebrant. 	--- 72
Gentilitatis ritu qui aliquid peragunt. 	84-85
Genu ne flecte die Dominica et Pentecostes. 	--- 138
Genu ne flecte per dies Quinquagesime. 	214 ---
Grandeui, et de eorum conuersatione. 	--- 2
Gratia Dei in baptismate. 	--- 297
Gratia Dei peccata dimittit. 	--- 295
Gratie Dei impugnatores. 	288-289
Gratia Dei genus humanum reparatur. 	296
Nemo sine gratia Dei saluus. 	289-290-291

H
Heresis. Ab heresi qui diecesin liberat eiici non potest post triennium. 	--- 280
Hereticus heres episcopi ne esto extraneus aut consanguineus. 	32 ---
Hereticus ne sit accusator. 	196 ---
Heretici ad Ecclesiam redeuntes. 	54-55-56-57
Heretici antiqui, Ariani. 	59 ---
Bonosiaci. 	59 ---
Cataphryge. 	57 ---
Catharei. 	54 ---
Montenses. 	58 ---
Nouatiani. 	58 ---
Paulus Samosatenus. 	55 ---
Pelagius. 	--- 295
Heretici in domum Dei non ingrediuntor. 	176 ---
Heretici non ordinandi. 	60 ---
Heretici non rebaptizantor 	175 ---
Heretici secundum Phrygas. 	178 ---
Heretici si baptizent, quid? 	--- 65
Heretici si intrant in basilicas. 	--- 73
Hereticorum baptisma ne approbator. 	--- 49

192 ---
Hereticorum cemeteria catholici ne ingrediuntor. 	179 ---
Hereticorum festiuitates. 	--- 70
Hereticorum martyres. 	--- 69
Hereticorum spelunce. 	--- 46
Hereticis conuiuia nemo misceto. 	182 ---
Hereticis nuptias nemo communicato. 	180 ---
Cum hereticis nemo agat. 	183 ---
Ab hereticis eulogie ne accipiuntor. 	--- 48
Ab hereticis feriatica nullus accipito. 	185 ---
Cum hereticis non orandum. 	--- 45
Ne matrimonia cum hereticis ineunto. 	39 ---
Hebdomada. uide Septimana. 	--- ---
Histrio ne sit accusator. 	196 ---
Histriones qui fiunt Christiani. 	--- 265
Histrionibus communio ne denegator. 	170 ---
Homicida uoluntarius. 	153 ---
Homicida casu. 	154 ---
Homicida reconcilietur 	153 ---
Homicide spontanei, uel non. 	--- 104
Honores clericis Donatistarum sui seruantor. 	189 ---

I
Idola. Idolorum locis qui manducant. 	--- 86
Idolorum reliquie et templa abolenda. 	--- 261
Idolis qui cum essent catechumeni immolarunt. 	--- 89
Idolis qui immolauit presbyter indignus sacerdotio. 	97 ---
Idolis qui immolarunt frequenter. 	87 ---
Ignorantia non excusat usurpatorem. 	25 ---
Immolare. Presbyter qui immolauit indignus est sacerdotio. 	97 ---
Immolantes idolis frequenter. 	--- 87
Immolantes in aliena parecia. 	--- 141
Immolantes presbyteri tempore persecutionis. 	--- 81
Immolantes diaconi. 	--- 82
Immolantes per uim. 	--- 83
Immolantes repelluntor ab altari. 	116 ---
Immolatitios cibos si captiui comedunt. 	--- 74
Imperator. Depositus episcopus ad imperatorem ne confugito. 	66 ---
Imperatorem si adeunt episcopi. 	--- 144
Imperatorem si adeunt episcopi damnati. 	--- 142
Imperatores idolorum templa abolento. 	--- 261
Incantator clericus. 	--- 90
Incantator ne esto diaconus. 	110 ---
Incestus. 	156 ---
Infantes baptizantor si ignoratur an baptizati sint. 	203 ---
Infantes qui se Deo uouent. 	--- 2
Infirmi episcopi excusantor. 	76 ---
Pro infirmis orare debet sacerdos. 	--- 217
Interstitium psalmorum. 	--- 168
Interuentor episcopus annuus tantum cathedram teneto. 	22 ---
Interuentor episcopus ne cathedram interuentoris occupet. 	--- 267
Interuentor episcopus plebi episcopum petito, 	22-23 ---
Intrusi. 	--- 281
Iter. Itineris causa et necessitatis prandia in ecclesiis. 	--- 177

I
Ieiunare non licet die dominica. 	166 137
Ieiunium a Pascha ad Pentecostem nullum. 	215 ---
Ieiunium non soluitor quinta feria septimane maioris. 	--- 186
Ieiunium non dissoluendum. 	--- 139
Ieiunium non dissoluendum in Quadragesima. 	208 ---
Ieiunium qui soluit, anathema, si sanus corpore. 	166 ---
Ieiuniorum diebus martyrum commem rationes ne fiant. 	--- 187
Ieiunus sacerdos sacrificia celebret. 	--- 257
Iudeus ne sit accusator. 	196 ---
Iudeorum dona a festis reiiciuntor. 	--- 70
A Iudeis nullus accipiat azyma. 	186 ---
A Iudeis nullus accipiat feriatica. 	185 ---
Cum Iudeis Pascha ne celebrator. 	69 ---
Iudeis comparandi Bonosiaci. 	--- 59
Iudaizare. Iudaizantes Christiani. 	181 67
Iudex. Iudicem quem quis elegit, ab eo non potest prouocare. 	64 273
Iudices episcopi dati die definito cognoscant. 	56 ---

62 ---
Si a iudicibus quos dedit Primas appellatum sit, alii numeri amplioris dantor. 	61 ---
Iudicium ecclesiasticum qui refugit. 	--- 246
Iudicium publicum si postulet episcopus, ab imperatore honore priuator. 	43 ---
Iudicia ne iterantor. 	63 ---
Iudiciorum secularium administratio. 	--- 221
Iudiciis publicis cum aliquid petitur contra hereticos preces Episcopus constituit. 	44 ---
Iudiciis secularibus clericos attendere dedecet. 	--- 198

L
Labi. Lapsi catechumeni. 	--- 80
Laica communio. 	--- 147
	148
Laicus ad episcopatum electus transito per omnes gradus. 	2 ---
Laicus qui se eunuchi sauit communione priuator. 	--- 26
Laicus sine formata ne peregre proficiscitor. 	111 ---
Laicus uxorem si pellit. 	--- 107
Laicum ordinari episcopum non conuenit. 	--- 164
Laici ex symbolis conuiuium ne celebrato. 	114 ---
Laici qui negarunt. 	--- 78
Laici tenentur communicare. 	--- 12
Laica communio. uide Laica. 	
Lauacra Christiani cum. mulieribus ne habento. 	205 178
Lectio Sabbato recensetor. 	--- 167
Lectiones in ecclesia ex Scripturis. 	228 ---
Lectisternia in ecclesiis. 	216 ---
Lector in Ecclesia ab aliis non potest promoueri. 	--- 271
Lectores cum orariis non agunt officium. 	--- 173
Lectores orariis ne utuntor. 	124 ---
Lectores puberes facti uxores ducunto, aut continentiam profitentor. 	129 ---
Legationem uniuersalem episcopus qui suscepit, ad concilium ne admittitor. 	77 ---
Legere. Legi in ecclesiis sole debent Scripture canonice. 	--- 290
Leuite coire cum mulieribus non debent. 	--- 109
Lex impletur cum adiumento gratie Dei. 	--- 295
Libertus ne sit accusator. 	196 ---
Lis. Litem qui habet in foro ecclesiastico. 	--- 246
Litem si habeant episcopi duo, ex alia prouincia episcopos ad iudicium ne uocanto. 	57 ---
Litem si in foro seculari suscipit episcopus, priuator honore. 	43 ---
Litigare inuicem clericos dedecet. 	--- 198
Littere. uide Epistole. 	
Litteras ordinationis episcopus habeto. 	10 ---
Locus ordinationis episcopi. 	12 ---
Loqui si non possunt egroti, baptizentur tamen. 	202 ---
Lucrum. Lucra clericus ne exigito. 	115 ---
Lucra nulla negotiationis penitenti. 	--- 234

M
Magus diaconus ne esto. 	110 ---
Magi ne sunto. 	--- 90
Magi penitentiam agunto. 	155 ---
Manducare. Manducantes idolorum locis. 	--- 86
Manumissio in Ecclesia. 	--- 266
Manus. Manus impositio Nouatianis. 	174 ---
Manus ne imponuntor diacono remoto a ministerio. 	118 ---
Maritus captiuus si redierit, et maritum alium repererit cum uxore, eam recuperat. 	--- 226
Martyr. Martyres hereticorum. 	--- 69
Martyrum basilicas heretici si intrant. 	--- 73
Martyrum commemorationes. 	--- 140
Martyrum commemorationes ne fiant ieiuniorum diebus. 	--- 187
Martyrum falsas memorias ne quis celebret. 	171 ---
Martyrum memorie non contemnende. 	167 ---
Martyrum natalitia ne celebrantor in Quadragesima. 	209 ---
Martyrum passiones eorum natalibus lecte. 	229 ---
Martyres falsos nemo celebrato. 	183 ---
Martyria sub episcopis. 	--- 197
Mater Ecclesia. 	--- 252
Matricule mulieres. 	221 ---
Matrimonium. Matrimonia cum filiabus gentilium,

39 ---
Matrix. Matricis arbitrio fiat electio episcopi. 	11 ---
Matricis episcopus ne usurpato que donata sunt in alia diecesi. 	38 ---
Matrice dimissa episcopus in diecesi ne constituito. 	17 ---
Mauritanie Sitifensis Primas. 	82 ---
Media septimana ad baptisma. 	--- 182
Mensura diaconorum. 	--- 95
Meretrix. Meretricem qui ducit ne clericus esto. 	--- 20
Meritum. Merita sanctorum dona sunt Dei. 	--- 293
Mersio trina in baptismate. 	--- 52
Metropolitanus episcopum iuuat consilio. 	45 ---
Metropolitano inscio non ordinator episcopus. 	--- 218
Metropolitani duo in prouincia ne sunto. 	--- 200
Militia. Militiam secularem post penitentiam ne sequitor. 	--- 235
A militia seculari post baptisma abstineto. 	3 ---
Minister. Ministri altaris secularia ne tractanto. 	--- 9
Ministri ostia ne relinquunto. 	141 ---
Ministri secretarium ne ingrediuntor. 	140 ---
Ministri uti orario cauento. 	141 ---
Ministrorum altaris communicatio. 	--- 11
Ministris Ecclesie oblationes fructuum date. 	--- 126
Ministeria ecclesiastica qui faciunt preter Ecclesiam. 	--- 125
Ministrare clericum duabus in ciuitatibus non decet. 	--- 199
Minor. Minores uirgines uelande. 	--- 286
Missam ubique ne celebrato presbyter sine uenia episcopi. 	90 ---
Monachus ne conductor esto. 	--- 194
Monachum alienum ne ordinato episcopus. 	28 ---
Monachi professionem si non custodiunt. 	--- 100
Monachi ne proficiscuntor sine uenia episcopi. 	--- 207
Monachorum promotio. 	--- 3
Monachis honor debitus. 	---195
Monasterium. Monasterii prepositus. 	28 ---
Monasterii prepositi et clerici. 	--- 269
Monasteria ne fiant diuersoria. 	--- 208
Monasteria sub episcopis. 	--- 197
Montenses heretici. 	58 ---
	174
Mora episcopi in aliena ciuitate trium septimanarum. 	19 39
Morari dies quindecim tantum possunt episcopi post concilium. 	--- 39
Morari in alia ciuitate quandiu debet episcopus. 	--- 159
Morbus si urget, uxor ducenda. 	--- 236
Mors. Mortis in articulo non denegator penitentia. 	--- 220
Mortis tempore qui communionem petunt. 	--- 79
Mortuus. Mortuo episcopo res eius ne diripiuntor. 	--- 206
Mortuis Eucaristia ne dator nec baptisma. 	247 ---
Motus pie uoluntatis a Deo est. 	--- 294
Mulier que duobus nubit fratribus. 	156 ---
Mulier uirili habitu induta. 	162 132
Mulieres ad altare ne ingrediantur. 	222 ---
Mulieres diaconisse. 	--- 202
Mulieres fornicantes que paruulos necant annos decem peniteant. 	152 ---
Mulieres habitu uirili utentes. 	162 132
Mulieres ne Christiani conueniunto ad balnea. 	205 ---
Mulieres ne cum clericis uersantor extranee. 	122 ---
Mulieres ne ordinantor presbyterisse. 	221 163
Mulieres pregnantes baptizantor. 	204 ---
Mulieres que cum episcopo. 	--- 110
Mulieres que se attondent Christianitatis obtentu. 	--- 136
Mulieres sacrarium ne intreunto. 	--- 181
Multinubi. 	--- 113
Mysteria sacra ne tractanto demoniis irretiti. 	--- 241

N
Natales martyrum. 	229 ---
Natalitia in Quadragesima ne pro martyribus. 	209 188
Nauigare. Episcopus ne sine primatis formata nauigato. 	46 ---
Necessitas excusata. 	--- 74
Necessitate compellente constitutio ne obesto. 	30 ---
Negare. Negantes in persecutione. 	--- 77
Negligentia episcopi. 	282
	--- 283
Negotiatio. Negotiationis lucra nulla penitenti. 	--- 234

1 4
Nicenum concilium. 	217 ---
Nona et uespera preces in ecclesia. 	--- 169
Nouatiani heretici. 	58 ---
	174
Nouatianis chrisma datur. 	177 ---
Nuptie cum hereticis prohibite. 	180 ---
Nuptie in Quadragesima ne celebrantor. 	188 210
Nuptie non sunt damnande. 	161 ---
Nuptiarum secundarum conuiuio ne presbyter interesto. 	88 ---
Nuptiarum spectaculis clerici ne intersunto. 	113 ---
Nuptias catholici cum hereticis ne copulanto. 	--- 47
Nuptias qui exsecrantur. 	--- 121
Nuptias qui oderunt et copulam deserunt. 	--- 133
Nuptiis bigami non orat presbyter. 	--- 117
Nuptiis choree ne fiant. 	--- 189
In nuptiis neque ballent neque cantent Christiani. 	188 ---
Qui de nuptiis attestati ordinationis tempore. 	--- 92

O
Obedire. Qui non obedit episcopo clericus ne promouetor. 	--- 250
Oblatio. Oblationi presbyteri coniugati nullus communicato. 	89 ---
Oblatione celebrata communicatio esto ministrorum altaris. 	--- 11
Oblationes domi ne fiant. 	72 193
Oblationes Ecclesie ministris conferuntor. 	--- 126
Oblationes et reditus quomodo diuiduntur. 	--- 42
Oblationes fructuum episcopo inconsulto ne dantor neue accipiuntor. 	37 ---
Oblationes in Quadragesima ne offeruntor. 	--- 185
Oblationes ne ad uices eulogiarum dirigantur. 	223 ---
Obtineri Ecclesia non potest ab episcopo nisi concilii auctoritate. 	21 ---
Occurrere ad concilium. 	--- 268
Offerre sine pane et uino non licet. 	213 ---
Offerri in sacrificio nichil debet nisi quod Dominus statuit. 	--- 5
Offerri que non possunt in ecclesia, ea ad domos sacerdotum deferuntor. 	--- 7
Offertur non semper in Quadragesima. 	207 ---
Offeratur die secunda quinte ferie in sancta septimana Pasche. 	212 ---
Officium ecclesiasticum. uide Conductor. 	
Officium ecclesiasticum pecuniis ne obtinetor. 	--- 31
Officium non agunt lectores, non cantores cum orariis. 	--- 173
Oleum. Oleo infirmi unguntur. 	--- 217
Orare uetatur presbyter presente episcopo. 	--- 93
Orandum non est cum damnatis clericis. 	--- 14
Orandum non est cum excommunicatis. 	--- 13
Orandum non est cum hereticis. 	--- 45
Orandum non est presbytero in nuptiis bigami. 	--- 117
Oraria. Lectores ne utantur orariis, nec cantores. 	124 173
Cum Orariis ne subsistant subdiaconi. uide Ministri. 	--- 172
Oratio ad Patrem dirigenda in ecclesiis. 	219 ---
Ordinat nemo episcopus in aliena prouincia. 	--- 37
Ne episcopus ordinato alium clericum. 	27 ---
Ne ullus episcopus ordinato alienum episcopum. 	28 ---
Presentibus catechumenis episcopus ne ordinato. 	29 ---
Ordinetur nemo nisi probatus. 	232 ---
Ordinari non debet episcopus inscio metropolitano. 	--- 218
Ordinari non debent episcopi nec clerici nisi suos omnes fecerint Christianos. 	--- 300
Ordinari non debent monasterii suscepti prepositi et clerici ab episcopo. 	--- 269
Ordinari non possunt mulieres. 	221 ---
Ordinari qui debeant in agris. 	--- 192
Ordinari quilibet non debet. 	--- 196
Ordinator episcopus in urbe non rure. 	12 ---
Clerici apothecarii uel rationibus obnoxii ne ordinantor. 	133 ---
Ordinati ab hereticis ne admittuntor. 	--- 60
Ordinati episcopi nec recepti. 	--- 38
Ordinati litteras ordinis habento. 	--- 270

--- 151
Ordinandi qui peccatorum sibi sunt conscii. uide Promouere. 	--- 91
Ordinatio episcopi. 	4 1
Ordinatio diaconi. 	--- 2
Ordinatio episcopi ad uno episcopo nulla. 	6 ---
Ordinatio episcopi ne fiat uoto populi. 	--- 164
	228
Ordinatio neophytorum prohibita. 	--- 4
Ordinatio presbyteri. 	--- 2
Ordinatio quando fiat. 	--- 76
Ordinationis tempus. 	--- 28
	162
Ordinationis tempore qui de nuptiis attestati sunt. 	--- 92
Ordinationi episcopi si contradicatur. 	5 ---
Ordinationem episcopi differri non decet 	--- 209
Ordinationem quomodo fieri conuenit. 	232 ---
Ordo. Ordines diuersi Ecclesie seruiunt. 	--- 246
Ostium. Ad ostium diaconi. 	--- 180
Ostia ne relinquant ministri. 	141 ---

P
Paganus ne sit accusator. 	196 ---
Paganorum conuiuia auferenda. 	--- 263
Cum paganis festa nemo celebrato. 	187 ---
Palliis qui utuntur eoque superbiunt. 	--- 131
Panis et uinum ut offeratur. 	213 ---
Panem ne subdiaconus erogato. 	108 ---
Papa ne uocator princeps episcoporum. 	81 ---
Papa ne uocator summus sacerdos. 	81 ---
Papa prime sedis episcopus. 	81-83 ---
Pape preceptione dedicantur Ecclesie. 	--- 243
Parentes qui Christianitatis obtentu spernunt filios. 	--- 134
Parochiam alienam ne peruadant episcopi. 	--- 16
Parochia aliena qui immorantur. 	--- 141
Parochie. 	--- 203
Parochie suis debent esse contente eulogiis. 	--- 165
Parochus. Parochi nichil agant in sua parochia sine iussu episcopi. 	92 ---
Partum que mulieres interimunt. uide Aborsus. 	--- 103
Paruuli baptizati a Donatistis possunt ordinari. 	193 253
Pascha et Pentecoste baptisma. 	--- 212
Pascha ne cum Iudeis celebrator 	69 ---
Pascha quando celebrandum. 	--- 10
Pasche dies ab Ecclesia Carthaginensi audiatur. 	231 ---
Passio. Passionibus irretiti sacra mysteria ne tractanto. 	--- 241
Pastiones pauperum qui risui ducunt. 	--- 130
Pater. Patrum CCCXuIII fides seruator. 	217 ---
Pauliniani. 	173 ---
Paulus Samosatenus. 	--- 54, 55
Pauper clericus si quid habeat postea subiaceat Ecclesie. 	--- 251
Pauperes portionem habent in reditibus et oblationibus Ecclesie. 	--- 42
Pauperum causa episcopus rerum ecclesiasticarum habet dispensationem. 	--- 42
Pauperum in usus que conferuntur. 	--- 127
Pauperum pastiones qui risui ducunt. 	--- 130
Peccare. Peccantes uerberare non debet episcopus, presbyter aut diaconus. 	--- 29
Peccatum corporale diaconi. 	117 ---
Peccatorum qui sibi conscii sunt ante ordinationem. 	--- 91
Peccata dimittit gratia Dei. 	--- 295
Pecuniis officium ecclesiasticum ne obtinetor. 	--- 31
Pelagius hereticus. 	--- 295
Pentecostes die ne genu flectitor. 	--- 138
Pentecosten ieiunium ne precedito. 	215 ---
Pentecoste et Pascha baptisma. 	--- 212
Peregrinus sine formata ne admittitor. 	211 ---
Peregrini clerici sine commendatitiis ne ministranto. 	--- 201
Peregrini presbyteri ne sacrificanto presentibus presbyteris. 	103 ---
Ad peregrina clerici sine iussu episcopi ne proficiscuntor. 	112 ---
Pernoctare plus tribus hebdomadibus non licet episcopo ab Ecclesia sua. 	--- 160

20 159
Persecutionis tempore qui immolant presbyteri. 	--- 81
Persecutionis tempore qui negauerunt et postmodum promoti. 	--- 77
Pertinens ad Ecclesiam nuptias ne contrahito cum hereticis. 	180 ---
Phryges heretici. 	178 ---
Phylacteria ne facito clericus 	110 90
Plebs episcopi Donatiste si conuersa est ea cum episcopo catholico coalescit. 	191 275
Plebs episcopum admittit. 	7 ---
Plebs episcopum petat, aut maneat sine episcopo. 	23 ---
Plebis electio episcopum non facit. 	21 ---
Plebem alienam episcopus ne usurpato. 	24 ---
Plebem qui tenet ad suam cathedram non pertinentem causam amittat. 	25 ---
Plebes a Donatistis conuerse. uide Plebs episcopi. 	--- 278
Plebes episcoporum. 	191 ---
Plebes que nunquam episcopos habuerunt. 	--- 274
Plebes qui inuadunt. 	--- 281
Plebes qui negligunt 	--- 282
	283
Plenarium concilium. uide Synodus plenaria. 	21 ---
Penitentia ultima non neganda. 	--- 220
Penitentie ratio. 	--- 233
Penitentie tempora. 	146 ---
Penitentie tempora episcopus penitentibus decernito. 	49 ---
Penitentiam agat qui adulterium commisit. 	151 ---
Penitentiam agat qui ariolatur aut ariolos domi admittit. 	155 ---
Penitentiam agat qui casu est homicida. 	154 ---
Post penitentiam ad militiam secularem redire non oportet. 	--- 235
Penitentiam qui egit admittatur ad communionem. 	169 ---
Penitentiam qui non seruarunt. 	--- 213
Penitere. Peniteant captiui qui cibos immolatitios comederunt. 	--- 74
Peniteant mulieres que paruulos necant. 	152 ---
Penitenti nulla lucra negotiationis. 	--- 234
Penitentes feruentius. 	--- 161
Penitentes quomodo suscipiantur. 	--- 75
Polygamia. 	--- 113
Pontificis dignitas. 	--- 41
Populus clericum non excommunicat. 	139 ---
Populus docendus, non sequendus. 	--- 164
Populi iudicio diaconi non eliguntor. 	105 ---
Populi iudicio ne ordinator episcopus. 	--- 164
Populi uoto ne fiat episcopus. 	--- 228
Populi testimonium ad ordinationem. 	232 ---
Portiones redituum et oblationum quomodo diuise. 	--- 42
Possessor triennalis. 	--- 280
Possidere non potest Ecclesiam episcopus nisi concilii auctoritate. 	21 ---
Precedere prioribus ne presumito episcopus. 	78 ---
Pregnans catechumena 	--- 116
Pregnantes baptizentur. 	204 ---
Prepositum in monasterio alienum monachum episcopus ne facito. 	28 ---
Prepositi in monasterio. 	--- 269
Pretermisse. 	--- 179
	134
Pretextus religionis inanis. 	--- 135
	136
Preuaricantes peniteant. 	146 ---
Prandia in ecclesiis ne fiant. 	--- 177
Preces ad altare. 	--- 276
Preces constituit episcopus cum aliquid est petendum contra hereticos. 	44 ---
Preces criminales qui dictat esto sine crimine. 	--- 223
Preces faciende post sermonem. 	--- 170
Preces nona et uespera. 	--- 169
Presbyter abstineto ab uxore. 	16 ---
Presbyter ad altare ne introito priusquam episcopus egrediatur. 	--- 191
Presbyter ante annos triginta ne ordinator. 	85 ---
Presbyter ne conuiuio secundarum nuptiarum interesto. 	88 117
Presbyter ne sit aleator. 	--- 43
Presbyter ne recipitor sine commendatitiis. 	--- 35
Presbyter peccantes ne uerberato. 	--- 29

--- 27
Presbyter si uxorem ducit deponitor. 	98 ---
Presbyter usuras ne capito. 	--- 44
Presbyter uxorem ne deserito. 	--- 8
Presbyteri accusatio. 	--- 244
Presbyteri coniugati oblationi nullus communicato. 	89 ---
Presbyteri ordinatio. 	--- 2
Presbytero que mulieres commorari debent 	--- 110
Presbyteri ciuitatis nichil iubeant. 	92 ---
Presbyteri modum sibi debitum seruent. 	--- 93
Presbyteri ne uendunto rem Ecclesie. 	--- 252
Presbyteri ordinantor certo tempore. 	--- 239
Presbyteri peregrini ne sacrificanto presentibus presbyteris. 	103 ---
Presbyteri plebis in ecclesia ciuitatis nec sacrificanto nec ministranto. 	--- 119
Presbyteri quando ordinantur. 	--- 76
Presbyteri qui coniugia habeant. 	--- 111
Presbyteri qui tempore persecutionis immolant. 	--- 81
Presbyteri seorsum qui conuentus congregant. 	--- 33
Presbyteri si appellant. 	--- 285
Presbyteri sine examine. 	--- 76
Presbyterorum priuilegia 	--- 94
Presbytera ne ordinator. 	221 163
Presbyterium qui spectant, et peccatorum sibi conscii sunt. 	--- 91
Pretium de baptismate ne sumitor. 	--- 238
Primas dat iudices. 	61 ---
Primas potest diecesin diuidere. 	13 ---
Primatis formata dator episcopo ad nauigandum. 	46 ---
Primatis consilio utitor episcopus si uendat rem Ecclesie. 	47 ---
Primates episcoporum nomina Carthaginem mittunto. 	84 ---
Primatus episcoporum. 	--- 36
Princeps sacerdotum episcopus ne appellator. 	--- 236
Priuatis communio. 	--- 232
Priuilegia presbyterorum. 	--- 94
Priuilegia quarumdam ciuitatum. 	--- 36
Procuratores clerici ne sunto. 	70 ---
Procuratores diaconi ne subeunto ordinationem. 	119-125 ---
Professionem si non custodit monachus aut uirgo. 	--- 100
Proficisci non debet clericus sine iussione episcopi. 	111 180
Proficisci non debet clericus sine iussu episcopi ad peregrina. 	112 ---
Promotio monachorum. 	--- 3
Promoueri ab aliis non potest qui semel in Ecclesia legit. 	--- 271
Prouincie unius duo ne sunto metropolitani. 	--- 200
Prouincialis synodus retractatur per uicarios episcopi Romani. 	--- 153
Prouinciales episcopi episcopum iudicant 	--- 149
Prouocare non licet ab iudice electo. 	--- 273
Prouocati filii episcoporum. 	41 ---
Psallere in ecclesia que conueniat. 	--- 193
Psallere qui debeant in ambone. 	--- 166
Psalmorum interstitium. 	--- 168
Psalte canonici soli psallunt. 	131 ---
Ptochia sub episcopis. 	--- 197
Puelle desponsate si corrumpantur ab alio. 	--- 105
Pulpitum. Ambo. 	--- 166
Pulpitum ascendunt soli psalte. 	131 ---
Pupillarum causa ad comitatum ire debet episcopus. 	--- 156
Purgatio in baptismate. 	--- 297

Q
Quadragesima non fit baptismus. 	206 ---
Quadragesima natalitia ne fiant, neque nuptie 	209 188
Quadragesima non dissoluatur ieiunium quinta feria ultime hebdomade. 	208 ---
Quadragesima non semper offeratur. 	207 ---
Quadragesima nuptie ne celebrantor. 	210 ---
Quadragesima oblationes ne offeruntor. 	--- 185
Questiones profunde nec sint contemnende, nec adstruende. 	--- 298
Quartadecimanis datur chrisma. 	177 ---
Quinquagesime diebus genu ne flectitor. 	214 ---
Quinque episcopi ad iudicandum episcopum. 	51 ---


Rapore. Rapta puella si sponsa est, priori redditor. 	147 ---
Raptus. Raptum qui faciunt. 	--- 211
Ratiocinatores ne ordinantor. 	133 ---
Ratiocinium. Ratiocinia nisi reddant tutores, ne ordinantor. 	119 ---
Rebaptizari non debent Ariani. 	175 53
Rebaptizentur heretici secundum Phrygas. 	178 ---
Recipi non debent clerici damnati. 	--- 34
Recipi non debent episcopi sine commendatitiis. 	--- 35
Reconciliare. Reconcilietur homicida. 	153 ---
Reconciliationis tempus datur penitentibus. 	49-50 ---
Rector episcopi uices, non exsequitor. 	--- 119
Reditus et oblationes quomodo diuiduntor. 	--- 42
Refugii locus datur accusatori. 	198 ---
Religionis causa uir non dimittendus ab uxore. 	164 ---
Religionis pretextus inanis. 	--- 136
Reliquie idolorum abolende. 	--- 261
Reluctari. Reluctantur apostate qui redeunt ad Ecclesiam. 	116 ---
Repudium nullum in Christianis. 	163 ---
Repudio dato nuptias inire non licet. 	--- 224
Res. Rem Ecclesie ne uendant presbyteri. 	--- 252
Rem Ecclesie ne uendat episcopus sine consilio primatis. 	47 ---
Rem Ecclesie ne usurpet episcopus. 	--- 252
Res Ecclesie distracte sede uacante. 	--- 97
Res episcopi mortui ne diripiuntor. 	--- 206
Rerum ecclesiasticarum pro dispensatione pauperum episcopus habeto potestatem. 	--- 42
Rerum ecclesiasticarum solus episcopus habeto curam. 	--- 40
Rerum suarum potestatem habet episcopus. 	--- 41
Restitutio denegatur episcopo qui communicat excommunicato. 	54 ---
Retractatur synodus prouincialis a uicariis episcopi Romani. 	--- 153
Ritu gentilitatis qui aliquid peragunt. 	--- 84
Romanus episcopus episcopum solus ordinat. 	6 ---
Romani episcopi auctoritas, et eius uicariorum. 	--- 153
Romanum pontificem appellant damnati. 	--- 149
Romanum pontificem prime sedis episcopum esse 	81 ---

S
Sabbatizantes Christiani. 	--- 67
Sabbatum. Sabbato lectiones debent recenseri. 	--- 167
Sabbato ne uacent Christiani. 	181 ---
Sabbatis Euangelia leguntor. 	224 ---
Sacerdos canones ne ignorato. 	--- 229
Sacerdos ieiunus sacrificia celebrato. 	--- 257
Sacerdotes accipiunto domi quod in ecclesia non potest offerri. 	--- 7
Sacerdotes a curis secularibus abstinento. 	--- 9
Sacerdotes coire non debent cum mulieribus. 	--- 109
Sacerdotum princeps episcopus ne appellator. 	--- 256
Sacramentum salis. 	226 ---
Sacramentum unctionis. 	--- 217
Sacramentorum una disciplina. 	220 ---
Sacrarium mulieres ne intreunto. 	--- 181
Sacrificare ne audeto episcopus qui idolis immolauit. 	97 ---
Sacrificandi causam qui attulerunt. 	--- 88
Sacrificium offertur in pane et uino. 	213 ---
Sacrificii et benedictionis differentia 	--- 6
Sacrificio nichil offeratur nisi quod Dominus statuit. 	--- 5
Sacrificia qui celebrat sacerdos ieiunus esto. 	--- 257
Sal. Salis sacramentum. 	226 ---
Seculum. Qui ad seculum reuertuntur abrenuntiant. 	--- 78
Secularis. Secularem ad militiam redire non oportet post penitentiam. 	--- 235
Seculari potentia ne peruaditor Ecclesia. 	--- 32
Secularibus digamia ne denegator. 	--- 242
Secularium iudiciorum administratio. 	--- 221
Secularibus iudiciis clericos animum aduertere non decet. 	--- 198
Secularia negotia ne tractato monachus 	--- 195
Secularia sacerdotes ne sequuntor. 	--- 9
Saltare. uide Ballare. 	
Saltationes ne fiant in nuptiis. 	--- 189
Sanctus. Sanctorum merita dona sunt Dei. 	293 ---

264 ---
Sanctus Spiritus. Sancti Spiritus inuocatione firmari. 	--- 65
Scenicis nec histrionibus communio denegator. 	170 ---
Schismaticus. 	--- 68
Ne cum schismaticis matrimonia ineunto. 	39 ---
Cum schismaticis nemo agat. 	183 ---
Scripture canonice sole in ecclesiis leguntor. 	228 ---
Scripturas tantum qui audiunt. 	168 ---
Secretarium non ingrediuntor ministri. 	140 ---
Sedere ne presumito presbyter episcopo presente. 	--- 93
Ne sedeto diaconus presente presbytero. 	107 ---
Sedes apostolica de appellationibus iudicat. 	59 ---
Sedis apostolice orationes resonant. 	--- 296
Sedis prime episcopus. Papa Romanus. 	81-83 ---
Sedem qui mutat episcopus per ambitionem. 	--- 148
Sede uacante si quid distractum. 	--- 97
Senex. Senes episcopi excusantor. 	76 ---
Seniores mulieres. 	221 ---
Sententie ubi multe episcoporum, metropolitanus alterius prouincie uocator. 	58 ---
Septimane maioris feria quinta ieiunium. 	--- 186
Septimane sancte feria quinta offertur. 	212 ---
Sepulcrum. Cemeteria. 	--- ---
Sermo. Post sermones habitos ad plebem preces faciende. 	--- 170
Seruus ne sit accusator. 	196 ---
Seruum ne suscipiat monachus inscio domino. 	--- 195
Serui qui iugum abiiciunt pro Christo. 	--- 123
Sescupla ne clericus exigito. 	115 ---
Sitifensis Mauritanie Primas. 	82 ---
Sodomite. 	--- 99
Solitum salis sacramentum. 	226 ---
Sollicitudo pro uirginibus. 	--- 258
Sorores duas qui habuerit ne fiat clericus. 	--- 21
Sorores duas si quis ducit. 	--- 112
Species ad altare que offeruntur. 	--- 6
Spectacula ne eduntor diebus Dominicis. 	--- 264
Spectacula ne exhibento filii episcoporum, neue spectanto. 	40 ---
Spectaculis ne intersunto clerici. 	--- 190
Spectaculis nuptiarum clerici ne intersunto. 	113 ---
Spelunce hereticorum. 	--- 46
Sponsa puella si rapta sit. 	147 ---
Subdiaconus ne panem erogato. 	108 ---
Subdiaconus uxorem ne ducito. 	--- 237
Subdiaconi ad ostia perseuerent 	--- 181
Subdiaconi cum orariis ne subsistant. 	--- 172
Subdiaconi ordinati a chorepiscopis. 	79 ---
Subdiaconi remoti a diaconio. 	--- 171
Subdiaconis benedicere non licet. 	--- 174
Subripere qui uolunt. 	--- 277
Successorem sibi non eligat episcopus. 	74 146
Sufflationibus abiguntur spiritus immundi. 	--- 297
Superbire. Superbientes pallio. 	--- 131
Superbus. Superbi clerici cerceantur. 	128 ---
Superbi pro uirginitate. 	--- 129
Suscepti in monasterio. 	--- 269
Suspenditor ab episcoporum consortio episcopus qui fuerit contumax. 	68 ---
Symbolum fidei discant baptizandi. 	199 ---
Symbolum fidei discant qui baptizati sunt in morbo. 	200 ---
Symbolum fidei discant Nouatiani in Quartadecimani. 	177 ---
Synodus plenaria, siue uniuersalis. 	144 ---
Ad synodum episcopus inpretermisse. 	--- 179
Synodo qui ignorant quid sit constitutum 	--- 158

T
Tabernas ne ingrediuntor clerici. 	134 ---
Templum. Templa idolorum ab imperatoribus abolentor. 	--- 261
Templa non contemnenda. uide Domus Dei. 	160 ---
Tempus ordinationis. 	--- 162
Tempore certo presbyteri et diaconi ordinantor. 	--- 239
Tempore definito episcopi iudices dati iudicanto. 	56 ---
Testari potest episcopus de re sua. 	31 ---
Testimonium in baptismo necessarium. 	202 ---
Testimonium populi ad ordinationem. 	232 ---
Testimonium dicere non coguntur quod sciunt de suo iudicio clerici. 	--- 262

--- 190
Timor. Timore qui ritus gentilium peragunt. 	--- 85
Titulus. Ius. 	--- 252
Tondere. Tondentes se mulieres Christianitatis obtentu. 	--- 136
Tractoria. In tractoria excusanto se episcopi qui concilio non occurrerunt. 	75 ---
Transferre. Ne bona unius Ecclesie ad aliam transferuntor. 	34 ---
Transire. Transeuntes clerici in ecclesia possunt conuiuari. 	71 ---
Triennalis possessor. 	--- 280
Trinitatis nomine factum baptisma ualet. 	--- 51
Tutores et curatores ne ordinantor. 	119-125 ---

U
Unctionis sacramentum. 	--- 217
Uniuere mulieres. 	221 ---
Urbs regia. 	--- 207
Usura. Usuras clericus ne exigito. 	115-123 ---
Usuras ne accipiunto episcopus, presbyter nec diaconus. 	--- 44
Usuras ne exerceto ullus ex officio ecclesiastico. 	--- 28
Usurpare ne liceat episcopo rem Ecclesie. 	--- 252
Usurpatio plebis aliene prohibita episcopo. 	24 ---
Usurpator diecesis causam amittat. 	25 ---
Usurpatorem non excusat ignorantia. 	25 ---
Uxor aliud, aliud concubina. 	--- 230
Uxor captiua si redeat, et alteram cum marito reperiat, a marito suscipitor. 	--- 226
Uxor ducenda si urget morbus. 	--- 236
Uxor que uirum dimittit alteri ne nubito. 	164 ---
Uxor uirum si dimittit religionis causa, anathema. 	164 ---
Uxorem clericus ne ducito. 	129 ---
Uxorem episcopus ne deserito. 	--- 8
Uxorem licet ducere habenti concubinam. 	--- 230
Uxorem ne ducat subdiaconus. 	--- 237
Uxorem si ducit presbyter, deponitor. 	98 ---
Uxorem pellens laicus. 	--- 107
Uxores ducant lectores, aut continentiam profitentor. 	129 ---
Uxores qui clerici debeant habere. 	--- 28
Uxores qui presbyteri acceperunt. 	--- 108
Ab uxoribus abstinento episcopi, presbyteri, et diaconi. 	16 ---

u
uagari. Ne uagantor clerici sine formata episcopi. 	127 ---
uagari non debet episcopus. 	18 ---
uagantes episcopi. 	--- 145
uelare. uelari non debent uidue. 	--- 241

--- 240
uelande etiam minores uirgines. 	--- 286
uendere rem ecclesie non licet inscio episcopo. 	95 ---
Episcopus ne rem Ecclesie uendito sine consino primatis. 	47 ---
Ne uendunto rem Ecclesie presbyteri. 	--- 252
ueniam qui pro illicitis postulat a licitis abstinere. 	--- 233
uersus. Ex uersibus diuersis ne fiant comitia. 	225 ---
uespera preces fiant. 	--- 169
uicarius episcopi. 	--- 96
uicarius episcopi Romani. 	--- 153
uicarii episcoporum formatas facere possunt. 	80 ---
uicus. Per uicos non ordinandi episcopi. 	--- 152
uidua. uidue maritus ne promouetor. 	--- 215
uiduam laicus si uxorem ducit, non admittitur ad clerum. 	130 ---
uiduam qui ducit, ne esto clericus. 	--- 20
uidue. 	221 ---
uidue ne uelantor. 	--- 241
uiduarum causa ad comitatum ire debet episcopus. 	--- 156
uiduas et uirgines non accedant clerici nec continentes. 	--- 255
uiduas uel uirgines ne adeunto clerici inscio episcopo. 	132 ---
uindicare sibi ne audeto episcopus in plebe aliena. 	26 ---
uirginitas. uirginitatem qui uiolant digamorum implento gradum. 	150 ---
De his qui in uirginitate non persistunt. 	--- 128
uirginitate superbientes. 	--- 129
uirgo si professionem non custodit. 	--- 100
uirgo uelari non debuit ante annos 25. 	30 ---
uirgines etiam minores uelande. 	--- 286
uirgines ne consecrentur ante annum 25. 	121 ---
uirgines sacre uelentur diebus constitutis. 	--- 240
uirgines, siue uelate, siue non uelate si ueniant. 	--- 101
uirginum corruptores. 	--- 106
uirgines presbyter ne consecrato inconsulto episcopo. 	91 ---
Ad uirgines et uiduas, et continentes ne accedunto clerici. 	--- 255
Pro uirginibus sollicitudo. 	--- 258
Pro uirginibus ubi habitent eligitor. 	48 ---
uirilia. uirilibus indumentis si mulieris utuntur. 	--- 132
uiuere. uiuentes irrationabiliter quomodo suscipi debeant. 	148 ---
uiuentes ut animalia muta inter energumenos. 	149 ---
uoluntas non habetur pro facto. 	157 ---
uoluntas pia a Deo est. 	--- 294
uotum infantum. 	--- 2






INDEX ALTER Quo canonum conciliorum, atque Ferrandi et Cresconii capitulorum consonantia demonstratur.


CONCILIA Ancyranum, siue Anquiritanum.

17
Cap. 	F. C.
1 	--- 81
2 	--- 82
3 	146 83
4 	146 84
5 	146 85
6 	146 86
7 	146 87
8 	146 88
9 	146 92
10 	--- 105
11 	147 89
12 	--- 96
13 	--- 98
14 	93 97
15 	95 99
16 	148 99

149 38
18 	8 100
19 	150 102
20 	151 103
21 	152 104
22 	153 104
23 	154 90
24 	155 106
38 	79 ---
61 	146 ---



Anonymon.

Cap. 	F. C.
7 	203 ---



Antiochenum.

217
Cap. 	F. C.
1 	69 10

53 12
--- 	168 ---
3 	99 17
--- 	--- 140
4 	54 14
--- 	100 ---
5 	101 33
6 	--- 13
7 	211 15
8 	80 15
--- 	94 ---
9 	45 36
--- 	232 ---
10 	79 96
11 	42 ---
12 	66 144
13 	--- 37
14 	58 143
15 	63 143
16 	144 145

7 179
18 	7 38
19 	4 1
20 	143 39
21 	--- 16
22 	27 37
23 	74 146
24 	31 40
25 	36 42



Apostolorum Canones.

7
Cap. 	F. C.
1 	--- 1
2 	--- 2
--- 	--- 3
3 	--- 5
4 	--- 6
5 	--- 7
6 	--- 8

--- 9
8 	--- 10
9 	--- 11
10 	--- 12
12 	--- 14
13 	--- 15
14 	--- 16
15 	--- 17
16 	--- 18
17 	--- 19
18 	--- 20
19 	--- 21
20 	--- 22
21 	--- 23
22 	--- 24
23 	--- 25
24 	--- 26
25 	--- 27
26 	--- 27
27 	--- 28
28 	--- 29
29 	--- 30
39 	--- 31
31 	--- 32
32 	--- 33
33 	--- 34
34 	--- 35
35 	--- 36
36 	--- 37
37 	--- 38
38 	--- 39
39 	--- 40
40 	--- 41
41 	--- 42
42 	--- 43
43 	--- 43
44 	--- 44
45 	--- 45
46 	--- 49
47 	--- 50
48 	--- 107
49 	--- 51
50 	--- 52



Basilica.

Cap. 	F. C.
5 	13 ---



Celestini PP. decreta.

Cap. 	F. C.
1 	--- 288
2 	--- 288
4 	--- 289
5 	--- 290
7 	--- 292
8 	--- 293
9 	--- 294
10 	--- 295
11 	--- 296
12 	--- 297
13 	--- 298
14 	--- 131
15 	--- 220
16 	--- 2
17 	--- 218
18 	--- 228
19 	--- 228
20 	--- 229
21 	--- 164
22 	--- 164



Chalcedonense Concilium ann. 455.

12
Cap. 	F. C.
2 	--- 31
3 	--- 194
4 	--- 195
5 	--- 16
6 	--- 196
7 	--- 100
8 	--- 197
9 	--- 198
10 	--- 199
11 	--- 35

--- 200
13 	--- 201
14 	--- 47
15 	--- 202
16 	--- 100
17 	--- 203
18 	--- 204
19 	--- 39
20 	--- 17
21 	--- 205
22 	--- 206
23 	--- 207
24 	--- 208
25 	--- 209
26 	--- 210
27 	--- 211



Carthaginense Concilium.

26
Cap. 	F. C.
1 	16 ---
2 	50 254
--- 	73 ---
--- 	183 ---
--- 	189 ---
--- 	195 ---
3 	15 300
--- 	84 ---
--- 	143 ---
--- 	196 ---
4 	197 5
5 	24 255
--- 	47 ---
--- 	231 ---
6 	17 93
--- 	82 ---
--- 	194 ---
--- 	--- 256
--- 	--- 291
7 	83 93
--- 	90 ---
--- 	101 ---
--- 	163 ---
--- 	219 ---
8 	53 205
--- 	119 257
9 	22 14
--- 	43 ---
--- 	121 ---
10 	1 33
--- 	4 ---
--- 	9 ---
--- 	--- 75
11 	75 258
--- 	191 ---
--- 	226 ---
12 	25 66
--- 	118 ---
--- 	227 ---
--- 	--- 244
13 	136 1
14 	28 253
--- 	--- 299
15 	32 ---
--- 	58 190
--- 	64 ---
--- 	--- 246
16 	--- 1
--- 	--- 28
17 	51 1
--- 	171 ---
18 	67 247
19 	62 143
20 	--- 143
--- 	--- 244
--- 	--- 259
21 	39 17
--- 	--- 47
22 	41 17
--- 	--- 248
23 	33 154
--- 	--- 253
--- 	--- 260
24 	70 253
--- 	--- 299
25 	--- 109
--- 	--- 261

--- 97
--- 	--- 262
27 	129 27
--- 	--- 263
28 	72 264
--- 	53 ---
29 	232 30
--- 	--- 154
--- 	--- 177
30 	40 ---
--- 	--- 249
--- 	--- 265
31 	219 250
--- 	--- 266
32 	213 251
33 	132 252
34 	81 ---
35 	134 253
36 	46 ---
38 	71 ---
39 	49 62
40 	48 ---
41 	202 267
42 	170 272
43 	91 268
44 	135 ---
45 	228 ---
46 	229 270
--- 	--- 30
47 	--- 269
48 	175 248
49 	4 ---
50 	1 69
--- 	5 ---
52 	13 ---
54 	13 ---
--- 	14 ---
--- 	230 ---
57 	--- 271
63 	--- 273
65 	--- 274
66 	--- 275
70 	--- 276
71 	--- 143
72 	--- 277
73 	--- 154
78 	37 ---
84 	--- 278
85 	--- 279
86 	--- 280
87 	--- 281
88 	--- 282
89 	--- 273
90 	--- 283
91 	--- 284
92 	--- 285
93 	30 286
95 	--- 205
96 	--- 205
97 	--- 205
98 	--- 205
99 	--- 287
100 	--- 287



Carthaginense aliud Concil.

Cap. 	F. C.
--- 	52 ---



Carthaginense sub sancto Genethlio.

Cap. 	F. C.
6 	194 ---
8 	55 ---
--- 	96 ---
9 	24 ---



Carthaginense sub sancto Grato.

8
Cap. 	F. C.
1 	175 ---
3 	122 ---
4 	27 ---
5 	125 ---
6 	126 ---

133 ---
9 	24 ---
10 	128 ---
12 	123 ---
42 	175 ---



Carthaginense uniuersale.

Cap. 	F. C.
--- 	122 ---
44 	1.4 ---



Cellense u. Zellense.

Cap. 	F. C.
1 	3 ---



Constantinopolitanum.

Cap. 	F. C.
2 	18 ---
2 	217 ---
3 	18 ---



Decreta Celestini PP. u. Ceiestinus. Decreta Gelasii PP. u. Gelasius. Decreta Innocentii PP. u. Innocentius. Decreta Leonis PP. u. Leo. Decreta Siricii PP. u. Siricius.


Gangrense Concilium.

Cap. 	F. C.
1 	--- 121
2 	159 122
	166
3 	89 123
4 	--- 111
5 	160 124
6 	--- 125
7 	37 126
8 	37 127
9 	161 128
10 	--- 129
11 	--- 130
12 	--- 131
13 	162 132
14 	164 133
15 	--- 134
16 	--- 135
17 	--- 136
18 	165 137
19 	--- 139
20 	--- 140
21 	167 ---



Gelasii Pape Decreta.

Cap. 	F. C.
2 	--- 3
3 	--- 3
4 	--- 243
5 	--- 238
6 	--- 93
7 	--- 95
8 	--- 94
10 	--- 212
11 	--- 239
12 	--- 240
13 	--- 241
14 	--- 195
15 	--- 44
16 	--- 3
17 	--- 25
18 	--- 27
19 	--- 241
20 	--- 101
21 	--- 241
22 	--- 242
23 	--- 17
24 	--- 31
25 	--- 243
26 	--- 181
27 	--- 42



 Hipponiregiense Concilium.

Cap. 	F. C.
1 	34 ---
3 	54 ---
5 	34 ---
--- 	198 ---
8 	35 ---
9 	38 ---
--- 	47 ---
--- 	95 ---



Incertum.

Cap. 	F. C.
7 	203 ---



Innocentii PP. Decreta.

Cap. 	F. C.
6 	--- 216
7 	--- 213
8 	--- 217
9 	--- 36
--- 	--- 218
11 	--- 19
12 	--- 19
13 	--- 19
14 	--- 18
15 	--- 58
16 	--- 109
17 	--- 3
--- 	--- 219
19 	--- 101
20 	--- 101
21 	--- 27
22 	--- 220
23 	--- 221
24 	--- 222
25 	--- 223
26 	--- 224
28 	--- 225
29 	--- 19
30 	--- 20
32 	--- 2
33 	--- 27
34 	--- 214
37 	--- 226
47 	--- 53
49 	--- 59
50 	--- 59
52 	--- 227
53 	--- 60
54 	--- 60
55 	--- 60
56 	--- 60
57 	--- 60



Lucense Concilium.

Cap. 	F. C.
--- 	26 ---



Laodicense Concilium.

18
Cap. 	F. C.
1 	210 19
2 	169 161
3 	1 4
4 	29 162
5 	115 44
6 	176 73
7 	134 57
--- 	177 ---
8 	178 56
9 	179 46
10 	--- 47
11 	112 163
--- 	221 ---
12 	1 1
--- 	4 ---
13 	105 164
14 	223 165
--- 	--- 180
15 	--- 166
16 	224 167
17 	225 168

120 169
19 	107 170
20 	--- 94
21 	140 171
--- 	141 ---
22 	124 172
23 	--- 173
24 	108 ---
--- 	134 ---
25 	134 174
--- 	142 ---
26 	109 175
27 	216 176
28 	181 177
29 	205 67
30 	180 178
--- 	182 ---
31 	192 47
32 	183 48
33 	184 68
34 	110 69
35 	185 90
36 	186 90
37 	187 70
38 	75 71
39 	111 72
40 	--- 179
41 	141 35
--- 	188 180
42 	206 180
43 	222 ---
44 	199 181
45 	200 182
46 	201 183
47 	207 66
48 	208 184
49 	209 185
50 	210 186
51 	--- 187
52 	113 188
53 	114 189
54 	--- 190
55 	12 ---
56 	72 191
57 	228 192
58 	--- 193
59 	--- 193



Leo Papa.

Cap. 	F. C.
1 	--- 20
2 	--- 19
3 	--- 44
4 	--- 44
33 	--- 4
37 	--- 17
--- 	--- 39
39 	--- 18
41 	--- 39
51 	--- 20



Leonis Pape Decreta.

32
Cap. 	F. C.
1 	--- 195
7 	--- 212
8 	--- 212
9 	--- 212
10 	--- 212
11 	--- 212
14 	--- 61
16 	--- 27
17 	--- 109
18 	--- 230
19 	--- 231
20 	--- 232
21 	--- 220
22 	--- 233
23 	--- 234
24 	--- 235
25 	--- 236
26 	--- 101
27 	--- 101
28 	--- 62
29 	--- 63
30 	--- 87

--- 218
34 	--- 237
35 	--- 228
42 	--- 226
43 	--- 226
44 	--- 226
45 	--- 226
46 	--- 74
47 	--- 64



Macrianense Concilium.

Cap. 	F. C.
--- 	11 ---
--- 	23 ---



Maradianense.

Cap. 	F. C.
--- 	220 ---



Marazanense.

Cap. 	F. C.
--- 	44 ---
--- 	76 ---
--- 	127 ---



Mileuitanum.

Cap. 	F. C.
2 	78 ---
4 	10 ---



Nicenum Concilium an. 322.

Cap. 	F. C.
1 	145 23
2 	1 4
3 	122 110
4 	4 1
--- 	6 ---
5 	143 13
--- 	53 39
6 	4 36
7 	172 ---
8 	87 54
9 	146 76
10 	--- 77
11 	18 78
12 	27 78
13 	--- 79
14 	106 80
--- 	123 ---
15 	173 ---
16 	--- 17
17 	--- 44
18 	--- 94
19 	--- 55
20 	--- 138
21 	18 ---



Nouacesariense.

Cap. 	F. C.
1 	98 108
2 	156 112
3 	--- 113
4 	157 114
5 	158 115
6 	204 116
7 	88 117
8 	117 118
8 	137 ---
9 	87 91
--- 	117 ---
10 	85 91
11 	86 76
12 	103 66
13 	104 119
14 	--- 120



Sardicense.

3
Cap. 	F. C.
1 	214 147
2 	--- 148

--- 149
4 	57 150
5 	59 151
6 	60 152
7 	--- 153
8 	--- 154
9 	42 155
10 	--- 156
11 	42 157
	160
12 	--- 158
13 	92 4
14 	1 159
15 	19 ---
16 	--- 18
17 	53 18
18 	102 34
19 	27 34
20 	27 ---
21 	--- 159



Septimunicense.

Cap. 	F. C.
--- 	11 ---
--- 	56 ---
--- 	76 ---
--- 	139 ---
--- 	212 ---
--- 	215 ---



Suffetulense.

Cap. 	F. C.
--- 	2 ---



Syricius Papa.

Cap. 	F. C.
1 	--- 53
7 	--- 27
8 	--- 2
9 	--- 2
10 	--- 2
11 	--- 19
13 	--- 2



Syricii pape Decreta.

Cap. 	F. C.
2 	--- 212
3 	--- 84
4 	--- 105
5 	--- 213
6 	--- 100
12 	--- 110
14 	--- 214
15 	--- 215
16 	--- 4



Thenitanum Concilium.

Cap. 	F. C.
--- 	61 ---
--- 	76 ---
--- 	194 ---



Tusduritanum.

Cap. 	F. C.
--- 	57 ---
--- 	76 ---



Zellense Concilium. u. Cellense.

Cap. 	F. C.
1 	4 ---
--- 	6 ---
--- 	16 ---
--- 	65 ---
--- 	68 ---
--- 	130 ---
--- 	138 ---
--- 	174 ---
--- 	218 ---



Zozimus Papa.

Cap. 	F. C.
1 	--- 3
3 	--- 2



 FINIS CONSONANTIAE.





ORDO RERUM QUAE IN HOC TOMO CONTINENTUR.

    Epistola dedicatoria. 9
    Prefatio. Ibid.
    uita uenantii Fortunati. 19

uENANTII FORTUNATI OPERUM PARS PRIMA.
    PROLOGUS .---Fortunatus Gregorio, qui magnopere a se contenderat et adiurauerat ut carmina sua in unum collecta uolumen ederet, hac se epistola excusat, et imperitiam suam ac negotia pretendit, quibus distentus eadem minus perpolire potuerat. Ad extremum cedit poscenti, et eius in se beneuolentiam ac uoluntatem grauiorem declarat fuisse, quam timorem suum et uerecundiam. Data occasione, iter quod ex Italia in Galliam contenderat, describit. 59
    MISCELLANEORUM LIBER PRIMUS Ibid.
    CAPUT PRIMUM .---Basilicam sancti Andree, a uitali edificatam ac dedicatam, refert hoc carmine. Dedicationis ipsius celebritatem, ac singulare populi in uitalem studium et beneuolentiam commemorat. 63
    CAP. II.---Eamdem sancti Andree basilicam edificatam et breui tempore absolutam fuisse narrat summo uitalis studio ac liberalitate. Sacras reliquias quibus insignis erat, recenset. 65
    CAP. III.---Sancti Stephani, protomartyris, in morte subeunda pro Christo triumphum et gloriam describit: cuius in memoriam Palladius basilicam dedicauerat. 67
    CAP. Iu.---Basilicam in honorem sancti Martini a Fausto episcopo erectam, et celebrem religione, hoc carmine illustrat. Ibid.
    CAP. u.---S. Martini Turonensis liberalitatem in detrahenda sibi tunica, atque inde uestiendo egeno, celebrat hoc carmine, unaque loci in quo id actum est religionem commendat. Ibid.
    CAP. uI.---Leontii, Burdegalensis episcopi, in basilica S. Martini exstruenda, et Placidine, olim eius uxoris, in eadem ornanda liberalitatem ac religionem commendat; tum loci in quo fuerat illa inedificata amenitatem describit. 68
    CAP. uII.---Templum in honorem S. Martini, a Basilio eiusque coniuge restauratum commemorat; aquis que edificii locum obrutum tenebant alio deductis. 69
    CAP. uIII.---S. uincentii Aginnensis martyrium et gloria. Leontii in eius basilicam liberalitas. Ibid.
    CAP. IX.---Supradicta basilica celebratur. Energumeni salus ad eiusdem basilice dedicationem refertur. 71
    CAP. X.---Basilicam in memoriam S. Nazarii martyris a Leontio erectam, martyrisque ipsius triumphum celebrat. 72
    CAP. XI.---Laudes S. Dionysii Parisiensis, et de basilica eius a Leontio amplificata. Ibid.
    CAP. XII.---Basilicam S. Bibiani, Santonensis episcopi, ab Eusebio ceptam edificari, Leontius perfecerat, non minimum ad eam rem Placidina, Leontii olim uxore, conferente. Horum pietas ac munificentia commendantur. 74
    CAP. XIII.---Basilicam S. Eutropii a Leontio instauratam et exornatam refert, non sine diuino admonitu et consilio. 76
    CAP. XIu.---Calicem a Leontio et Placidina edi sacre oblatum commemorat. 77
    CAP Xu.---Leontii nobilitatem, episcopalem gradum, piamque munificentiam celebrat, adiunctis Placidine laudibus. Ibid.
    CAP. XuI.---Cum quidam, Leontii sedem ambiens, ipsum absentem, falso mortuum fuisse diuulgasset, Leontiusque ex insperato esset reuersus, eius reditum Fortunatus hoc carmine celebrauit. 80
    CAP. XuII.---Ex insula quam incolebat, mittit munuscula ad Placidinam Fortunatus, narrans se, cum nauigaret aduerso Borea, ad Placidinam ipsam appulisse. 83
    CAP. XuIII.---Bissoni, uille in agro Burdigalensi site, amenitatem describit, memoratque edificia a Leontio refecta et exornata. Ibid.
    CAP. XIX.---uereginis uille situm, descriptionem, necnon edificia que instaurauit Leontius, celebrat. 84
    CAP. XX.---Fortunatus Premiacum, Leontii uillam, pertransiens, eamdem celebrat, a Leontio edificiis auctam. Ibid.
    CAP. XXI.---Egircii fluminis indolem et uarietates describit. 85
     MISCELLANEORUM LIBER II. 87
    CAPUT PRIMUM.---De crucis Domini uirtute et dignitate. Ibid.
    CAP. II.---Hymnus in honorem sancte crucis. 88
    CAP. III.---Crucis uirtutem et pretium, necnon in eamdem Gregorii Turonensis religionem celebrat, ipsius in ornando apud Turones oratorio liberalitatem commendans. 89
    CAP. Iu.---De signaculo sancte crucis. 91
    CAP. u.---De sancta cruce. 93
    CAP. uI.---Item de sancta cruce. 95
    CAP. uII.---Hymnus in honorem sancte crucis. Ibid.
    CAP. uIII.---In sacrum baptismum. 96
    CAP. IX.---In laudem chrismatis. 97
    CAP. X.---Hymnus in S. Dionysium. 98
    CAP. XI.---De domno Saturnino. 99
    CAP. XII.---Studium suum in celebrandis martyrum gestis declarat. S. Saturnini martyrium describit. Launebodem ducem, uxoremque eius laudat propter basilicam in memoriam illius sancti illorum liberalitate exstructam. 100
    CAP. XIII.---Se iampridem desuesse a scribendis carminibus declarat. Prouocatus tamen uarias cleri Parisiaci, inprimis uero S. Germani episcopi, dotes celebrat. 102
    CAP. XIu.---Basilice Parisiensis in honorem sancte crucis dedicate laudes supra templum Salomonicum extollit. Childebertum de sua in eam liberalitate commendat. 104
    CAP. Xu.---De baptisterio Moguntie. 105
    CAP. XuI.---Sancti Georgii basilicam a Sidonio episcopo edificatam commemorat, eiusque martyris gloriam in Occidente celebrem commendat. 107
    CAP. XuII.---Oratorium a Trasarico in honorem SS. Petri et Pauli, S. Martini Turonensis et S. Remedii exstructum carmine prosequitur. Ibid.
    CAP. XuIII.---S. Mauricii et sociorum eius triumphum canit. 108
    CAP. XIX.---S. Hilarii Pictauiensis episcopi contra Arianos constantia celebratur. 109
    CAP. XX.---De S. Medardi episc. Nouiomensis sanctitate et miraculis, item de basilica in eius honorem a Clotario cepta, a Sigeberto completa. 110
    CAP. XXI.---S. Martialis, primi Lemouicini episcopi, laudes. 115
    MISCELLANEORUM LIBER III. Ibid.
    CAPUT PRIMUM.---Acceptis ab Euphronio litteris, quantam inde letitiam persenserit illi significat; miram illius humilitatem extollit, seque eiusdem precibus commendat. Ibid.
    CAP. II.---Iterum Euphronio suam gratitudinem significat, illius in se beneficiis predicatis. uarias eiusdem uirtutes prosequitur, oratque ut pro suis peccatis apud Deum intercedat. 117
    CAP. III.---Euphronio gratulatur de illius uirtutibus, presertim uero de pastorali sollicitudine ac diligentia. 118
    CAP. Iu.---Felici, episcopo Namnetico significat, se illius litterarum facundia et grandiloquio fuisse perculsum. Eumdem extollit, ad illum referre conatus quas ab ipso laudes acceperat, suumque feruentissimum illius presentie desiderium exprimit. 119
    CAP. u.---Ad eumdem scribit, narratque eius opera ac fide arma Britannica fugata fuisse. 124
    CAP. uI.---Ad eumdem scribit, ipsius laudans studium in exstruenda et consecranda basilica in honorem SS. Petri et Pauli. Dedicationem ipsam describit. Ibid.
    CAP. uII.---Laudes sanctorum quorum reliquie in Namnetensi basilica reposite fuerunt. Eiusdem basilice descriptio. 126
    CAP. uIII.---Scribens ad Felicem, laudat eum ob uetustatem ac nobilitatem generis nec non ob uirtutem et pastoralem sollicitudinem. 128
    CAP. IX.---Scribens ad eumdem, paschalia festa celebrat illiusque in lucranda gente Saxonum diligentiam carmine consecrat. 130
    CAP. X.---Sumptuosissimum Felicis opus in detorquendo fluminis cursu celebrat, ac que inde copie uicinis populis erant peruenture, describit. 134
    CAP. XI.---Laudat Nicetium, episc. Treuirensem, ob eius innocentiam, misericordiam, liberalitatem, et pastoralem sollicitudinem. Ibid.
    CAP. XII.---Nicetii castellum, supra Mosellam positum,  necnon Nicetii in eodem ornando ac muniendo studium et elegantiam celebrat. 135
    CAP. XIII.---Magnericum, Treuirensem episcopum, laudat ob uirtutem, ac diligentiam in ecclesia sua regenda, ob comitatem in omnes, ob liberalitatem in egenos et hospites. 137
    CAP. XIu.---Mettensis urbis descriptio. uillici eiusdem urbis episcopi, ad quem scribit, omnimode uirtutes celebrantur. 138
    CAP. Xu.---Tetrastichon ad eumdem. 139
    CAP. XuI.---Distichon ad eumdem. Ibid.
    CAP. XuII.---Occasione cuiusdam picture, in qua ales rostro carpebat uuas, uillici liberalitatem in conuiuas extollit. Ibid.
    CAP. XuIII.---Occasione piscium qui in mensa uillici copiose appositi fuerant, supernam eiusdem uocationem commendat. 140
    CAP. XIX.---Charentinum, Colonie Agrippine episcopum, laudat ob caritatem placidosque mores, nec non in templa liberalitatem. Ibid.
    CAP. XX.---Aegidii, Rhemensis episcopi, diligentia pastoralis, eloquentia, beneficentia. 141
    CAP. XXI.---Salutatorias ad Hilarium episcopum litteras mittit, suamque in absentem memoriam et beneuolentiam declarat. 142
    CAP. XXII.---Ad Bertichramnum episcopum scribens, eius beneuolentiam in omnes laudat, presertim uero in se, quod in rhedam ab ipso fuerit exceptus. Ibid.
    CAP. XXIII.---Elucubrata a Bertichramno pemata, se excepisse ipsi significat, opusque partim laudat, partim reprehendit. 143
    CAP. XXIu.---Scribens ad Agricolam episcopum, parentis illius in se beneficia commemorat, rogans ut que patris diligentia sata fuerant in sese, hec filius alat et perficiat. 144
    CAP. XXu.---Scribens ad Felicem, episcopum Biturigensem, turrim, quam ille construendam curauerat ad continendum Christi corpus, carmine celebrat. Ibid.
    CAP. XXuI.---Auiti episcopi, ad quem scribit, hospitalitatem diligentiamque pastoralem celebrat, missa tum ad se tum ad Agnetem et Radegundem munera commemorans. 145
    CAP. XXuII.---Auito, qui a se contenderat ut uersiculos scriberet, narrat eidem se satis fecisse, propriam lingue inopiam uotis dicens compensari. Ibid.
    CAP. XXuIII.---Eidem scribens, illius miram indolem in conciliandis caritate animis, precipue uero in omnes munificentiam, in se uero beneuolentiam celebrat. 146
    CAP. XXIX.---Agerici, episcopi ueroduni, beneficentiam, uirtutes pastorales, atque in templa munificentiam laudat. 147
    CAP. XXX.---Eiusdem Agerici doctrina mirabilis, mundi contemptus, innocentia, liberalitas. Ibid.
    CAP. XXXI.---Ad Amphionem presbyterum scribit, cuius laudat mores pios ac suaues, prudentiam, firmitatem animi, nospitalitatem. 148
    CAP. XXXII.---Pater in abbatis, ad quem scribit, sanctimoniam laudat, tum ueniam rogat, si quid sibi erroris in codicem irrepserit, quem eiusdem iussu emendandum susceperat. 149
    CAP. XXXIII.---Fortunatus, e maritima in qua degebat ora, salutem scribit Draconi diacono, suamque in illum beneuolentiam declarat. Ibid.
    CAP. XXXIu.---Archidiacono Meldensi, qui ad se, nondum de facie notum, mustum miserat, gratias agit. 150
    CAP. XXXu.---Iter facturus, hoc pema mittit Ioanni diacono, per eum communibus amicis salutem scribens. Ibid.
    CAP. XXXuI---Se Anthemio excusat, quod, ne somnum eius uiolaret, ipso insalutato excesserit. Ibid.
    CAP. XXXuII.---Sindulphum diaconum ad patientiam hortatur, affirmans nichil graue esse amanti. 151
    MISCELLANEORUM LIBER Iu. Ibid.
    CAPUT PRIMUM.---Euemeri, Namnetensis episcopi, iam mortui laudat nobilitatem, mansuetudinem, caritatem omnimodam. Ibid.
    CAP. II.---Gregorii, Lingonensis episcopi, etiam mortui, laudat genus, uirtutes pastorales, miracula. 153
    CAP. III.---Item epitaphium Tetrici, Lingonensis episcopi, cuius uirtutibus pastoralibus laudatis, regum et populi in ipsum beneuolentia commemoratur. 154
    CAP. Iu.---Item epitaphium Galli, Aruernorum episcopi; eius a pueritia mundi contemptus, Theodorici in eum beneuolentia, ipsius uirtutes pastorales. Ibid.
    CAP. u.---Ruricios, auum et nepotem, ambos episcopos Lemouicinos, uita functos, impense laudat, ipsorum sanctitatem affirmans. 156
    CAP. uI.---Item epitaphium Exotii, episcopi Lemouicini:  eius pudicitia, patientia, caritas; plebis in illum pius affectus. 157
    CAP. uII.---Calacterici, episc. Carnotensis, amici sui, immaturam mortem deflet, uirtutesque celebrat. 159
    CAP. uIII.---Chronopii, in sede Petrocoricensi mortui laudat genus, mores, eloquentiam, caritatem, curamque pastoralem. 160
    CAP. IX.---Leontium, in Burdigalensi sede mortuum, laudat, plebis erga eum amorem desideriumque celebrans. 161
    CAP. X.---Item epitaphium Leontii iunioris, Burdigalensis episcopi. 162
    CAP. XI.---uictoriani abbatis, iam mortui, in multiplicandis monachis sedulitas, assiduitas in precibus, miraculaque laudantur. 163
    CAP. XII.---Hilarii presbyteri, uita functi, laudat genus, uirtutesque sacerdotales describit; socrus Euantie officia in memoriam mortui commemorat. 164
    CAP. XIII.---Epitaphium Seruilionis, qui, quondam aulicus, regias opes rite administrauerat; deinde presbyter factus, in uiduas et pupillos munificus exstiterat. Ibid.
    CAP. XIu.---Presidium abbatem, ob doctrine sanctitatem diligentiamque pastoralem, iam mortuum commendat. 165
    CAP. Xu.---Bobolenum diaconum, dum somno indulget, a sicario ictu securis occisum, deflet. Ibid.
    CAP. XuI.---Attici, qui iam senio confectus obierat, funus prosequitur hoc carmine, eiusque dotes, tota Gallia celebres, extollit. 166
    CAP. XuII.---Arcadium adhuc iuuenem, immatura morte occupatum, funebri carmine cohonestat. Ibid.
    CAP. XuIII.---Basilii demortui laudat eloquentiam, doctrinam, liberalitatem, susceptas ab eodem in Hispaniam legationes, et innocentiam in publicis gerendis muneribus commemorat, quamque regibus et populis charus esset ostendit. 167
    CAP. XIX.---Aracarium, qui regia in aula clarus fuerat, regique charus et iucundus, adhuc florente etate hinc morte ereptum, deflet. Ibid.
    CAP. XX.---Brumachium, potentem uirum, dum a legatione qua perfunctus fuerat, reuertitur in Gallias, morte in itinere oppressum, prosequitur lugubri carmine, illum laudans ob eloquentiam ac prudentiam, unaque Frigie uxoris in curando funere coniugis diligentiam commendat. 168
    CAP. XXI.---Laudat Auolum ob pietatem ac religionem in sacras edes, ob liberalitatem in pauperes, munificentiam in ciues. Ibid.
    CAP. XXII.---Infantium tumulum, qui, ut uidetur, uno partu editi, alter maturius, quinquennis alter decesserat, et in idem sepulcrum, in quod et mater eorum, fuerant illati, funebri carmine cohonestat. 169
    CAP. XXIII.---Iulianum, qui mercaturam quondam exercuerat, deinde partas opes effuderat in hospites et egenos, iam mortuum, laudat hoc carmine. Ioannis filii in patrem demortuum caritatem et diligentiam commendat. Ibid.
    CAP. XXIu.---Orientium, qui in regis aula principem locum obtinuerat dignitatis et gratie, uita functum laudat ob prudentiam, iustitiam ac moderationem. Tum Nicatie uxoris in curando mariti funere, et in eius memoria colenda, sollicitudinem ostendit. 170
    CAP. XXu.---Theodechildem reginam, uita functam, egregie laudat ob regiam stirpem et affinitatem, ob liberalitatem in pauperes et in templa munificentiam. Ibid.
    CAP. XXuI.---uilithutam, nobilem mulierem, e gente tamen ac stirpe barbarorum, in pariendo una cum prole exstinctam, lamentatur. De supremo iudicio obiter disserit; tum, ex presente uilithute felicitate superstitem coniugem consolari conatur. 172
    CAP. XXuII.---Euphrasiam, nobilissimam feminam, bonis actibus cumulatam, mortalem hanc uitam cum immortalitate commutasse gratulatur. Eiusdem caritatem et nobilitatem celebrans. 176
    CAP. XXuIII.---Eusebiam, que decennis, iam uiro desponsa, immature obierat, lugubri hoc carmine mortuam lamentatur. 177
    MISCELLANEORUM LIBER QUINTUS. Ibid.
    CAPUT PRIMUM.---Martini, episcopi Gallicie, ad quem scribit, uirtutes cum deliciis paradisi comparat; cuius acceptis litteris, qua se letitia perfusum senserit declarat, ac obiter eloquentiam eius et doctrinam laudat, seque necnon Agnetem et Radegundem ipsius precibus commendat. Ibid.
    CAP. II.---Eidem scribens, dicit, quemadmodum apostolis uarie orbis terrarum partes distribute fuerunt, ita Martino Galleciam diuinitus datam fuisse, in qua catholici  dogmatis ueritatem sereret. Se necnon Agnetem et Radegundem eius precibus commendat. 181
    CAP. III.---Ad Turonicos scribens, Gregorii, Turonensis episcopi, in Ecclesiam suam aduentum prosequitur hoc carmine, illiusque ex presentia, doctrina, uigilantia, bona omnia Turonensi populo auguratur. 184
    CAP. Iu.---In natalitio Gregorii episcopi. 185
    CAP. u.---Respondet Gregorio Turonensi, qui a se magnopere contenderat ut egregium Auiti, Aruernensis episcopi, factum in conuertendis ad Christum Iesum plusquam quingentis Iudeis, carmine celebraret; atque eidem se satisfecisse scribit, misso, quod huic epistole subnexum est, pemate. 186
    CAP. uI.---Scribens ad Syagrium, episcopum Augustodunensem, narrat Fortunatus, cum ipse, longo iam spatio, desueuisset ab elucubrandis carminibus, sibi repente patrem astitisse, grauiter laborantem pro captiuo filio, ab eoque inertiam suam ac desidiam fuisse excussam: huius itaque patris et miserabilis filii causam Syagrio commendat. Acrostichum carmen de Redemptore mittit. 191
    CAP. uII.---Carmen de quo in precedenti epistola. 195
    CAP. uIII.---Respondet Felici, episcopo Namnetico, qui se rus inuitauerat. Describit uille illius situm et amenitatem; ei tamen Felicis ipsius presentiam et aspectum anteponit. 197
    CAP. IX.---Gregorium, ab itinere Turones reuersum gratulatur: eidem se et epistole portitorem commendat. 198
    CAP. X.---Gregorium salutat misso carmine, et eiusdem laudat uirtutem ac doctrinam; epistole breuitatem excusat, ac eamdem amoris magnitudine compensari affirmat. Ibid.
    CAP. XI.---Eidem gratias agit pro carminibus quibusdam, scriptis, ut uidetur, a Gregorio, ac sibi commodatis; portitorem epistole commendat. Ibid.
    CAP. XII.---Gregorio, qui se Turones inuitauerat, excusationem pretendit, quod ab alio, item episcopo, quominus iret retineretur; tum rogat ut, ob pacis studium, ueniam non eunti indulgeat. 199
    CAP. XIII.---Gregorio scribit, uirtutem eius laudans, mulieremque, quam a Gregorio commendatam acceperat, ad illum reuertentem pariter commendat. Ibid.
    CAP. XIu.---Suam in Gregorium caritatem ipsi declarat, atque eidem Pictauum incolumem se peruenisse nuntiat, cum quidem, a Turonensi urbe digressus, per uias glacie constratas difficili ac periculoso itinere usus fuisset. Ibid.
    CAP. Xu.---Scribens ad eumdem, eius uirtutem, et doctrinam laudat, nec non suam in ipsum beneuolentiam contestatur. 200
    CAP. XuI.---Gratias agit Gregorio quod poma suis cum surculis sibi dono misisset. Ibid.
    CAP. XuII.---Fortunatus cum uenisset ad eum locum in quo arbor illa stabat que radicitus quondam auulsa, ex S. Martini precibus et uirtute refloruerat, et a qua medela egris petebatur, constitit, parentum quorumdam lacrymis perculsus, qui puellam filiam sibi raptam miserabiliter lamentabantur. Rem itaque narrat Gregorio, ac, ut abducta filia parentibus suis restituatur, eiusdem operam et auctoritatem implorat. Ibid.
    CAP. XuIII.---Laudat pietatem Gregorii atque illi se et peregrinum hominem commendat. 201
    CAP. XIX.---Gregorii dotes celebrat, seque iterum illi commendat. Ibid.
    CAP. XX.---Acceptis Gregorii litteris, que bona eumdem ualetudine frui nuntiabant, quanta inde letitia affectus fuerit ostendit, atque orat ut sit in scribendo prolixior. 202
    CAP. XXI.---Peregrinum hominem, natione Italum, in Italiam reuertentem, episcopis commendat, quo necessarium eidem uiaticum, aliaque ad iter conficiendum adiumenta suppeditent. Ibid.
    CAP. XXII.---Aredium abbatem, quem presentia non poterat, litteris se dicit conuenire, eiusque se precibus studiose commendat. Ibid.
    MISCELLANEORUM LIBER SEXTUS. 203
    CAPUT PRIMUM.---Sigiberti regis cum Brunichilde, Athanagilde filia, nuptias celebrat. Totius regni ortam ex hisce nuptiis letitiam, regiamque in his celebrandis munificentiam declarat. 203
    CAP. II.---Epithalamium canit in Sigiberti et Brunichildis nuptias; laudataque primum Sigiberti continentia, dein inducit Cupidinem et uenerem, illum Sigiberti, hanc Brunichildis, in laudibus predicandis inter se certantes. Fausta tandem utrisque ominatur. 204
    CAP. III.---Sigiberti uirtutes ac laudes bellicas effert pluribus, ac Brunichildem coniugem ab Ariano errore ad catholici dogmatis ueritatem conuersam gratulatur. 208
     CAP. Iu.---Chariberti dotes omnimodas recenset atque extollit. 210
    CAP. u.---Theodechildem reginam egregie laudat ob regii generis nobilitatem, ob comitatem ac liberalitatem in egenos, et in sacras edes munificentiam. 213
    CAP. uI.---Bertechildem, siue Berthildem, sanctimonialem feminam, ob pudicitiam commendat, ob liberalitatem in egenos et captiuos, ob despicientiam rerum caducarum. 214
    CAP. uII.---Celesuinthe, Athanagildi filie, que Chilperico nupserat, necem acerbam prosequitur hoc carmine, in quo et Goisuinthe, matris eius, lacrymas, et aliorum in Celesuinthe, funere dolorem ac questus acerbissimos describit. 215
    CAP. uIII.---Horti a Childeberto rege olim consiti, quique tum ab Ultrogotha, eius coniuge, tenebatur, amenitatem describit; inde occasionem sumit ad Childeberti ipsius laudes celebrandas. 226
    CAP. IX.---Cum Fortunatus ad uillam Cantum uenisset, suam in comedendis pomis uoracitatem lepide describit. Ibid.
    CAP. X.---Fortunatus, cum Mettin uenisset, illic lintrem, quo uehebatur, per iniuriam sibi ablatum a regio coquo narrat fuisse, cuius formam et munus lepide describit. Tum Sigiberti et ministrorum eius, Gogonis et Papuli, humanitatem et munificentiam erga se commemorat. 227
    CAP. XI.---Suam in Dynamium absentem beneuolentiam ac desiderium declarat, atque parem de se memoriam, amicitie nomine ac iure, ab eodem efflagitat; postremo ut ad se redeat hortatur. 229
    CAP. XII.---Media estate Fortunatus uenam sibi incidendam curauerat. Manu itaque impediri quominus pemata conscribat, ad Dynamium conqueritur. Suam in eumdem beneuolentiam testatur pluribus. Ibid.
    MISCELLANEORUM LIBER SEPTIMUS. 231
    CAPUT PRIMUM.---Gogonem laudat, ob eius eloquentiam, munificentiam, prudentiam, equabilitatem animi, pietatem ac forme uenustatem. Sigiberti regis in eodem sibi ministro seligendo iudicium commendat. Ibid.
    CAP. II.---Gogonis in se beneficia commemorat; eidem excusat quod ad cenam inuitatus non ueniret. 234
    CAP. III.---Gogoni se purgat Fortunatus, ad culpam quam sibi is ascribebat in eumdem reiicit, nichilo tamen minus incolumem et integram amicitie gratiam manere ostendens. Ibid.
    CAP. Iu.---Nubes ac uentos rogat peta quid agat Gogo, et ubinam locorum commoretur. Tum ipsi per eosdem mittit salutem. 235
    CAP. u.---Bodegisilum ducem laudat ob eloquii suauitatem et gratiam, ob morum et indolis comitatem, ob administratas fide, iustitia, innocentia prouincias; tum alias eiusdem uirtutes commendat. 237
    CAP. uI.---Paliatinam, filiam Gallomagni, uxorem Godegisili, laudat Fortunatus hoc pemate, et eius egregiam formam, pari cum ingenio et eloquii suauitate coniunctam, commendat. 239
    CAP. uII---Laudat Lupum ducem; omnimodas uirtutes ac dotes eius recenset; ipsius in Sigibertum merita, Sigibertique in eum beneuolentiam declarat. 240
    CAP. uIII.---Letitiam quam ex allato sibi nuntio de integra Lupi salute perceperat, hoc carmine Fortunatus declarat; tum eiusdem Lupi uirtutes et egregias laudes complectitur. 243
    CAP. IX.---Lupo gratias agit pro missis ad se litteris ac muneribus. Suum ab Italia discessum commemorat, ac conqueritur nullas interea a propinquis missas litteras ad se peruenisse, quorum in caritatem Lupum sibi successisse dicit. 245
    CAP. X.---Magnulfum, Lupi fratrem, laudat ob iuris prudentiam et in populis regendis equitatem. Litterarum deinde breuitatem excusat. 246
    CAP. XI.---Iouinum, prouincie rectorem, arguit diuturni silentii ac in rescribendo tarditatis. Rogat ut, cum minus sibi liceat eius frui presentia et aspectu, hoc sui desiderium, missis saltem litteris, leuet ac soletur. 247
    CAP. XII.---uite humane breuitatem et inanitatem describit: unam pietatem omnibus mortalibus rebus superstitem esse, ac multo prestare affirmans. Inde Iouinum incusat, ac leniter perstringit, quod tam breui uita, nichil ad se litterarum mitteret, quas ab eo auidissime exspectare significat. Ibid.
    CAP. XIII.---Timide ac repugnanter se ad Felicem peseos laude prestantem, ait accedere. Sodalitatis tamen, que interfuerat, coniunctione, ac communis patrie necessitudine fretus, eumdem sequenti pemate interpellat. 250
    CAP. XIu.---Se a Mummuleno in itinere hospitio exceptum  fuisse narrat: Stomachi cruditatem, quam ex ciborum copia, et precipue persicorum pomorum esu contraxerat, lepide describit. Mummulenum ipsum egregie commendat. 251
    CAP. Xu.---Cum exspectaret Fortunatus ut a Berulfo ad prandium inuitaretur, duplici interea se fame narrat laborasse. Ad extremum fausta pro ipso ac leta omina facit. 252
    CAP. XuI.---Condonem domesticum laudat ob honores quos uirtute promeruerat, quosque gradatim sub diuersis Austrasie regibus fuerat consecutus. 253
    CAP. XuII.---Excusat litterarum breuitatem Fortunatus, ac sue in Gundoarium beneuolentie uix ullam paginam esse parem affirmat. Laudat deinde Gundoarium. 254
    CAP. XuIII.---Suam in Flauum sedulitatem ac in mittendis ad ipsum litteris diligentiam commemorat; tum eum amice incusat quod nichil ad sese litterarum remittat, rogatque ut ad se rescribat. 255
    CAP. XIX.---Flaui et Euodii fratrum germanam in eadem corporum similitudine caritatem et concordiam commendat, quibus se tertium additum esse affirmat, ac poscit ut ad hunc amorem arctius uinciendum uel litterarum colloquia accedant. 256
    CAP. XX.---Suam in Sigismundum sollicitudinem declarat, petitque ut se de Italie ac Germanie rebus, cuiusmodi erant tunc faciat certiorem. 257
    CAP. XXI.---Acceptis Sigismundi et Aregisili fratrum litteris, qua fuerit letitia affectus declarat, atque ex eorum in Gallias aduentu fausta sibi omnia ominatur. Ibid.
    CAP. XXII.---Regi et eius ministris  incolumitatem ac faustitatem a Numine precatur, e florentis regni regisque fortuna augurans, Bosonem quoque ipsum diu felicem et incolumem futurum. 258
    CAP. XXIII.---Paternum laudat ex nominis etymologia, et eius in se liberalitatem commemorat. Ibid.
    CAP. XXIu.---Occasione quarumdam paropsidum argentearum, ac uerborum iisdem inscriptorum, Fortunatus integritatem ac puritatem animi ex illo opere ac materia legenti commendat. Ibid.
    CAP. XXu.---Conuiuam ad domesticas ac uulgares epulas inuitatum, laute exceptum fuisse ostendit. 259
    CAP. XXuI.---Petam quemdam a seriis curis ad conuiuii festiuitatem inuitat. Ibid.
    CAP. XXuII.---Ex uite breuitate et infirmitate uirtutes animi ac celestes delicias commendat. Ibid.
    CAP. XXuIII.---A strepitu ac negotiis forensibus quemdam ad conuiuii iucunditatem ac securitatem inuitat. Ibid.
    CAP. XXIX.---Rogat conuiuam ut, litium ac iurgiorum depositis studiis, liberum ac tranquillum animum ad conuiuium afferat. Ibid.
    CAP. XXX.---Inuitat quemdam, ac flagitat ut quam magnanimitatem habet in rebus bellicis, eamdem ad calices afferat. Conuiuium suum non tam ex cibis quam ex beneuolentia commendat. 260
    CAP. XXXI.---Galactorio comiti, se sepius optasse narrat ut nauta fieret, quo Burdegalam ocius perueniret, illumque inuiseret. Tum toti Galactorii domni fausta precatus, ipsum rogat ut se Burdegalensi pontifici commendet. Ibid.
    MISCELLANEORUM LIBER OCTAuUS. 261
    CAPUT PRIMUM.---Scribit Fortunatus ad petas et oratores uniuersim, et nominatim ad Christianos, de fortuna sua et conditione; tum, occasione data, Radegundem egregie laudat, cuius uotis ac precibus in Gallia se narrat remansisse; singulos inuitat ad extremum quo pia carmina ac litteras mittant ad eamdem Radegundem. Ibid.
    CAP. II.---Instante die quo ad Germanum, Parisiensem antistitem, sibi erat proficiscendum, Radegundis amore refert se quodammodo hesitare. Quamuis itaque a Radegunde corporaliter erat abfuturus, animo semper tamen se presentem futurum affirmat. 263
    CAP. III.---Hymnus de natiuitate Domini. 264
    CAP. Iu.---De sancta Maria. 265
    CAP. u.---Iterum de S. Maria. 266
    CAP. uI.---In hoc pemate ad Agnetem abbatissam directo, celestium spirituum chori, aliorumque sanctorum cetus et festa describuntur. Laudatur Radegundis. Christus inter sanctos uirginitatem predicans inducitur, ac quanto illa coniugio premineat declaratur. 266
    CAP. uII.---uaticinia de uirginis partu edita percenset; atque alia item refert oracula ad Christum, fructum uentris eius, spectantia; fusius deinde persequitur eiusdem uirginis Deipare laudes, ac celestis in illam militie, ac totius nature obsequium describit. 276
    CAP. uIII.---uirginitatem laudat, ac uirginum in celo felicitatem et gloriam describit. Hinc uirgines hortatur ad tuendam castimoniam siue animi siue corporis. 284
    CAP. IX.---Sanctorum in celo gloriam commemorat, ac  eorum, et in primis sanctissime Deipare suffragia aduersus communis hostis insidias sibi precatur. Postremo Numinis magnificentiam commendat. 285
    CAP. X.---Radegundem laudat ob despectum mundum ac regnum, atque eius pietati et laboribus parem in celo mercedem futuram auguratur. 286
    CAP. XI.---Excusat se Radegundi, quod uiolas potius quam lilia ac rosas ad eamdem muneri mittat. Ipsas uiolas commendat ex coloris odorisque prestantia, atque inde eamdem, necnon Agnetem, ad uirtutem excolendam hortatur. Ibid.
    CAP. XII.---Post hiemem florigerum uer ait aduentasse, et inde Radegundis et Agnetis in altaribus exornandis studium commendat, quorum speciem ac multiplicem uarietatem festiue et eleganter describit. 287
    CAP. XIII.---Flores mittit ad Radegundem, muneris paruitatem excusans; quorum occasione ad celestium rerum spem ac cogitationem eamdem erigit. Ibid.
    CAP. XIu.---Radegundem, cum in eo esset ut sese concluderet, suum in illam desiderium declarat. 288
    CAP. Xu.---Radegundem a suo recessu iam reuersam, hoc carmine gratulatur. Eadem reduce, sibi omnia refloruisse profitetur, totiusque anni ubertatem in eiusdem reditu sibi representatam fuisse. Ibid.
    CAP. XuI.---Cum Fortunatus rure febri laboraret, Leonem presbyterum a Gregorio Turonensi ad se narrat missum fuisse, a quo ad sacra Martini festa celebranda inuitaretur. Aegritudinem suam describit, eamque refert, sudore oborto cessisse. Ibid.
    CAP. XuII.---Fortunatus hoc in carmine Gregorii opem aduersus graue incommodum, quod in monasterium, ut uidetur, Pictauiense irrepserat, implorat. 289
    CAP. XuIII.---Fortunatus eamdem rem quam superiori carmine Gregorio commendat, misso ad eumdem conpresbytero suo, ac rogat per beate Radegundis uota ac memoriam, ut monasterii eius afflictis rebus succurrat. Ibid.
    CAP. XIX.---Scribit hoc pema Fortunatus sub Iustine persona ac nomine, eaque rogat Gregorium ut per ipsum patri commendetur, et auie gratias referat, quod ea ad se aduenisset. 290
    CAP. XX.---Acceptis litteris a Gregorio, deque bona eiusdem ualetudine certior factus, se inprimis letatum declarat Fortunatus, seque eidem commendat. Ibid.
    CAP. XXI.---Gregorii uirtutem, celebritatem et pastoralem sollicitudinem laudat. 291
    CAP. XXII.---Suam in Gregorium sedulitatem ac studium declarat, eiusque se precibus commendat. Ibid.
    CAP. XXIII.---Ad eumdem. Ibid.
    CAP. XXIu.---Nullam facundiam tantam esse dicit, qua pares Gregorio pro eius in se munificentia gratias agere possit. Ibid.
    CAP. XXu.---Gratias agit Gregorio pro agro ad priuatas sibi impensas collato. Agrum deinde ipsum describit. 292
    CAP. XXuI.---Gratias item agit pro impensa sibi agelli parte; Gregorii munificentiam extollit. Ibid.
    CAP. XXuII.---Suam in accipiendis Gregorii litteris letitiam declarat. Missas ad se niueas pelles, quibus pro caligis uteretur gratulanter memorat. Ibid.
    MISCELLANEORUM LIBER NONUS. 293
    CAPUT PRIMUM.---Brinnacensis synodi patres alloquitur poscitque ab eis ueniam ut sibi liceat de Chilperici laudibus dicere, quem omnimodis impense prosequitur elogiis. Ibid.
    CAP. II.---Ad Chilpericum et Fredegundem de morte puerorum carmen consolatorium. 298
    CAP. III.---A specie ueris ineuntis ac festorum paschalium gaudiis Chilpericum et Fredegundem hortatur ut, omni merore deposito, ad alacritatem reuertantur. 303
    CAP. Iu.---De morte Clodoberti, quem laudat, mortem eius deflendam esse negans, ut qui paruus et innocens decesserit. Ibid.
    CAP. u.---Epitaphium Dagoberti, alius Chilperici et Fredegundis filii, quem felicem predicat quod uix baptizatus obierit. 304
    CAP. uI.---Gregorio carmina mittit, spatium requirens aduersus Sapphicos, quos poscebatur, pangendos. 305
    CAP. uII.---Gregorio mittit uersus Sapphicos. Missum ab eodem ad se libellum commemorat, quem se uix intellexisse profitetur. Postremo ipse suum libellum alloquitur, eique mandat ut ad Gregorium pergat. Ibid.
    CAP. uIII.---Baudowaldum episcopum, clarum dignitatis gradu et studiorum cultura ac scientia, necnon pietate florentem, salutat, seque eius precibus commendat. 307
    CAP. IX.---Sidonium episcopum, Moguntine Ecclesie, suo iam pastore orbate, prefectum, gratulatur, eius dotes commemorans. 308
    CAP. X.---Ragnemundo gratias agit, Radegundis et  Agnetis nomine pro missa paropside de Pario marmore, proque gemmis quas ad ornandam sanctam crucem monaterii Pictauiensis munere miserat. 509
    CAP. XI.---Droctoueum abbatem, discipulum et imitatorem S. Germani Parisiensis, laudat. 310
    CAP. XII.---Ad Faramundum scribens, litteris se illum conuenire dicit, quem presentia non poterat; rogat ut se regibus commendet, atque litteris rescribat. Ibid.
    CAP. XIII.---Lupum et Waldonem diaconos amicissime salutat, orans ut se regibus aliisque commendent. Ibid.
    CAP. XIu.---Martyrem Laurentium, qui uiuus prodigiis et uirtutibus inclaruerat, uel mortuum populis opitulari narrat; cuius in basilica exstruenda excisam iam trabem ait excreuisse, indeque dempta frusta cecorum oculis lumen reddidisse. 311
    CAP. Xu.---Ligneum quoddam edificium, ob artificii prestantiam, multo se narrat eneis ac lapideis edibus anteferre. Sequitur edificii descriptio. 312
    CAP. XuI.---Chrodini ducis laudes. Ibid.
    MISCELLANEORUM LIBER DECIMUS. 313
    CAPUT PRIMUM.---Expositio Orationis Domini. Ibid.
    CAP. II.---Ad Mummulenum epistola, uel ad salutarem uirum. 322
    CAP. III.---Alia. 325
    CAP. Iu.---Alia. 326
    CAP. u.---De oratorio Artanensi. 328
    CAP. uI.---De ecclesia Turonica. Ibid.
    CAP. uII.---Ad Childebertum regem et Brunichildem, de Natali sancti Martini pontificis Turonici. 331
    CAP. uIII.---Ad eosdem. 333
    CAP. IX.---Item ad Childebertum. 334
    CAP. X.---De Nauigio suo. 335
    CAP. XI.---De oratorio Artanensi. 338
    CAP. XII.---uersus super mensa in uilla sancti Martini ante descriptores facti. Ibid.
    CAP. XIII.---Pro puella a iudicibus capta ad Gregorium episcopum. 340
    CAP. XIu.---Pro eadem re ad Romulphum. Ibid.
    CAP. Xu.---Pro eadem re ad Gallienum. Ibid.
    CAP. XuI.---Pro eadem re ad Florentinum. 341
    CAP. XuII.---Ad episcopos in commendatione peregrini. Ibid.
    CAP. XuIII.---De Platone episcopo. 342
    CAP. XIX.---Ad Armentariam matrem Gregorii Turonensis. Ibid.
    CAP. XX.---Sigoaldo pro comitatu eius. 343
    CAP. XXI.---Ad Sigoaldum comitem, quod pauperes pro rege pauerit Ibid.
    CAP. XXII.---De prandio defensoris. 344
    CAP. XXIII.---Ad Galactorium comitem. 345
    MISCELLANEORUM LIBER UNDECIMUS. Ibid.
    CAPUT PRIMUM.---Expositio symboli. Ibid.
    CAP. II.---Ad Domnam Radegundem. 351
    CAP. III.---Ad eamdem de natalitio abbatisse. 352
    CAP. Iu.---Ad eamdem, ut uinum bibat. Ibid.
    CAP. u.---Ad abbatissam, de natali suo. Ibid.
    CAP. uI.---Ad eamdem. 353
    CAP. uII.---Ad eamdem. Ibid.
    CAP. uIII.---Ad eamdem. 354
    CAP. IX.---Pro eulogiis transmissis. Ibid.
    CAP. X.---Pro eadem re. 355
    CAP. XI.---De floribus. Ibid.
    CAP. XII.---Pro eulogiis. Ibid.
    CAP. XIII.---Pro Castaneis. 356
    CAP. XIu.---Pro lacte. Ibid.
    CAP. Xu.---Aliud pro lacte. Ibid.
    CAP. XuI.---Pro prandio. Ibid.
    CAP. XuII.---De munere suo. 357
    CAP. XuIII.---Pro prunellis. Ibid.
    CAP. XIX.---Pro aliis deliciis et lacte. Ibid.
    CAP. XX.---Pro ouis et prunis. 358
    CAP. XXI.---De absentia sua. Ibid.
    CAP. XXII.---De conuiuio. Ibid.
    CAP. XXIII.---De eadem re. Ibid.
    CAP. XXIu.---De uersibus. Ibid.
    CAP. XXu.---De eadem re. 359
    CAP. XXuI.---De munere suo. Ibid.
    CAP. XXuII.---De itinere suo. 360
    CAP. XXuIII.---Aliud de itinere suo. 361
    CAP. XXIX.---uota pro rege tempore consecrationis sue. 362
     DE uITA S. MARTINI LIBRI QUATUOR. 363
    DE EXCIDIO THURINGIAE. 427
    LIBER PRIMUS.---Fortunatus excidium Thuringie describit sub persona ac nomine Radegundis, fratrem iniuste occisum lugens Radegundes inducitur. Postremo hec alloquitur librum, ac orat ut exsulibus propinquis salutem dicat Ibid.
    LIBER SECUNDUS.---Hoc pema suum Fortunatus a gloria sancte Trinitatis auspicatur; tum Iustini imp. laudes prosequitur. Deinde Sophiam Augustam laudat, a qua partem dominice crucis dono missam Radegundi fuisse commemorat. 431
    LIBER TERTIUS.---Radegundes dolorem suum exprimit pro Thuringie excidio ac gentis sue clade; tum spem suam, quam in germano fratre et Hamelfredo patruele positam habebat, una cum illis exstinctam fuisse dicit, et eorum casum deflet acerbissime. 433

uENANTII FORTUNATI OPERUM PARS SECUNDA.
    In uitam S. Hilarii Pictauiensis premonitio. 437
    uITA S. HILARII. 439
    uITA S. GERMANI PARISIENSIS. 453
    uITA S. ALBINI, ANDEGAuENSIS EPISCOPI. 479
    uITA S. PATERNI, ABRINCENSIS EPISCOPI. 487
    uITA S. RADEGUNDIS REGINAE. 497
    uITA S. AMANTII, RUTHENENSIS EPISCOPI. 513
    uITA S. REMIGII, RHEMENSIS EPISCOPI. 527
    uITA S. MEDARDI, NOuIOMENSIS EPISCOPI. 533
    uITA S. MARCELLI, PARISIENSIS EPISCOPI. 541
    uITA S. LEOBINI, CARNOTENSIS EPISCOPI. 549
    uITA S. MAURILII, ANDEGAuENSIS EPISCOPI. 563
    PASSIO SS. MM. DIONYSII, RUSTICI ET ELEUTHERII, QUI PASSI SUNT PARISIIS uII IDUS OCTOBRIS. 577
    In expositionem symboli Fortunati. 583
    EXPOSITIO FIDEI CATHOLICAE. 585
    uERSUS INEDITI. 591

DEFENSOR.
    Notitia historica. 595
    SCINTILLARUM LIBER. 597

EuANTIUS ABBAS.
    EPISTOLA UNICA, contra eos qui sanguinem animalium immundum esse iudicant, et carnem mundam esse dicunt. 719

SS. ARCULFUS ET ADAMANUS.
    Notitia in S. Arculfum. 721
    Notitia in S. Adamanum. 723
    uITA S. COLUMBAE, AUCTORE S. ADAMANO. 725
    LIBER PRIMUS.---De propheticis reuelationibus. 727
    LIBER SECUNDUS.---De uirtutum miraculis. 743
    LIBER TERTIUS.---De angelicis apparitionibus, et de transitu S. Columbe. 759
    Mabillonii obseruationes in librum sequentem. 775
    DE LOCIS SANCTIS, AUCTORE S. ADAMANO. 779
    LIBER PRIMUS. Ibid.
    LIBER SECUNDUS. 795
    LIBER TERTIUS. 807
    CANONES ADAMANI. 815

CRISCONIUS.
    Notitia historica. 815
    BREuIATIO CANONUM FULGENTII FERRANDI. 817
    BREuIARIUM CANONICUM. 829

AUCTOR INCERTUS cognomine MAGISTER.
    REGULA AD MONACHOS. 943
    Prologus Regule. Ibid.
    INCIPIT THEMA. 945
    INCIPIT de Generibus, uel potius, de Actu et uita monachorum in cenobiis. 951
    INCIPIT Regula quadragesimalis. 1013

ANONYMUS.
    Obseruatio critica in Regulam sequentem. 1053
    REGULA AD uIRGINES. Ibid.

ALIUS ANONYMUS.
    SERMO DE DECEM uIRGINIBUS. 1071

uARII AUCTORES.
    MONUMENTA ECCLESIASTICA SAECULORUM uII ET uIII QUASI INTERMEDIA. 1077




 FINIS TOMI OCTOGESIMI OCTAuI.

