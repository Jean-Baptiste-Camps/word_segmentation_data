
PATROLOGIAE TOMUS CCXI.

STEPHANUS TORNACENSIS. / ABSALO ABBAS SPRINCKIRSBACENSIS. / ADAMUS ABBAS PERSENIAE. / PETRUS PICTAuIENSIS. / GUIBERTUS GEMBLACENSIS ABBAS.

TOMUS UNICUS


EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume front matter




Series title page


PATROLOGIAE CURSUS COMPLETUS

SIuE BIBLIOTHECA UNIuERSALIS, INTEGRA, UNIFORMIS, COMMODA, eCONOMICA, OMNIUM SS. PATRUM, DOCTORUM SCRIPTORUMQUE ECCLESIASTICORUM QUI AB AEuO APOSTOLICO AD INNOCENTII III TEMPORA FLORUERUNT; RECUSIO CHRONOLOGICA OMNIUM QUAE EXSTITERE MONUMENTORUM CATHOLICAE TRADITIONIS PER DUODECIM PRIORA ECCLESIAE SAECULA, IUXTA EDITIONES ACCURATISSIMAS, INTER SE CUMQUE NONNULLIS CODICIBUS MANUSCRIPTIS COLLATAS, PERQUAM DILIGENTER CASTIGATA; DISSERTATIONIBUS, COMMENTARIIS LECTIONIBUSQUE uARIANTIBUS CONTINENTER ILLUSTRATA; OMNIBUS OPERIBUS POST AMPLISSIMAS EDITIONES QUAE TRIBUS NOuISSIMIS SAECULIS DEBENTUR ABSOLUTAS DETECTIS, AUCTA; INDICIBUS PARTICULARIBUS ANALYTICIS, SINGULOS SIuE TOMOS, SIuE AUCTORES ALICUIUS MOMENTI SUBSEQUENTIBUS, DONATA; CAPITULIS INTRA IPSUM TEXTUM RITE DISPOSITIS, NECNON ET TITULIS SINGULARUM PAGINARUM MARGINEM SUPERIOREM DISTINGUENTIBUS SUBIECTAMQUE MATERIAM SIGNIFICANTIBUS, ADORNATA; OPERIBUS CUM DUBIIS TUM APOCRYPHIS, ALIQUA uERO AUCTORITATE IN ORDINE AD TRADITIONEM ECCLESIASTICAM POLLENTIBUS, AMPLIFICATA; DUOBUS INDICIBUS GENERALIBUS LOCUPLETATA: ALTERO SCILICET RERUM, QUO CONSULTO, QUIDQUID UNUSQUISQUE PATRUM IN QUODLIBET THEMA SCRIPSERIT UNO INTUITU CONSPICIATUR; ALTERO SCRIPTURAE SACRAE, EX QUO LECTORI COMPERIRE SIT OBuIUM QUINAM PATRES ET IN QUIBUS OPERUM SUORUM LOCIS SINGULOS SINGULORUM LIBRORUM SCRIPTURAE TEXTUS COMMENTATI SINT. EDITIO ACCURATISSIMA, CAETERISQUE OMNIBUS FACILE ANTEPONENDA, SI PERPENDANTUR: CHARACTERUM NITIDITAS CHARTAE QUALITAS, INTEGRITAS TEXTUS, PERFECTIO CORRECTIONIS, OPERUM RECUSORUM TUM uARIETAS TUM NUMERUS, FORMA uOLUMINUM PERQUAM COMMODA SIBIQUE IN TOTO OPERIS DECURSU CONSTANTER SIMILIS, PRETII EXIGUITAS, PRAESERTIMQUE ISTA COLLECTIO, UNA, METHODICA ET CHRONOLOGICA, SEXCENTORUM FRAGMENTORUM OPUSCULORUMQUE HACTENUS HIC ILLIC SPARSORUM, PRIMUM AUTEM IN NOSTRA BIBLIOTHECA, EX OPERIBUS AD OMNES AETATES, LOCOS, LINGUAS FORMASQUE PERTINENTIBUS, COADUNATORUM.

SERIES SECUNDA,

IN QUA PRODEUNT PATRES, DOCTORES SCRIPTORESQUE ECCLESIAE LATINAE A GREGORIO MAGNO AD INNOCENTIUM III. Accurante I.-P. Migne, BIBLIOTHECAE CLERI UNIuERSAE, SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE. PATROLOGIA BINA EDITIONE TYPIS MANDATA EST, ALIA NEMPE LATINA, ALIA GRAECO-LATINA.---uENEUNT MILLE ET TRECENTIS FRANCIS SEXAGINTA ET DUCENTA uOLUMINA EDITIONIS LATINAE; OCTINGENTIS ET MILLE TRECENTA GRAECO-LATINAE.---MERE LATINA UNIuERSOS AUCTORES TUM OCCIDENTALES, TUM ORIENTALES EQUIDEM AMPLECTITUR; HI AUTEM, IN EA, SOLA uERSIONE LATINA DONANTUR,

PATROLOGIAE TOMUS CCXI.


STEPHANUS TORNACENSIS.



ABSALO ABBAS SPRINCKIRSBACENSIS.



ADAMUS ABBAS PERSENIAE.



PETRUS PICTAuIENSIS.



GUIBERTUS GEMBLACENSIS ABBAS.



EXCUDEBATUR ET uENIT APUD I.-P. MIGNE EDITOREM, IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM, SEU PETIT-MONTROUGE. 1855


uolume title page
SAECULUM XIII

STEPHANI ABBATIS S. GENOuEFAE PARISIENSIS TUM EPISCOPI TORNACENSIS



EPISTOLAE

QUAE AUCTIORES, EMENDATIORES ET NOTIS ILLUSTRATAE DENUO PRODEUNT ACCEDUNT

ABSALONIS ABBATIS SPRINCKIRSBACENSIS,



ADAMI ABBATIS PERSENIAE,



PETRI PICTAuIENSIS, PARISIENSIS ACADEMIAE CANCELLARII,



GUIBERTI GEMBLACENSIS ABBATIS



SCRIPTA QUAE SUPERSUNT

ACCURANTE I.-P. MIGNE BIBLIOTHECAE CLERI UNIuERSAE SIuE CURSUUM COMPLETORUM IN SINGULOS SCIENTIAE ECCLESIASTICAE RAMOS EDITORE

TOMUS UNICUS
uENIT 10 FR. GALLICIS.

EXCUDEBATUR ET uENIT APUD I.-P. MIGNE EDITOREM IN uIA DICTA D'AMBOISE, PROPE PORTAM LUTETIAE PARISIORUM uULGO D'ENFER NOMINATAM SEU PETIT MONTROUGE 1855


ELENCHUS AUCTORUM ET OPERUM QUI IN HOC TOMO CCXI CONTINENTUR.


ABSALON ABBAS SPRINCKIRSBACENSIS.





Sermones. 	Col. 13

STEPHANUS TORNACENSIS ABBAS S. GENOuEFAE PARISIENSIS.
Epistole, ex editione Claudii Du Molinet. 	309
Supplementum. 	543
Fragmenta ex sermonibus Stephani. 	567
Eiusdem Summe de decretis proemium. 	575

ADAMUS PERSENIAE ABBAS.
Epistole. 	579
Mariale. 	697
Fragmenta Mariana. 	743

PETRUS PICTAuIENSIS PARISIENSIS ACADEMIAE CANCELLARIUS.
Sententiarum libri quinque. 	783

GUIBERTUS GEMBLACENSIS ABBAS.
Epistole. 	1288
De combustione monasterii Gemblacensis. 	1344





Main uolume text





ANNO DOMINI MCCIII
ABSALON ABBAS SPRINCKIRSBACENSIS





NOTITIA


Absalon Sprinckirsbacensis abbas, ordinis Canonicorum Regularium diui Augustini, in archiepiscopatu Treuirensi, canonicus primum regularis in abbatia S. uictoris Parisiensis, unde euocatus ad prefate abbatie regimen, anno circiter 1210 floruit, ex Cesario Heisterbacensi, qui in opere De miraculis suorum temporum, illum uelut sibi synchronum aut etate proximum allegat. Scripsit Sermones doctos et elegantes, quos Daniel Schillingus, eiusdem Ecclesie Sprinckirsbacensis abbas, procurauit in-folio imprimi Colonie a. 1534, sub hoc titulo, Sermones festiuales quinquaginta Absalonis abbatis Sprinckirbacensis, quorum aliquos iterum recudi curauit Petrus de Alua et Astorga in suo Mariali, ubi de hac impressione agit  . Alius autem fuit eodem tempore Absalon abbas S. uictoris Parisiensis  , qui obiit a. 1203, die 17 Septembris, sub cuius nomine ex Catalogo ueteri Bibliothece S. uictoris, a. 1513 confecto, exstant Sermones XXXIu De Diuersis argumentis in bibliotheca S. uictoris, littera II. 10, quorum primus in Ascensione Domini ab his uerbis incipit: Ponis nubem ascensum tuum, Domine, qui ambulas super pennas uentorum. uerba que audistis fratres dilectissimi, multam nobis prebent materiam gaudiorum, etc. Sed plurimum ambigo, imo iam scio istos sermones esse ex illis quinquaginta qui impressi exstant sub nomine Absalonis Abbatis Sprinckirsbacensis, quippe qui fuerit abbatie huius S. uictoris Parisiensis canonicus. 2. Hic codex antiquus anonymus est, cui Absalonis nomen anno tantum 1513 appositum est, dum conscriptus est bibliothece S. uictoris primus catalogus. 3. Denique iidem sermones habentur omnes uerbotenus, inter sermones Ioannis abbatis S. uictoris, qui Absaloni in prelatura successit, mss. in bibliotheca S. uictoris, littera II. 13. fol. 29 ad folium 261, ubi titulus sub nomine Ioannis antiquus est, et eiusdem temporis cum scriptura ms. codicis. Nullatenus autem hi XXXIu sermones uidentur spectare ad Absalonem S.  uictoris Parisiensis abbatem, uel ad Ioannem uictorinum quoque abbatem, licet suffragetur ms. codex de quo statim agemus; sed certo ad Absalonem Sprinkirisbachensem abbatem. uidi enim in bibliotheca uictorina et tertium ms. codicem, ubi isti sermones ita inscribuntur: Sermones uenerabilis Absalonis canonici regularis apud S. uictorem ad muros Parisienses et postmodum abbatis in Germania. Et hec ad cautelam aduersus inscriptiones mss. uictorinorum uariantes. De illo Aubertus Mireus in Auctuario De scriptoribus ecclesiasticis, cap. 337, p. 242, ubi male eum ad an. 1120 affigit, quo nondum natus erat; Antonius Posseuinus parce admodum tom. I Apparatus sacri, p. 3. Ioannes a Tolosa in Mss. Antiquitatibus abbatie S. uictoris, lib. u, c. 20 fallitur, dum sermones Absalonis Sprinkirbatensis abbatis attribuit Absaloni abbati S. uictoris Parisiensis, qui eodem tempore uiuebat; Carolus Dufrenius Du Cange in Indice Scriptorum quem premisit Glossario medie et infime latinitatis, col. 79, ubi eumdem de Absalonis tempore cum Auberto Mireo errorem admittit.





D. ABSALONIS ABBATIS SPRINCKIRSBACENSIS SERMONES FESTIuALES ET CUM PRIMIS UTILES ET ERUDITI Iam recens cura D. Danielis Schillinckii, eiusdem cenobii abbatis, editi.
(Colonie, apud Ioannem Gymnicum, anno 1534, mense Iulio, cum priuilegio Cesareo ad quadriennium, in-fol. paruo.---Edimus iuxta exemplar in bibliotheca publica Duacensi asseruatum 





REuERENDO IN CHRISTO PATRI DOMINO DANIELI SCHILLINCKIO INCLYTI SPRINCKIRSBACENSIS CeNOBII ABBATI MERITISSIMO IOANNES GYMNICUS TYPOGRAPHUS S. D.

Si prisca gentilitas adeo grata benignaque extitit, Reuerende Pater, ut iis qui uel gemmarum uel frugum, uel herbarum quarumdam usum potentiamque primitus mortalibus indicassent, partim diuinos honores exhiberet, partim memoriam eorum posteritati consecrando nunquam delendam gloriam conciliaret: quid de te fieri a Christianis par esset quod hunc tam incomparabilem scriptorem paucissimis notum ex bibliothece uestre tenebris situ squaloreque obsitum orbi per typographiam communicaris? Ego sane tanto maiore beneficio te sacre theologie uere studiosos deuinxisse existimarim, quanto animi bona corporis commoda precellunt, quantoque caduca et paulo post quantumuis preclara ad interitum tamen uergentia, immortalibus nunquam edacis uetustatis iniurie opportunis cedunt. Non satis autem habuisti pro magno singularique de proximo bene merendi studio, hunc authorem ex densissima caligine simpliciter mihi excudendum tradidisse, uerum etiam, ne forte ab eo imprimendo cum authoris obscuritate, tum et exemplaris difficultate que ex characterum exilitate scriptureque ratione, ut que infinitis breuiaturis intricatisque litteris ceu Gordius quidam nodus constabat, colligebatur, absterreri posse uiderer, pecuniam mihi, quo promptius in ipso cum castigando, tum imprimendo operam sumerem, presto futurum pretulisti. Quo ego uocis tue classico excitatus, licet minime a prouincia hac suscipienda abhorrerem, ut qui una alteraque libri pagina, accuratius perlecta, tanquam leonem  ex unguibus agnoscens, me opere pretium hic facturum indicabat, tamen ita animo confirmatus sum, ut nullius neque sumptus neque sudoris exantlandi laboris ratione deterritus, hoc officium suscipere decreuerim, quo et tibi gratificarer, et ueterum authorum studiosis. Duabus autem potissimum de causis id faciendum cogitaui. Una quod testatum orbi foret esse etiamnum hac nostra tempestate abbates quibus idipsum quod M. Antoninus imp., cui Philosophi cognomentum fuit, de sese in litteras retulit, usu uenire egregia cum laude conspicimus. In hunc uero is de se modum scripsit: , , , . . Quantus autem librorum, et presertim sacrorum, helluo existas, si hic depredicare magna uerborum pompa perrexero ualde metuo ne in adulationis speciem incurram. Illud duntaxat preterire silentio minime possum, si plerique omnes abbates tuum istud exemplum sequi susciperent, ac pro bellis cauallis, pro uenatione, pro aucupiis, pro alea, pro comessationibus atque id genus, studiis ad orthodoxos Ecclesie scriptores nocturna diurnaque manu uersandos animum adiicerent, breui futurum ut si non omni, saltem bona inuidie, qua non apud solum uulgus laborant, parte se exonerarent:

.
Altera qua ad hunc scriptorem excudendum adductus sum caussa fuit quod non tantum officii nostri est  melioris note authores sedulo ab interitus iniuria uindicare . . . ,  quisquis librum nostrum succincte etiam euoluerit, dubium mihi non est quin Absalonem in eorum album nobiscum sit inscripturus: adeo et eruditam pietatem et iuxta piam eruditionem pre se fert. Preterquam enim quod diuina mysteria pie dilucideque explicat, allegorias et similia felicissime tractat, Scripturarum testimonia sepe apteque citat, ut uita nostra professioni respondeat egregie adhortatur, sceleratos atque Dei beneficiis abutentes grauiter magnaque seueritate perstringit; preter hec, inquam, eiusmodi elocutionis genere usus est quod doctissimo huic seculo etiam satisfacturum uideri queat. Nisi si qui futuri sunt adeo et morosi et lauti, ut ob unam alteramue uoculam quam in Ciceroniana officina expolitam non arbitrentur, totum solidum librum non dubitent eleuare. Quos hoc Martialis disticho facile, ut spero, retundemus:

Triginta toto mala sunt epigrammata libro
   Si totidem bona sunt, Lause, liber bonus est.
Quinetiam iidem in omni re improbam ac reprehendendam esse preteritis melioribus malorum selectionem, uel ipso Cicerone testante, uelim cogitent. Iam si uetustas etiam ueluti uina scriptores commendat, commendationis gratiam Absaloni non defuturam esse confido: nempe qui ante quadringentos annos floruerit, quo tempore theologiam nondum a Romani sermonis puritate, ad barbariei castra, ac sophisticas argutationes penitus defecisse, ipse nostri authoris stilus locupletissimus est testis. Que cum ita se haberent, Reuerende pater, in hoc tuo Absalone cum castigandi, tum imprimendi, labores subire haudquaquam detrectaui. Et quanquam eum sua tum pietate tum eruditione satis laudatum Momorum petulantia defensum iri confidam: tamen quia summis authoribus tam sacris quam profanis in publicum absque tutelari quopiam patrono non satis secure egredi compertum sit, Absalonem etiam simili presidio muniendum putaui. Nec longe cui id negocii daretur petendus fuit, quum tuam paternitatem qua es erga hunc scriptorem beneuolentia haud grauatim id esse facturum, et qua es autoritate haud difficulter esse prestiturum non ignorem. Quare tibi, obseruande pater, simul nostros qualescunque labores consecratos habe, simul ipsum Absalonem a calumniis ac sycophantiis tui nominis autoritate uindicandum suscipe. Sed hoc ne te lateat, esse etiamnum in sermonibus hisce paucos locos qui uitio carere non uideantur, quique melioris exemplaris subsidio ad restituendum in integrum opus habeant. Nobis temere aliquid mutare fuit religio. uale, et ut Absalon tuus amicitie inter nos sit felix auspicium permitte. Colonie Agrippine ex officina nostra Id. Iulii. Anno MDXXXIu.



ABSALONIS ABBATIS SERMONES.



SERMO PRIMUS. DE ADuENTU DOMINI.


Hodie, fratres dilectissimi, sermo politus et plenus deuotionis suaue murmuraret in cordibus uestris, qui aduentum Saluatoris digna laude attolleret, sed ab hac expectatione persona loquentis uos retrahit, quam neque sensus copia, nec ulla commendat imago sanctitatis. ueruntamen quia solennitas temporis communem nobis prebet materiam gaudiorum, licet incircuncisus uerbo et sensu, eo tamen quo possum preconio occurram domino uenienti, et gaudiis uestris uel importunum me inseram, quibus specialiter presentia data est saluatoris. Et quis filios sponsi ab affectu letitie cohibeat, quam diu cum ipsis est sponsus?  Ecce  Christus uos inuitat ad gaudium, Salomon in diademate quo coronauit eum mater sua, decoratus incedit, Ioseph indutus est talarem tunicam, et Dauid in cithara diem festum agit uobis. Psallit, inquam, Dauid noster, Christus uidelicet homo factus, in cithara humanitatis assumpte, de qua scriptum est: Exurge gloria mea, exurge psalterium et cithara : per quam triplicem sonum infundit cordibus nostris, uidelicet humilem, suauem, et iocundum. Et uidentur ad sonum humilem pertinere,  uagitus illi infantie, amplexus materni, attrectationes uberum, crepundia noui partus, et cetera huiuscemodi que maiestas uerbi dignata est in se suscipere. Adhuc tamen sonum magis humilem cithara ista reddidit, et usque adeo humilem, quod nec etiam discipuli eum capere potuerunt, quando iudaica eam tangens perfidia, manus et pedes clauis, lancea latus eius aperuit, que ad ultimum cruci appensa, sonum illum flebilem reddidit: In manus tuas, Domine, commendo spiritum meum . De hoc sono per prophetam ex persona saluatoris dicitur: Laboraui clamans rauce facte sunt fauces mee, defecerunt oculi mei, dum spero in Deum meum . Rauce, inquit, facte sunt fauces mee, hoc est, inutiles  reputate sunt uoces mee, usque adeo quod etiam oculi mei, hoc est, discipuli mei, defecerunt dum spero in Deum meum. Suauis autem sonus fuit nouitas miraculorum, operatio sanitatum, quando sanauit infirmos, et liberauit omnes oppressos a diabolo: sed adhuc suauior fuit uox illa eius predicationis, per quam legem uite scripsit in cordibus filiorum hominum, docendo eos uiuere: eos inquam, qui immanitate scelerum inuoluti non sciebant uiuere, sed potius uitam confundere. Iocundus  uero sonus in resurrectione est inchoatus, sed in futuro consummabitur, quando filii adoptionis audient uocem Filii Dei dicentis: uenite, benedicti Patris mei . Huius cithare sonum uoluerunt audire omnes iusti, qui expectabant redemptionem Isrel. Unde Daniel propheta computat annos et menses usque in id temporis quo consummetur preuaricatio, et deleatur iniquitas, et ueniat iustitia sempiterna, et ungatur sanctus sanctorum ; Balaam quoque seipsum consolatur, in spe Christi nascituri dicens: uidebo sed non modo, intuebor sed non prope, orietur stella ex Iacob, et consurget uirga de Isrel . Et Esaias pre nimio seipsum non capiens desiderio loquens ad filium dicit: Utinam dirumperes celos et uenires . Dauid quoque longa fractus expectatione uocem clamoris extollens in celum, Emitte, inquit, manum tuam de alto , hoc est, filium tuum de paternitatis tue gremio. Et ecce desideria prophetarum completa sunt, nobis data est summa gaudiorum, ad quos Christus uenit: imo  uenit propter nos, propter nos, inquam, ut nostra sanaret uulnera, et peccatum tolleret ipse pretium redemptionis et hostia factus pro peccato. Sed attende, homo qualem te inuenit, quam dure addictum seruituti, quam ingratum collatis beneficiis, et uix mirari sufficies, quod tam uilis res, et tam abiecta, talem ac tantum meruit redemptorem. Quis enim tuam considerans perfidiam uel dignum  uenia te iudicaret, qui abiectus Domino tuo, aliene seruituti te subdidisti, et in spontaneam te deiiciens miseriam, collata tibi beneficia abiecisti? uolens enim redemptor tuus te feliciter uiuere, tria bona tibi proposuerat:

Primum, innocentiam conditionis. Secundum, locum uoluptatis. Tertium, beatitudinem eternitatis. Duo prima contulerat in re, ne aliquo egens a Deo tuo recederes. Tertium uero contulerat in spe, ut per magnitudinem rei promisse firmius ei adhereres. Sed ecce: Adam ubi es? Domine, inquit, audiui uocem tuam et abscondi me, eo quod nudus essem . uere nudus, id est, ab illa innocentie ueste spoliatus in tantam iniquitatis fecem te immersisti, ut uix meminisse possis quam benigna  circa te extitit liberalitas tui creatoris. Locus quoque uoluptatis in exilium commutatus est: quod testantur quotidiane calamitates, uidelicet angustie mentis, corporis infirmitates, pericula foris, pestilentie irruentes desuper, defectus immortalitatis, et ad ultimum expectatio mortis. Post hec omnia, ipsa beatitudo promissa in supplicium erat commutanda, nisi quia misericordia et ueritas obuiauerunt sibi, et tempore propitiationis imminente iustitia et pax osculate sunt . In natiuitate enim Christi ueritate apparente secundum promissum Dei, subsecuta est misericordia deliberationis peccatoris; sicque iustitia et pax osculate sunt, quando homo per gratiam Dei iustificatus,  sublato pariete inimicitiarum, qui erat inter ipsum et Deum, Deo est reconciliatus . ueniens ergo redemptor noster infirmitates nostras sanare, tria secum medicinalia detulit, scilicet unguentum, cauterium, et antidotum. Fuit enim quasi unguentum superpositum uulneri uerbum unicum nostre mortalitati.

Attende huius unguenti artificem, attende apothecam, attende materiam. Artifex enim eius fuit Spiritus sanctus: apotheca, beata Dei Genitrix: materia uero, flos assumpte nature et adeps diuinitatis. Nonne uidetur tibi artifex iste in apothecam hanc descendisse, quando dictum est Marie ab angelo: Spiritus sanctus superueniet in te, et uirtus Altissimi obumbrabit tibi . Ibi artifex iste  hoc unguentum confecit, quando Filius Dei totum suscepit quod erat hominis, et assumpte nature plenitudo diuinitatis corporaliter se infudit. Miror ego si non et tu miraris in isto unguento tria hec, odorem, dulcorem, et liquorem. Odore enim huius unguenti homines naturalis legis recreati sunt, quia a Christo nascituro adhuc longe positi, sola fidei deuotione, quasi odore quodam de longe ueniente, ipsum expectabant. Dulcore uero huius unguenti homines scripte legis delectati sunt, qui quasi in limine nascentis Christi positi, suauitatem promissionis in lege et prophetis acceperant, et in sacrificiis Christum figurantibus spiritalem dulcedinem rei significate intelligebant. Liquore uero huius unguenti  sanati sunt homines gratie, quibus non solum Christus corporaliter est exhibitus, sed etiam sacramentis que de latere eius effluxerunt, salubriter perfusi sunt, utpote baptismate ad sanctificationem, ceteris ad confirmationem. Hoc est illud unguentum quod in alabastro repositum mulier peccatrix effudit super caput Iesu recumbentis, et domus impleta est odore unguenti . Siquidem unguentum in alabastro repositum, uerbum carni unitum fuit. Sed fracto alabastro, id est, Christi humanitate per passionem consummata, mulier peccatrix unguentum super caput Iesu effudit, quando Ecclesia prius peccatorum sordibus fedata, sed in sanguine Christi mundata, fidem uerbi incarnati Deo Patri obtulit. Caput enim Christi Deus est, sicut  dicit Apostolus . Domus uero Ecclesie repleta est ex odore unguenti, quando Christus Deus dona gratiarum filiis Ecclesie diuisit. Unguentum super omnia necessarium, sine quo nec uulnera nostra curari, nec prime preuaricationis delictum expiari poterat. Neque enim qualitas morbi qui per primum hominem super nos uenerat , aliam uiam medicine uidetur potuisse admittere, quam per Incarnationem uerbi: Quia si debite satisfactionis ad culpam fiat collatio, congruum fuisse estimabitur ab aliquo, ut sicut homo usque ad Deum superbiendo est elatus  ita in condigna satisfactione criminis Deus usque ad hominem fieret humiliatus. Qui ergo forte  aliter redimere non potuit, potuit tamen liberare aliter, ut solo iussu, uel eo quo uoluisset modo captiuitatem tolleret, et repelleret inuasorem (fuit enim alius modus Deo possibilis, sicut scriptum est , sed hec possibilitas ad potentiam liberatoris magis respicit, quam ad equitatem redemptionis: ut in redemptione intelligas et iustam satisfactionem delicti, et pretium captiuitatis. Redimere enim est rei alienate sub estimatione equipollentie pretium dare. Sunt adhuc alia duo medicinalia a redemptore nostro nobis exhibita, uidelicet cauterium, et antidotum. Cauterium quo nociua resecantur, amaritudo est tribulationum. Antidotum uero quod contra uenena datur, est illud singulare uitiorum remedium, scilicet uirtus humilitatis.  Ista duo in formam uite nobis proposuit, quia non satis erat libertatem reddere, nisi per uite sanctitatem custodiretur: sed nec aliunde ad patriam pater reditus, nisi in conuersatione humili et patientia tribulationum.

Sed uidemus multos uerbum incarnatum fide amplectentes, qui formam uite eius imitari nolunt, quibus si ostendas loca clauorum, si mittant manus in latus eius, dicunt cum Thoma: Dominus meus et Deus meus : si autem ad passiones eos inuitaueris et humilitatem, dicunt Domino Deo: recede a nobis, scientiam uiarum tuarum nolumus . Comprobant hoc plurimi studentes diuitiis et honoribus, siue scientie potius quam conscientie, non ut abiecti et humiles, sed potius ne  tales reputentur: ut honorati uideantur esse in seculo, et faciant sibi nomen iuxta nomen magnorum qui sunt in terra. Huius rei argumenta sunt labores innumeri, transmetatio terrarum, obsequia principum, studia in longum protelata, et cetera huiusmodi in quibus homines consumunt dies suos. Sed esto, pro uoto tibi omnia respondeant, sis affluens diuitiis, preclarus scientia, preditus honoribus, in his omnibus queso quid finaliter uis apprehendere, an salutem? an sublimitatem? Sed salus melius queritur paupertate quam diuitiis, subiectione quam eminentia: et uerum est illud Augustini uerbum, quia frequenter indocti celum rapiunt, et uerba legis ponderantes cum litteris suis ad inferos  descendunt. Forte sublimis et magnus uis apparere, sed in omni labore tuo quo laboras sub sole, hoc assequi non poteris, quia semper meliores et sublimiores supra te aspicies, quorum comparatione quasi nanus inter gigantes reputaberis, et uideberis in uanum deduxisse dies tuos, cum tamen nulla iactura grauior sit quam temporis. Ut quid o anima misera captas inanes auras, fumum uaporantem, quem si apprehenderis, uestem habebis infectam, palatum amarum, oculum cecutientem. Quo enim magis sancte conuersationis uestis inficitur, quam labore inutili, cum homo totum studium diuitiis et honoribus impendit, uirtuti autem nichil? uel quo magis palatum rationis amarescit, quam uoluptatibus uite, cum nichil sapit rationi nisi quod condiuit  amor seculi? Oculus etiam caritatis cecutiens efficitur, quando affectus dilectionis, qui Deum contemplari debuerat, crassa quadam nube obducitur auaritie et cupiditatis. Tale genus hominum illis Helisei irrisoribus recte comparatur, qui dum ascenderet in domum Domini, caluitium eius irridebant, unde et ursis ad deuorandum traditi sunt . Caluitium quippe Helisei, est amaritudo tribulationum, paupertas et humilitas Saluatoris, que pueri, hoc est, stulti amatores huius mundi, irrident, uel quando hoc realiter faciunt, uel quando ea imitari nolunt. Unde et ursis, id est, demonibus ad deuorandum traduntur, ut in penis agnoscant potentem, quem in terris despexerunt humilem. uere irrisores sunt, non imitatores. Irriderent  enim, ni fallor, retia Petri, scenofactoriam Pauli, zonam pelliceam Ioannis Baptiste, panem subcinericium Helie, nuditatem Martini, sed et insaniam reputarent ipsum asellum Saluatoris. O si familiare nobis deesset exemplum, et nos qui facti sumus rebus pauperes etiam spiritu pauperes essemus et quod suscepit professio executio operis testaretur. Sed frequenter uasa figuli, quibus maiorem adhibet diligentiam, in contumeliam prodeunt, et ea quibus minus cure impenditur, fiunt in honorem et in meliores usus. Sic uirgulta in desertis locis sita si ad radices habeat humorem, si ramusculi eius libertatem eris et caloris assequantur, quandoque arborem speciosam, ramos, baculos, folia condensa, flores uernantes, et fructum utilem  ex se producit. E contrario uero nouella plantatio in locis amenis et uirentibus posita, si perfundas eam amaritudine, si pungas eam spinis, dum debes apponere cophinum stercoris, si ramusculos erumpentes recuruos in terram teneas, si palis undique coarctes eos, ne in libertatem eris exurgant, estimo ego quod planta ista cum in robur euaserit, truncum incompositum, ramos retortos, folia rara, flores imperfectos, fructum fatuum producet, et minus suauem ad uescendum. Nonne legisti, quia non gentem propter locum, sed locum propter gentem elegit Dominus?  Certe mulier in paradiso facta est, uir extra paradisum, tamen citius et amplius peccauit mulier quam uir. Phariseus  quoque superbus plus peccauit in templo, quam Mattheus publicanus in teloneo; et Iudas plus in cena Domini, quam puella saltatrix in conuiuio Herodis. Quare hoc? Rebus enim necessariis occasiones periculi solent adiacere, et ex his que in se bona sunt causis emergentibus contrarii prodeunt euentus. Sic tranquillo mari et uentis flantibus prosperis nature malum et antennas erigunt, appendunt uela, ceteraque instaurant per que facilius portum consequantur. Sed uentis irruentibus contrariis ipsa uela et cetera nauis ornamenta que ad portum ducere debuerant, fiunt causa naufragii, nisi prouida hoc caueat diligentia gubernantis. Eodem modo et qui nauem ingrediuntur monasterii suos secum gubernationis apparatus assumunt,  scilicet uilem habitum, uictum tenuem, contemptum seculi, formam paupertatis, et cetera discipline instituta assumunt, per que facilius attingant portum salutis. Sed memoria pristine conuersationis redeunte quandoque incipiunt esse amatores seculi, appetere uoluptates, honores ambire, contemnere paupertatem: et dum pauperes et despecti cum Christo uideri metuunt, uiam humilitatis cum Christo, qui est dux uie, pariter abiiciunt. Sic olim Porphyrius infestissimus ille Christianorum persecutor, auditis Christi uirtutibus quesiuit ab illo familiari suo demone, si Christus bonus et si dignus esset imitatione? Cui ille: Christus quidem bonus est, sed omnes qui sequuntur eum miseri sunt. Sed miserias impius ille nolens sustinere, ex illa hora  cepit detestari et iurare quod non nouisset hominem. uera est procul dubio falsarii illius sententia, quia teste Apostolo, omnes qui uolunt pie uiuere in Christo, persecutiones patiuntur . Quid ergo Porphyrianus uis esse, et affluens omnibus bonis, an Christianus et miseriis subiacebis? Melius enim est ad tempus cum Christo miserias et pressuras sustinere: quia tristitia ista uertetur in gaudium, et tale gaudium quod nemo tollet a te . Ita dico si prompta mente particeps fueris tribulationum. Et quis esuriens habuit piscem appositum, et comedit scorpionem? quis portum tenens affectauit naufragium? Affectatum plane naufragium dixerim, si is qui sancte conuersationis  habitu imaginem Christi induit, et quasi uno pede intrauit in gaudium Domini sui, respiciens retro, uoluptatibus uite et curis secularibus uelit implicari. In religiosis autem hec ideo affectata uidentur, quia facile hec cauere possunt: quippe status et habitus et professio his contradicit: et sufficiens rerum temporalium administratio omnem necessitatem talia affectandi excludit. Propterea respice ad cetera malorum genera, uidelicet ad ea que fiunt per impotentiam et e contrario ad illa que fiunt per deliberationem, et uidebis quod affectata mala, id est, que ex deliberatione fiunt, summam malorum attigerunt. Que enim per subreptionem fiunt mala ex hoc leuiora sunt, quod subito urgente motu animi preueniunt iudicium rationis:  ut si motu iracundie fratri meo dicam racha siue fatue. Unde ipse incentor mali diabolus propter uelocitatem huius suggestionis aui comparatur in tali tentatione, ut ibi: Posuerunt morticina seruorum tuorum escas uolatilibus celi . Ea quoque que per indiscretionem fiunt, ex hoc quodammodo excusantur, quod fallunt iudicium rationis; uidentur enim esse bona sed non sunt: ut si forte aliquis uelit ieiunare aliis comedentibus, uel psallere aliis dormientibus et huiusmodi. Unde et propter fraudem suggestionis in talibus uulpi comparatur, ut ibi: Capite nobis uulpes paruulas, que demoliuntur uineam meam . Similiter et in his que per impotentiam fiunt, aliqua est attenuatio  culpe: quia adeo uiolenta est tentatio, quod non suppetunt uires resistendi: ut forte in edulio lentis Esau , et in tentatione mulieris illius fatue, que apprehenso pallio Ioseph dixit: Dormi mecum . Quanto enim maior est uiolentia tentationis, tanto minor est uoluntas peccati: et e contrario, quanto minor est tentationis uiolentia, tanto maior est uoluntas peccati. Propter uiolentiam autem tentationis ipse suggestor mali apro comparatur, ut ibi: Exterminauit eam aper de silua, et singularis ferus depastus est eam . Ergo qui suscepta paupertate et humilitate imaginem Christi induit, quid dicturus est si metallo regis imprimit imaginem Herodis? Hoc iudicium non est serui, sed imperatoris. Unicum  ergo superest consilium, reformare in nobis imaginem Christi, restaurare regis pecuniam ut ueniens ponere rationem cum seruis suis, cum usuris exigat illam. Preueniant iudicem terribilem planctus penitentie, misericordie opera, munditia uite, que hebetent aciem gladii illius uersatilis, quamdiu suspenditur manus ferientis. Quis enim non timeat ictum illum insanabilem, ubi materia fragilis, gladius penetrabilis, percussor fortis? Obtineant ergo preces et lacryme, ut gladius eterne damnationis conuertatur in uirgam correctionis, que sic in presenti corripiat fratres, ut in futuro faciat heredes illius hereditatis, quam immarcessibilem et incontaminatam sanctis suis conseruauit in celis  iehsu Christus Dominus noster, cuius regnum et imperium permanet in secula seculorum. Amen.



SERMO II. DE ADuENTU DOMINI.

Sol stetit in medio celi, et non festinauit occumbere spatio diei unius . Et si antiqua prodigia ad memoriam reuocemus, uidelicet magnalia que fecit Deus in Aegypto, mirabilia que operatus est in terra Cham, terribilia que ostendit in mari Rubro , maiora tamen presentis temporis uidemus mirabilia. Ecce enim iuxta Hieremie uaticinium, Nouum fecit dominus super terram . Quod nouum? res mira, res inaudita, factum est in uirgine solstitium. Nec loquor modo  solstitium naturale, cum sol iste uisibilis gradu reciproco a nobis auertitur, uel ad nos conuertitur; non illud solstitium miraculi, quod ad Gabaon factum est, ubi filiis Isrel pugnantibus sole defixo in medio celi, dies duplicata est ut consequerentur uictoriam de hostibus. Sed illud loquor solstitium ineffabile, quando Dei Filius, sol iustitie interminus et incomprehensibilis quodammodo se comprehensibilem fecit, et diuinitatis sue maiestate quasi in unum globum collecta, in uterum uirginis corporaliter se infudit. Et est primum solstitium naturale. Secundum, miraculi. Quod uero factum est in uirgine, solstitium est salutis. Congrua autem fortassis similitudine incarnationem uerbi solstitium appellauerim: qua sicut sol iste uisibilis  dicitur solstitium facere, quando nobis e uicino positus ad nos amplius accedere non potest, sic Dei Filius sol iustitie, solstitium fecit, quando nostram naturam assumendo usque adeo sibi coniunxit, quod facta unione Dei et hominis ad ipsam amplius appropinquare non potuit. Quomodo enim amplius appropinquaret, qui et Deum hominem, et hominem Deum fecit? Ista ergo unio Dei et hominis nobis significata est illo uerbo Iosue quod proposui: Sol stetit in medio celi, etc. Cum celi nomen in sacra pagina multis modis accipiatur, hoc in loco accipitur pro presenti Ecclesia, hac similitudine: quia sicut celum ethereum fulget et ornatur uaria distinctione planetarum et siderum, ita presens Ecclesia ornatur et fulget diuersis uirtutibus  et meritis sanctorum. Unde in Apocalypsi nomine celi presens Ecclesia, nomine stellarum uiri sancti designantur, cum dicitur de serpente illo antiquo, uidelicet diabolo: quia cauda sua trahebat tertiam partem stellarum celi in terram . Et alibi: Factum est silentium in celo hora quasi dimidia . In celo, hoc est, in presenti Ecclesia. Quia enim in ea hora integra id est continue non potest haberi silentium contemplationis propter uarias tentationes, que animi quietem impediunt. Inde dicitur: Factum silentium in celo quasi hora dimidia: quia et si non semper, interdum tamen sancta Ecclesia per celeste desiderium sursum eleuatur. Medium autem huius  celi fuit beata uirgo Maria, que inter legem et gratiam quasi limes quidam medius constituta, solem iustitie, uidelicet Dei filium in se concepit, quia cognitionis sue radios ad utrunque populum, id est, Iudeos et gentiles emitteret. Est igitur sol, Christus: celum, presens Ecclesia: medium celi, beata uirgo Maria: solstitium, uerbum incarnatum. Huius autem solis iustitie duo signa solstitialia possumus assignare. Primum Euam: secundum, beatam uirginem Mariam. Eua peccatrix, per quam mors intrauit in mundum, que fuit ianua perditionis, signum fuit solstitii hyemalis: quia per ipsam nocte peccati prolongata, sol iustitie a nobis longius recessit. Beata uirgo Maria signum fuit solstitii estiualis: quia in ipsa rediuiuo quodam  calore gratie sol iustitie ad nos appropinquauit. Inter hec autem duo signa, uidelicet Euam et beatam uirginem Mariam, sol iustitie, quem diximus, per mundi huius cursum paulatim radios sue cognitionis effudit, dum aliis per inspirationem, aliis per uisiones, aliis per subiectam creaturam, aliis modis aliis seipsum notum facere uoluit, quousque homo natus ex uirgine, super terram uisus est, et cum hominibus conuersatus est . Sol ergo stetit in medio celi. Sed quid est quod sequitur: Non festinauit occumbere spatio diei unius. Quod licet ad historiam supra memoratam quantum ad literam, respiciat, ubi ad Gabaon sole defixo in celo accreuit spatium diei unius filiis Isrel  hostes suos expugnantibus, mystice tamen ad genus humanum pertinet, quod ab inimicis spiritalibus modo uiolenter, modo fraudulenter, modo occulte, modo aperte impugnabatur. Cuius primus hostis fuit affectus praue conscientie. Secundus uanitas mundane glorie. Tertius, timor mortis. Quartus, desperatio salutis. Quintus, spiritalia nequitie in celestibus. Sextus, subtus inhians infernus. Primus hostis agebat ut tolleret cordis mundiciam. Secundus, ne aspiraremus ad patriam. Tertius minabatur supplicium pene. Quartus negabat spem misericordie. Quintus agebat ut a Deo separaret. Sextus, ut captiuos incarceraret. Et quis tam fortes aduersarios una die expugnaret? accreuit ergo spatium diei unius, ut facilior uictoria mora temporis  proueniret. Et fuit spatium prime diei, tempus legis: spatium secunde diei fuit, tempus gratie siue noue legis. Lex siquidem dies fuit que fugatis ignorantie tenebris cultum unius Dei docuit ostendens quid Deo, quid proximo deberemus: que pena peccatis, que remuneratio uirtutibus reponeretur. Hec autem dies non fuit sufficiens ad expugnationem hostium spiritalium: quia lex habebat uocem precipientem non gratiam adiuuantem. Unde dicit Apostolus: Quia lex neminem ad perfectum produxit . Et alibi: Si ex lege iustitia, Christus ergo gratis mortuus est . De Iudeis quoque in psalmo dicitur: Filii Effrem intendentes et mittentes arcum, conuersi sunt in  die belli . Quasi diceret, Filii Effrem, hoc est, ipsi Iudei, ut pars pro toto accipiatur, intendentes et mittentes arcum, hoc est, preparationem quandam ad pugnam spiritalem, contra uitia facientes, dicentes: omnia que iusserit nobis Dominus, faciemus. Ipsi conuersi sunt in die belli, hoc est auersi sunt in tempore tentationis. Sic olim baculus Helisei filium mulieris mortuum suscitare non potuit, quousque in aduentu Helisei caro pueri calefacta spiritum uitalem recepit . Baculus Helisei, hoc est, lex a Deo propter correctionem transgressorum posita, genus humanum in peccatis mortuum uiuificare non potuit, quousque in aduentu Helisei id est mediatoris Dei et hominum Iesu Christi, per gratiam adiuuantem inflammatum  ad uiam salutis rediit. Prima ergo die non sufficiente ad uictoriam de hostibus spatium diei duplicatum est, quando ad legem accessit gratia, ut per mediatorem Dei et hominum Iesum Christum hostes humani generis, hoc est, peccata cum suo autore diabolo uinceremus. Ecce, fratres dilectissimi, iam Heliseus uenit, iam Christus humanatus nobiscum stat in acie. Si Deus pro nobis, quis contra nos? Ergo o anima fidelis et deuota fortiter preliare bella Dei tui. Iam non est quod timeas, non est quod expauescas: non enim solus ad hanc pugnam uenit, quin potius stat multo milite comitatus. Nam lectulum eius id est Incarnationis mysterium, sexaginta fortes ambiunt ex fortissimis  Isrel, omnes tenentes gladios et ad bella doctissimi , utpote prophete, qui eum uenturum predixerunt, apostoli et martyres, qui constantia passionis testimonium ei perhibuerunt: alii miraculis corusci, alii predicatione clari, omnes tenentes gladium spiritus, quod est uerbum Dei . Attende anima Deo digna, quibus armis rex tuus induitur, ut et tu similibus induaris. uis uidere quibus? Ecce stat nostre carnis tectus cilicio, humilis, patiens, despectus, mansuetus, plenus doloribus, pauper, peregrinus. Tu ergo indue armaturam regis si uis censeri nomine militis. Esto ergo patiens in iniuriis, in obediendo humilis, in aduersitate securus, in prosperitate modestus: iocundus in paupertate, mansuetus in  conuersatione, in abstinentia seuerus, in caritate feruidus. Talis enim est dilectus tuus, et ipse est amicus tuus. Non sint tibi hec infirma Dei tui occasio scandali, que debent esse causa salutis, sicut olim in illis impiis factum est, qui eius mortalia contemnentes in faciem eius inspuerunt, lanceis pupugerunt, qui exclamauerunt dicentes: Non habemus regem nisi Cesarem : quin potius adora humanatum, amplexare infirmum, patienti et despecto condole, pauperi et egeno studia humanitatis impende: omnia enim ista pro te suscepit, non pro se. Propter te ad hanc pugnam uenit: imo pro te in hac pugna occubuit. Quare occubuit? quia diuino oraculo sic preordinatum fuerat, ut ille  exercitus uinceret cuius dux in bello primo occumberet. Tamen sicut dicit Scriptura: Non festinauit occumbere spatio diei unius: qui non prius suscepit mortis supplicium, quam nostre reparationis sacramenta consummaret. Unde in cruce positus, dixit: consummatum est . Ut autem hanc pugnam spiritalem latius prosequamur, multos ad eam uocari uidemus: qui belli impetu imminente tanquam desides et ignaui ab exercitu Domini separantur.

Sic enim in lege Moysi precipitur, ut pugna imminente filiis Isrel formidolosi, uxores ducentes, edificantes domos ad propria reuertantur. Et sunt formidolosi, qui dum ueniunt pugnaturi contra uitia, per uigilias, per ieiunia, per orationes, incipiunt  formidare pondus laboris, grauamen corporis, occasiones infirmitatis, et sic euenit ut dum molestias corporales effugere cupiunt, a suo proposito deficientes nichil uirtuosum attentare presumunt. Sed de iumento quod in opus domini sui conduxerunt, quod denario diurno appreciauerunt, sic eis dispensare non licet, ut mercedem diuini operis accipiant, et opus diei non perficiant. Quis enim mercenarius bouem uel asinum patrifamilias despondeat, et non desudante animali pretaxatam mercedem expectet? Ecce nos miseri manum ad aratrum misimus: reficimus iumentum nostrum, hoc est, corpus de eleemosynis pauperum, de peccatis mortuorum, ut nostris spiritalibus carnalia eorum recompensemus, cum tamen simus tepentes in oratione, desides  in opere, in uigiliis pigri, in disciplina inordinati. Timeo uehementer ne pro nobis dicatur illud Ezechielis, quod subiungitur: uidi, inquit, et ecce in ostio templi inter uestibulum et altare uiginti quinque uiri habentes dorsa contra templum, et facies ad orientem, et adorabant ad ortum solis . Per hos XXu uiros, recte pusillanimes et ignaui figurantur, qui dum neque in templo cordis thimiama sancte deuotionis, neque in altari corporis sacrificium boni operis offerunt, quasi inter templum et altare positi otiosos se ostendunt. Unde congrue de his dicitur, quod habeant dorsa contra templum, et facies ad orientem: quia et disciplinam humiliata mente suscipere nolunt, et tamen consolationis, que per orientem significatur,  participes esse uolunt. Inde est quod adorant ad ortum solis adorare est in beneficiis et consolationibus Deo gratias agere. Unde dicitur: Confitebitur tibi cum benefeceris ei . Et hec de formidolosis. Nam per eos qui a bello domini separentur eo quod uxores ducant, significantur luxurie dediti, que etiam sapientes infatuat, fortes prosternit, erectos incuruat, sublimes deiicit. Quis ergo tante pestis non caueat insidias? Quis eius dolis non timeat seduci? Ecce, inquit beatus Iob, hi qui seruiunt ei, hoc est uiri sancti, sunt instabiles et in angelis suis reperit prauitatem, quanto magis nos qui inhabitamus domos luteas et terrenum gerimus fundamentum . Hostis iste  e uicino positus est, quod et si non semper preualeat dum suggerit, interdum tamen loci et temporis opportunitate seducit. Sic olim Sichem filius Hemor in Dina , Dauid in Bersabee , senes Babylonis in Susanna , Holofernes in Iudith captus occubuit , quorum nullus in concupiscentiam exarsisset nisi concupiscendi occasio e uicino posita se obtulisset. Attende ergo quam sit filia Babylonis, id est, carnis conditio, misera, utpote necessario moritura, uictura breui, custos sepulchri, socianda uermibus, iudicio addicta: et nisi misericorditer liberata fuerit in eternum peritura. Ut ergo liberemur ab hac seruitute misera, sacre Scripture regamur magisterio, que amatorem suum a terrenis contagiis sursum  eleuat, dum eum primo per disciplinam instruit, in habitu et gestu corporis, secundo per scientiam in rebus agendis, tertio per prudentiam in moribus, quarto per sapientiam in celestibus, siue in contemplatione celestium. Dum enim primo auertit oculos suos homo ne uideant uanitatem, non exaltat in risu uocem suam, non loquitur scurrilia, que ad rem non pertinent, neque fert pedem quo non licet: iam per disciplinam bone uite initium, uidelicet formam religionis est assecutus. Postmodum cum in operibus siue rebus agendis inuenitur sollicitus, impiger, circumspectus, cautus, prouidus, iam magistrante scientia ipso exercitio boni operis occasionem peccandi prescindit. Tertio, cum iam placent ea que dixi, paulatim incipit conscientia  purgari a uitiis, et subintrante prudentia ornari incipit uirtutibus et bonis moribus. Quarto, cum iam uirtutes est adeptus, parum est ei abstinere a uitiis, sed per suauitatem diuine sapientie incipit sapere ea que Dei sunt, ut iocundum sit ei fabulari cum Deo, rimari celestia, dicendo cum propheta: Mihi autem adherere Deo bonum est, ponere in domino Deo spem meam . He sunt quatuor rote, quibus sacra pagina amatorem suum informat, et sursum euehit, docens eum offerre corpus suum hostiam sanctam, uiuentem, Deo placentem , et immaculatum se custodire ab hoc seculo . De quibus in propheta dicitur: quia cum eleuarentur animalia, eleuabantur et rote pariter iuxta ea . Quippe sancti uiri  non aliter per celestia desideria ad Deum respiciunt, nisi hic uirtutum quadriga eos fuerit persecuta.

Per tertium genus hominum qui a bello domi separantur, eo quod domos edificent, significantur curiosi, plusquam oportet curis exterioribus intenti, quales sunt homines huius seculi, qui faciunt in mari uiam, circumeunt terras, faciunt diuitias et non in iudicio, terminum copulant ad terminum, tanquam ipsi soli habitaturi sint super terram . Sed quid nobis de his qui foris sunt iudicare, qui hoc curiositatis malum in nobismetipsis inuenimus, et tanto periculosius quo amplius aliorum facta uel dicta magis quam nostra discutimus. Quis enim nostrum de seipso adeo sollicitus, qui non curet exteriores administrationes et iudicet officia inordinata?  Hic dicat plus rigoris esse quam oportet, ibi plus dispensationis, imo  dum plenius indagare uolumus que ab aliis fiant, fingendo ea que non eueniunt, in detractionis uitium precipitamur. Inquit enim alter alteri: nunquid nouisti quid ille loquitur in silentio? quid agit in occulto? qualis est in incessu? qualis in habitu! ueruntamen occultum teneas, donec res melius innotescat. Quid tu radix peccatrix occultum uis fieri, qui sanguinem fratris tui iam effudisti? Ecce sanguis eius clamat ad dominum de terra . Iam causa eius in eterni regis palatio omnibus innotuit, plangunt eum Cherubin et Seraphin: cui innocenti detraxisti, quem sanum uulnerasti,  cuius sanguinem iniuste effudisti. Quid tibi potest esse animi recta sapienti, quando frater tuus hoc meditatur in oratione, hoc in lectione, hoc in opere, imo ubique locorum gemit cruentus uulnere quod tu iniuste ei inflixisti? O consummata religio que summam sue perfectionis constituit in detractione aliene uirtutis. Dicis forte, quia uir spiritalis es qui omnia iudicas et a nemine iudicaris. Et ego tibi sine tui iudicio illius ethnici uersiculo respondebo: Quia omne animi uicium tanto conspectius in se crimen habet, quanto maior qui peccat habetur. Demum si spiritalis es et contemplatiuus. Si contemplatiuus es, Deum uides. Non indigneris ergo si te interrogo, cum sim puluis et cinis. Quando Deum uides, in ipso quid uides? Nisi  uisus tuus fallitur, dices quia humilitatem, mansuetudinem, caritatem, patientiam ad omnes. Flecte oculum ad te ipsum, in te quid uides? Nisi te ipsum accusare erubescis, dices quia superbiam, impatientiam, insuauitatem, diffidentiam ad omnes. Recto ergo usus consilio, te ipsum primo loco reprehendis. Imo si iustus es, in principio accusator es tui , sicut quondam Iob ille iustus, cum Deum oculo contemplationis respiceret, sua infirma intuens et accusans exclamauit dicens: Auditu auris audiui te, nunc autem oculus meus uidit te, idcirco me reprehendo . Quasi diceret, primo audiui te per tue uoluntatis cognitionem, nunc autem oculus meus uidet te per mentis contemplationem: et quia uideo te, idcirco ipse  me reprehendo. Me inquit, non te. Sic enim omnis uir spiritalis quanto magis ad Deum accedit, tanto magis quid sit ex se ante oculos statuit, quo amplius se per gratiam illuminatum recognoscit. His tamen omnibus que dixi, non damno zelum religionis, qui ab omnibus bonis et amandus et tenendus est, sed arguo et reprehendo liuorem detractionis. Quia ergo, fratres dilectissimi, non coronatur nisi qui legitime certauerit , assumat formidolosus uirtutem, carnalis pudicitiam, curiosus animi quietem: et conuersationem bonam habentes in caritate Dei, et patientia Christi inimicis nostris spiritalibus obuiemus, quos non strepitu armorum sed uirtutibus et bonis operibus  oportet repugnari. Fortis quidem pugna sed magna uictorie reponuntur premia ubi luctus in gaudium, labor in quietem, paupertas in affluentiam, miseria in iocunditatem, mortalitas in eternitatem conuertitur: ubi sancti regnant cum Deo, et agnus Dei cum illis. Pari ergo desiderio, uoto unanimi studeamus regi nostro militare, qui quamuis in aduentu suo humili, tribulationis nos faciat participes, in secundo aduentu cum uenerit in maiestate sua cum angelis suis regni sempiterni nos faciet heredes, quod nos perducere dignetur ipse rex noster iehsu Christus dominus noster, cuius regnum et imperium permanet in secula seculorum. Amen.



SERMO III. IN ADuENTU DOMINI.

 In illa die erit germen Domini in magnificentia et gloria, et fructus terre sublimis . Diem aduentus Christi diu multumque desideratam, quam propheta non poterat demonstrare digito, ardenti desiderio demonstrat dicens: In illa die, etc. Ac si diceret: Non loquor diem illam angustie et tribulationis, cum erunt signa in sole et luna et stellis arescentibus hominibus pre timore et expectatione que superuenient uniuerso orbi . Non denique diem illam desolationis, quando rupti sunt fontes abyssi magne et cataracte celi aperte sunt, ut inundatione facta delerent omnem animam uiuentem. Illam potius loquor diem, quando rorantibus celis desuper illuxerunt coruscationes gratie orbi terre, et Dei Filius in carnis trabea apparens  mortis federe sublato pacem mundo intulit, non qualemcunque dico, sed eam ut  habitaret lupus cum agno, et delectaretur infans super foramine aspidis, et manum ablactatus mitteret in cauernam reguli . In illa die tam solemni tantum expectata erit germen Domini in magnificentia, etc. Quod germen? Illud plane cuius semen Spiritus sanctus eiecit, angelus florem protulit, Maria fructum edidit, mater Ecclesia saporem suscepit. Et recte in angelo floruisse hoc germen dixerim, qui mysterium absconditum a seculis uirgini denuncians in ipso salutationis uerbo monstrauit, et quod in arcano diuini consilii latuerat, quasi in flore fructum, ita et in salutatione uirginis Christum promisit nasciturum. Aue   Maria gratia plena . Quis in flore tam suauis colloquii germen desperet prouenturum, quod dispensauit bonitas, promisit ueritas, euangelizauit fortitudo? Sed hoc dignum admiratione uidebitur, quia non herbam, non plantam, non ramum denique uel arborem dicit fore in magnificentia, sed germen, quod non solum magnum non esse solet, sed mortui seminis uix erumpens germen modicum futuri fructus indicium. ueruntamen per quantitatem seminis germinis huius magnificentiam pensare possumus. Quippe sicut in germine uerbi incarnati conceptionem, ita et semen Spiritus sancti operationem recte possumus intelligere. Quid enim magnificentius esse potest illo germine quod perfusum est gratia Spiritus sancti? Unde et de Spiritu  sancto conceptus esse dicitur Christus. Sicut enim quod de carne nascitur, caro est: ita quod de Spiritu sancto natus est, totum  spirituale est ; totum dico non secundum naturam spiritualem tantum: imo etiam secundum naturam carnis. Ut eum dicam quod uerum esse credo, Christus secundum affectiones carnis adeo fuit spiritalis quantum Paulus, ea uirtutis celsitudine qua non potuit separari a caritate Christi. Propterea germem istud alibi non solum monti, sed coagulato et pingui comparatur, coagulato propter humanitatis et uerbi unionem, pingui propter carismatum plenitudinem. In hoc siquidem germen septiformis gratie non tanquam gutta modica,  sed tanquam fluuius ingens corporaliter descendit, a quo ad uiros spiritales tanquam riuulus, et ab illis ad infima Ecclesie membra tanquam stillicidium emanauit. Quid demum aliud significat Salomonis illud solium, cui in uniuersis regnis aliud natura uel artificio non poterat comparari, quam illius germinis magnificentiam? Natura quippe assumpti hominis, in quo summa maiestas tanquam in solio resedit, omnibus ceteris fuit supereminens propter puritatem humanitatis, et gratiarum plenitudinem: quasi quodam Spiritus sancti artificio pre ceteris filiis hominum insignita extitit. Quam etiam donorum plenitudinem figurabat lecythus olei ille, qui replens omnia uidue uasa ipse non est imminutus: quin potius filios illius liberatos a creditoribus de  sui superabundantia sustentauit, Sancta quippe Ecclesia iam olim uidua, utpote in qua Deus per infidelitatem extinctus fuerat Heliseo, hoc est, Deo patre benedicente lecythum oleo plenum , Christum uidelicet septiformi perfusum gratia suscepit quo distillante gratiam in filios Ecclesie, eosdem non solum ab exactore diabolo liberauit, sed etiam his qui in Dei filios adoptati fuerant, quo pie uiuerent de sua plenitudine copiosum gratie munus infudit. O felix illa anima que de tanta plenitudine gustauit ad modicum, et in die aduentus Christi arram sue uisitationis accepit, ne cum populo illo perfido audire mereatur: Cognouit hirundo nidum suum, et ciconia tempus aduentus sui, Isrel autem me non cognouit . O munda  conscientia que ad presentiam regis sui adeo est mundata et ornata, ut secura uideat eum in illa sublimitate glorie, cum tremebunt angeli in conspectu eius, et uirtutes celorum mouebuntur . Ipsum enim germen quod nunc in magnificentia, in futuro apparebit in gloria.

Quam sublimitatem glorie propheta prosequitur dicens: Et erit fructus terre sublimis. Quamuis enim sublimitas ista referri possit ad magnalia que fecit in terra, qualis fuit curatio infirmitatum, suscitatio mortuorum, quod demum ambulauit super mare, et horum similia, aptius tamen ad gloriam resurrectionis respicit, qua exaltatus est super omnia benedictus in secula. Quam sublimitatem alibi propheta loquitur dicens: Erit radix Iesse  que stat in signum populorum, ipsum gentes deprecabuntur . Quomodo enim signum esse potest omnium populorum nisi sit sublime? Quapropter huius signi sublimitas, gloria est resurrectionis que precessit in capite: propterea signum populorum, ut et ipse spe resurrectionis eiusdem glorie uiuant in expectatione quam in autore suo uident precessisse. Quod signum Propheta sibi imprecatur, cum dicit: Fac mecum signum in bono . Sed sibi uult quod ille tam sublimis radix appellatur, cum radix inter omnes ramos arboris magis sit humilis? erit, inquit, radix Iesse et cetera. Sed Christus in hoc radici comparatur, quia sicut radix arborem, ita Christus alios sustentauit, non ab ipsis sustentatus est. uel potius in radice, Christi humilitas  figurata est: quia prius Christus fuit humilis, postea sublimis. Cuius humilitatis manifesta indicia sunt, si recolimus ea que prophete, euangelia et cetere Scripture de ipso loquuntur. Sed ecce signum nobis est in sublimitate, utinam etiam signum sit in sua humilitate. Omnis enim Christi actio  nostra est instructio. uos, inquit Christus, uocatis me magister et Domine, et bene dicitis. Sum etenim . Certe si ipse magister et nos discipuli sumus, in nostro studio eius disciplinam debemus imitari.

Attendat ergo quilibet uerum qui discipulum eius se esse dicit, si forte inuitatus fuerit ad eius humilitatem, patientiam, mansuetudinem: ad paupertates et  iniurias pro nomine eius sustinendas, nunquid in hac parte erit discipulus hominis istius? Timeo uehementer ne uoce illa Petri respondeat: homo nescio quid dicis . Quin potius maledicat ei qui se inuitauit dicens: tu discipulus illius sis, ego autem discipulus Moysi . Quomodo enim discipulus eius sum, cum ipse precipiat humilitatem, ego sequor superbiam: ille patientiam iubet, ego teneo impatientiam; ille monet iniurias sustinere, ego non solum non sustineo iniurias, imo etiam aliis sine causa iniurias infero. Audi si placet, Psalmistam qualem oporteat discipulum esse Christi: Myrrha, inquit, et gutta et cassia a uestimentis , hoc est, a sanctis tuis. In myrrha, que amara est, patientia tribulationum: in gutta, que dolores lenit  et inflaturas sedat, uirtus humilitatis: in cassia, que in aquosis crescit locis et in altum surgit, desideria sancte deuotionis figurantur. Ista debent manare a domibus eburneis, hoc est, a conscientiis uirtutibus et castitate dealbatis, ex quibus delectantur filie regum, hoc est anime bene se regentium in timore tuo.

Certe dicunt scholastici et uehementer id uerum est, quoniam in omni studio quatuor sunt necessaria, uidelicet mens humilis, uita quieta, exercitata meditatio, et amor mediocritatis. Exigitur mens humilis, ne per superbiam faciat contra mandata magistri, quam habebat ille qui dicebat: Domine non est exaltatum cor meum, neque elati sunt oculi  mei, neque ambulaui in magnis, neque in mirabilibus super me . Exigitur etiam uita quieta, ne tumultibus uariis in diuersa distracta, minus intente prosequatur finem sui studii quod bene inchoauit. Sicut de quibusdam inquietis dicitur: Turbati sunt et moti sunt sicut ebrius, et omnis sapientia eorum deuorata est . Tertium est exercitata meditatio quatenus meditetur mens semper in eo quod concepit in studiis, ne forte uacans otio per illicita desideria effluat. Hanc meditationem habebat Propheta cum diceret: Et meditatus sum nocte, id est, in defectu huius uite, cum corde meo, et exercitabor sic meditando super his que recta sunt, et scopebam ; hoc est ab illicitis desideriis purgabam spiritum  meum. Quartum uero eorum que bona exigunt studia, est amor mediocritatis, ne animus in delicias dissolutus ambitione rerum temporalium a proposito suo desistat. Qua mediocritate contentus erat qui dixit: diuitias et paupertates ne dederis mihi, sed tantum uictui meo tribue necessaria , Ista omnia in Christo magistro nostra fuisse scimus, dum legimus eum humilem et quietum , celo semper meditatione intentum, et non solum mediocritate contentum, sed nec etiam habentem ubi reclinaret caput suum .

Clamat nobis Apostolus: quoniam qui dicit se in Christo manere, debet sicut ille ambulauit et ipse ambulare . Nos quomodo eum imitamur? Sedit populus manducare et bibere, et surrexerunt  ludere. Et certe disciplinam Christi, quam summis labiis profitemur, utrum in re ipsa teneamus, ex ipso fine ad quem tendere debemus, potest colligi: habent certe cursoria et pugillatoria finem suum uidelicet coronam uictorie, habent mechanice artes suum finem, que ad uite subsidium finaliter inuente sunt. Sic oratoris studium finaliter persuadere nititur, quod uideatur iustum uel utile siue honestum. Nostri autem studii finis Christus esse debet, qui est finis ad iustitiam omni credenti . uel saltem mundi philosopho minus non habeamus, cum oratore finaliter querentes quod iustum uel utile uel honestum uideatur. Sed quomodo finem utilis consequitur, qui nulli proficit? quomodo finem honesti qui non suam tantum, sed etiam alterius  opinionem semper ledit? Neque etiam finem iusti habere dicetur, qui precepta iustitie contemnit. Finis enim utilis in prouentu, finis honesti in opinione bone fame, finis iusti in radice caritatis consistit, ut reddatur homini quod hominis est, et quod Dei Deo. Imo  finem iniusti te sequi dixerim, et uide quomodo clamat ipse Dominus: ue homini per quem scandalum uenit.  Intonat tuba euangelica: Qui scandalizauerit unum de his minimis, expedit ei ut suspendatur mola asinaria ad collum eius, etc.  uociferatur Apostolus: nulli malum pro malo reddentes, patientes estote ad omnes.  Quomodo ergo finem iusti attingit, qui seipsum  preuaricatorem mandatorum Dei non arguit, et in eum qui processioni non interfuit tota mentis commotione insurgit. ue uobis scribe et pharisei culicem colantes et camelum transglutientes.  Propter Deum te attestor cum audis nomen scandali quid sonat in auribus tuis? Certe licet scandalizare quandoque pro contristare accipiatur, ut Dominus ait ad Petrum: uade retro Satana, scandalum tu mihi es , hoc est contristas me, tamen secundum quod in euangelio prohibetur nomen scandali importat mortem fratris. Est enim scandalizare, dicto uel facto fratri suo occasionem mortalis peccati prestare. O munda conscientia que dicto uel opere suo gaudet in sanguine fratris sui. Audit forte aliquis qui libenter scandala facit, et excusationes  querit in illius Scripture testimonio que dicit: Si scandalum pro ueritate nascitur, melius scandalum admittitur, quam ueritas relinquatur. uis ergo audire ubi scandala sunt admittenda et ubi fugienda? Si in malo opere meo scandalizatur frater meus, cessare debeo et pro me et pro illo. Si autem in bono opere meo scandalizatur, est ubi scandalum admittere debeo, est ubi non. Si enim ad bonum quod facio, teneor de mandato Dei, uel de professione ordinis mei, et inde scandalizatur frater meus, non propter hoc cessare debeo: quia hic tutius scandalum admittitur quam ueritas relinquatur. Si uero ad bonum quod facio, non teneor de mandato uel uoto, quin potius bonum illud uoluntarium est, et de libero arbitrio, et inde scandalizatur  frater meus, etiamsi maximum bonum illud sit, utpote ieiunare biduanas uel triduanas, secrete uigilie, priuate orationes, propter scandalum ab illis debeo abstinere. Ego, inquam, qui in congregatione constitutus unanimis debeo habitare in domo, et quantum in me est a scandalo cauere anime fratris mei. Ideo autem dixi, qui in congregatione sum positus, quia aliquis priuatam ducens uitam, etiam bona uoluntaria non tenetur omittere propter scandalum alterius. Unde etiam ad cautelam scandalorum Anselmus Cantuariensis scientia et religione perfectus dicit: Si quis cenobitarum forte propositum aggreditur, expedit ut quodcunque monasterium ingressus fuerit ibi radicibus caritatis radicetur: nisi forte tale sit monasterium in quo inuitus  malum facere cogatur, nec aliorum mores, etiam si inutiles uideantur, iudicet, dummodo contra precepta diuina non uideantur. Hec est forma discipline Iesu quam ipse tenuit, et nobis mandauit retinendam, ad quam nos inuitauit opere, et informauit preceptis, ne alicuius ignorantie nebula culpam nostram possimus palliare. Si ergo discipuli eius sumus, reuereamur eum tanquam magistrum: si filii, amemus tanquam patrem: si serui, tanquam dominum timeamus: ne eius presentiam non solum nobis inutilem, uerum etiam nobis faciamus damnosam. Quis, inquam, uidit piscem et accepit scorpionem? quis errauit in inuio et cognouit uiam? quis ambulauit in tenebris et aduertit lucem? Ecce  lux mundi coram nobis posita est, a cuius radio nemo priuatur nisi is, qui oculis clausis ab illa uoluerit auerti. Ambulemus ergo, fratres karissimi, in hac luce dum tempus habemus, sequentes uestigia humilitatis eius et patientie documenta, quatenus in presenti uita ad formam eius humilitatis eruditi, in futuro transferamur ad regnum claritatis eius, ipso prestante Domino nostro Iesu Christo, cuius regnum et imperium permanet in secula seculorum, Amen.



SERMO Iu. IN ADuENTU DOMINI.

Descendet sicut pluuia in uellus, et sicut stillicidia stillantia super terram . uidens propheta Dei in spiritu nostre deiectionis consolationem imminere,  consolationem iis qui sedebant in tenebris et umbra mortis, uoluit promittere: ne nimium diuturna captiuitas in desperationem mitteret, si spes future liberationis miserie cumulum non temperaret. Modum itaque nostre uisitationis aperiens in uocem exultationis et letitie erumpit dicens:

Descendet sicut pluuia in uellus. Primo igitur uideamus uellerum discrimina quoniam est uellus natiuitatis, et est uellus uetustatis, est etiam et uellus nouitatis. uellus natiuitatis habemus a natura, uellus uetustatis a culpa, et uellus nouitatis a gratia. Ubi dictum est: Et rursum circumdabor pelle mea  intellige uellus nature; et in Hieremia: uetustam fecit pellem meam et carnem meam  , intellige uellus culpe. In Canticis quoque Spiritus sanctus significans uellus nouitatis ait: Nigra sum sed formosa, filie Ierusalem, sicut tabernacula Cedar , sicut pellis Salomonis. Tabernaculis Cedar se comparat propter nigredinem uitiorum; pellibus Salomonis se comparat propter ornatum uirtutum. Descendet, inquit, sicut pluuia in uellus, et sicut stillicidia stillantia super terram. Pluuia in uellere primo lanam irrigat, secundo eam purgat, tertio super nature beneficium ipsam dealbat. Descendit igitur Dei Filius sicut pluuia in uellus, quando naturam nostram per gratiam uisitans, mundat nos a macula uetustatis, et profectu uirtutum induit uestimentis nouitatis. Descendit, inquit, sicut pluuia in uellus etc. Pluuia aquarum impetu  mundat, ros matutinus temperat, stillicidium uero quasi guttis intercisis terram humectat. Dei itaque Filius quasi stillicidia stillantia super terram descendit, dum secundum uarietatem temporis et modum tentationis mentibus nostris gratiam consolationis infundit. Unde et propheta Dauid incipientium consolationes explicans ait: In stillicidiis eius letabitur germinans . Descendet, inquit sicut pluuia in uellus.

Quatuor descensus Dei ad hominem principales sacre Scripture testimonio astruere possumus, quorum primus est liberationis, secundus eruditionis, tertius consolationis, quartus examinationis. Primo liberamur ab Aegypto, secundo erudimur in deserto  tertio confortamur in pugna, quarto iudicantur uniuscuiusque merita. Si sit in nobis, fratres karissimi, qui cor uiuum habeat et spiritum Dei non hominis imitari studeat, profecto in his mens prouida inueniet unde materiam timoris eliciat, unde etiam spei erecta solatio tempus miserendi et diem uisitationis sue recognoscat. Quis enim aduertens Deum ad terras descendere pro salute hominum desperare potuit? Aut quis expectans iudicem tam terribilem securus unquam fuit? O quam caute quam curiose ambulandum, ubi unus et idem Dominus fortis propugnator ad saluandum, et tam districtus iudex ad un uscuiusque opus quale sit discutiendum! Cum igitur miserationum tuarum Domine, que a seculo sunt , in memetipso recordor, dico:  Mihi adherere Deo bonum est, ponere in Domino Deo spem meam . Cum autem ad iudicium respicio, libet abscondi iam in inferno donec pertranseat furor tuus . Si tamen constituas mihi tempus in quo mei recorderis, quia tamen misericordia superexaltat iudicium. Fugiamus ad dominum serui, ad redemptorem captiui, ad consolatorem miseri dicentes cum propheta: Recordare, Domine, quid acciderit nobis, intuere et respice opprobrium nostrum , liberasti nos de Aegypto, et murmurauimus dicentes: Utinam mortui essemus in Aegypto cum sedebamus super ollas carnium , dedisti nobis legem et diximus: Recede a nobis, scientiam uiarum tuarum nolumus  , uenis ad nos per gratiam ut soluas a peccatis, sed nos ingrati beneficiis dicimus: Quis est hic qui etiam peccata dimittat?  Nil sine te possumus, et tamen te sequi tecum esse recusamus.

Prosequamur igitur, si placet, quatuor illos descensus Dei ad hominem, quos superius notauimus, et Dei beneficia, et nostras iniquitates in sinu memorie altius reponamus. uidens, inquit, uidi afflictionem populi mei qui est in Aegypto, descendi liberare eum . Si ad moralem intelligentiam uelimus recurrere, Aegyptus ista est uita hominum carnalis facientium curam carnis in desideriis. Cum enim corpus quod corrumpitur aggrauet animam, et deprimat terrena inhabitatio sensum multa cogitantem  , qui uitiis et concupiscentiis quamdiu est in hoc mortali corpore superatur, profecto Aegyptiis in luto et latere et palea seruire compellitur. uenit enim ex Aegypto bellatrix quedam que dicitur carnis concupiscentia et dicit: bonum est frui deliciis et uti bonis. Quis enim unquam nature fuit inimicus? quis unquam carnem suam odio habuit? et respondet anima misera: ecce adsum, recte indicasti. Eia inquit auaritia, congrega argenteos, amplifica loculos, parce uiuas, multa possideas, quantum enim habes tantum uales: et respondet infelix anima: Hec omnia seruaui ab adolescentia mea . Et superbia inquit: Ascende in montem hunc excelsum ualde, apprehende arma et  scutum, et exurge in adiutorium mihi ; studeamus minores contemnere, pares opprimere, maioribus derogare, non aduertent simplices, non insurgunt patientes, dissimulant sapientes, non preualebunt rebelles, et respondens dicis: ecce festino, propero, sequar te quocunque ieris . Ecce quam miserabilis seruitus. ueniunt Aegyptii et dicunt anime nostre, incuruare ut transeamus, et nos exhibentes obedientiam sine mora, contradicere aut nolumus aut non ualemus. Forsan iste sunt tres ciuitates quas filii Isrel edificauerunt Pharaoni, quarum una dicta est Ramesse, secunda Phitona, tertia uero Heliopolis . Ramesse commotio tinee, Phithona os siue profundum abyssi, Heliopolis uero interpretatur ciuitas solis. Per Ramesse igitur  auaritiam intellige, que prohibetur in illo loco ubi dicitur: nolite uobis thesaurizare thesauros in terra, ubi tinea et erugo demolitur, et fures effodiunt et furantur . Per Phithonam uero, que os siue profundum dicitur, carnalia desideria et cetere passiones prohibentur, de quibus Scriptura dicit: Quia impius cum uenerit in profundum uitiorum contemnit . Per Heliopolim uero que ciuitas solis dicitur, superbiam accipe, que comitante uana gloria uult longe lateque radiare, et detrahendo, commouendo alios incessanter urere. Et quis nos ab hac seruitute liberabit? Si filius, inquit, nos liberauerit, tunc uere liberi erimus . Sed induratum est cor Pharaonis ,  nec dimittet nos nisi in angelo percutienti, nisi in manu forti. uolens itaque nos eripere de manu pessimorum, mittit angelum suum, qui percutiat primogenita Aegypti, id est timorem, qui accusante conscientia minetur penam eterni supplicii. Et quis uestrum  habitare poterit cum flamma deuorante?  Quis permanebit cum ardoribus sempiternis?  Dum igitur timor pene eterne anime peccanti uias suas malas ad memoriam reducit, profecto primogenita, id est praua opera in priori tempore perpetrata, in gladio contritionis occidit. Iste fortassis est angelus qui percusso latere Petri excitauit eum dicens: Surge uelociter . Ad Petrum namque, qui agnoscens interpretatur, angelus ingreditur, dum  quilibet peccata sua recognoscens formidine pene concutitur: quem a latere percutit, dum preteritas delectationes, in quibus sibi quiescere uidebatur, relinquere compellit. Surge, inquit, homo, quasi diceret, hora est iam te de somno surgere. Surge qui dormis, ne forte damneris cum impiis in aduentu iudicis.

Quelibet igitur fidelis anima angelo percutiente ab Aegypto liberata, secundo descensu Dei opus habet, quo legem Domini immaculatam et conuertentem animas in corde eius scribat, et uiam mandatorum Domini ipsum currere doceat, ne per uarios circuitus erroris iterum reuertatur in Aegyptum, hoc est, in mare et fluctus uitiorum. Unde etiam et Moysi, qui sumptus uel saluatus ex aquis  interpretatur, lex Domini data fuisse prohibetur. Ei profecto mandata Dei et disciplina sunt utilia, qui conuersus a uia sua pessima uitia detestatur, et Pharaoni seruire contemnens carnalia desideria in se extinguere conatur. Ut autem lex ista ab inquietatione sit libera, datur non in Aegypto, sed in eremo, id est in claustro, in sancte religionis loco, ubi erepti ab hoc seculo psallunt spiritu, psallunt et mente, et scrutantes testimonia eius  in lege Dei meditantur die ac nocte . Iste autem descensus Dei ad hominem ubi legem accipit, fit in caligine, in tonitruo, in fulgure, et in igne. In caligine peccatorum recordatio, in tonitruo peccatorum afflictio, in fulgure terror discordie  et seditionis, in igne uero affectus fraterne dilectionis. In caligine itaque nos docet ex recordatione peccatorum humiliari; in tonitruo pro eisdem in fame et siti, uigiliis et ieiuniis affligi; in fulgure uiam religionis et disciplinam in timore et mansuetudine suscipere; in igne uero studio caritatis eadem opere implere. In his profecto quatuor omnis uia religionis continetur: in interiori contritione, in exteriori afflictione, in mansuetudine conuersationis, et in uinculo fraterne caritatis. Hinc est quod Abraham immolaturus filium, fertur secum tulisse ignem et gladium : per gladium qui incidit ex utraque parte, penitentiam interiorem et penitentiam exteriorem possumus intelligere. Interior enim penitentia incidit per contritionem  cordis, exterior per castigationem corporis. Similiter et in igne duo inueniuntur, scilicet splendor et calor. In splendore potest intelligi mansuetudo conuersationis, de qua dicitur: Luceat lux uestra coram hominibus . In calore uero ardor superne dilectionis. Qui ergo uult seipsum offerre Deo, sacrificium secum ferat, scilicet ignem et gladium, ut per gladium seipsum corripiat, et per ignem pacem proximi custodiat et nutriat.

Isti sunt custodes super Ierusalem constituti, qui tota die ac nocte non cessant laudare nomen Domini. Huic siquidem nostre ciuitati quatuor isti custodes sunt deputati, scilicet dolor in corde, labor in corpore, mansuetudo in conuersatione, amor in supernorum dilectione. Custodit igitur dolor  fideliter, labor uiriliter, mansuetudo suauiter, caritas confidenter.

In hac nostra Ierusalem due sunt turres munitissime quadris lapidibus ab imis et deinceps edificate, quarum una dicitur turris fortitudinis, reliqua uero domus pacis. Prima est curiosa, secunda pacifica. Primam tenet Martha, secundam Maria. Unde Dominus: Martha, Martha, sollicita es, et turbaris erga plurima . Sollicita es labore, turbaris dolore, si ergo custodia huius turris est Marthe, procul dubio custoditur dolore et labore: dolore per contritionem cordis, labore per exhibitionem boni operis. Sed Marie non est cure quod relinquit sororem suam solam ministrare. Audi quid dicat Scriptura: Maria, inquit, domi sedebat, sedebat  quieta, sedebat secura: quieta per uirtutem mansuetudinis, secura per uirtutem caritatis. Secura quidem, quoniam perfecta caritas foras mittit timorem . Hec sunt illa quatuor ostiola, de quibus in ingressu templi positis Regum loquitur historia, que hoc modo erant disposita . Ut unum duplex ostium constituerent duo et duo ad se inuicem coniuncta, ut si forte placeret ea aperiri quodam modo sese celantia, alterum post alterum posset duplicari. Unum igitur duplex ostium, dolor et labor constituunt, qui adeo connexi sunt, quod uel raro uel nunquam sese derelinquent. Reliquum uero duplex ostium ex caritate et mansuetudine construitur, que etiam adeo connexa sunt,  ut ex caritate mansuetudo generetur. Illud autem duplex ostium, quod est ex labore et dolore, per uinculum fortitudinis coniungitur: quia nisi adsit fortitudo animi, labor quandoque ab interiori contritione separatur. Reliquum uero quod est ex mansuetudine et caritate, uinculum patientie connectit: quia si non adsit patientia, mansuetudo quandoque a caritate recedit. uoluuntur autem ista ostia in cardine humilitatis, clauduntur repagulo discretionis, ut per humilitatem iactantiam caueant, et per discretionem intemperantiam siue stultitiam non admittant. Est igitur ostium istud humilitate uolubile, fortitudine durabile, discretione mensurabile, patientia laudabile, dolore circumspectum, labore solidum, caritate splendidum,  mansuetudine leuigatum. Fecit enim, inquit, ostia duo de lignis abiegnis: et utrumque duplex erat, et se inuicem tenens aperiebatur . Abies, ut dicitur, arbor est in superficie pulchra, proceritate alta, ramis dilatatis circumquaque diffusa. Hec igitur ostia debent esse de lignis abiegnis, hoc est, pulchra in spiritus hilaritate, alta longanimitate, lata pietate, siue proximi compassione. Sed iam lege Domini in sancta professione accepta, tertius Dei descensus ad hominem, quem consolationis diximus, est necessarius, cuius eo magis egemus presidio, quanto fortior est pugna cum adersario. Cum enim nouus Christi miles securum esse se credit, et iam in propositi sui uia uiriliter incedit, ecce ex aduerso impetus fortium insurgunt in circuitu eius,  undique fugiendi uiam obstruunt et acutissima tela iaciunt, que non solum corpus, uerum etiam animam afficiunt. Ingerit se illa nimium amabilis spes siue copia diuitiarum, occurrit crebra et uehementer importuna memoria litterarum, seculares ille et iocunde recreationes, sed et carnales infestant tentationes. In hoc tempestatis periculo uenit ad nos Dei sapientia confortando per gratiam consolationis, et illuminando per cognitionem ueritatis. In hoc tempestatis articulo confortat pusillanimem, consolatur desperantem, fatiscentem recreat, proficienti opem fidei ministrat, sicut de eo conscriptum est: Quia calamum quassatum non conteret, et linum fumigans non extinguet . Audi ergo  tu quia iam segregatus es a seculo, qui nouisti uotum Deo Iacob, qui tentationibus in diuersum traheris, quem delectat uite preterite, ut estimas, felicitas, quem terret sancte religionis asperitas, audi, inquam, quid loquatur in te Dominus Deus: quia, ut estimo, loquetur pacem in plebem suam . Primum uolo te argentum, aurum, ornatum uestium, et cetera quibus delectatur humana curiositas, ante faciem tuam ponere, et oculo intellectuali non carnali diligenter examinare: quod si feceris non consolationes, imo potius maximas desolationes inuenire poteris. Que enim in eo felicitas esse potest, quod cum labore acquiritur, cum timore possidetur, cum dolore amittitur? Unde quidam irridens talem felicitatem ironice exclamauit  dicens: O preclaras opum diuitias, quas cum adeptus fueris, securus esse desistis. Memento illius diuitis qui in Euangelio amplificare horrea sua preparabat, cui dictum est: Stulte, in hac nocte animam tuam tollent a te, et hec que congregasti cuius erunt?  Et ita factum est. Et propheta Dauid de his qui gloriam huius mundi dilexerunt, ait: Et dominabuntur eorum iusti in matutino, et auxilium eorum ueterascet in inferno a gloria eorum . Secundum mensuram enim glorie, qui usi sunt gloria huius mundi, iusto Dei iudicio cum mortuis deputati, suscipient in inferno angustias tormenti. Unde et duo philosophorum peritissimi, cum huius mundi gloriam et sanctam conuersationem, que est in Christo Iesu uellent  typice figurare, alter eorum inferni ingressu arborem habentem ramum aureum descripsit: alter uero catenam auream de celo in terras dependentem somniauit. Quid aliud, queso, per ramum illum aureum, quam mundi huius decor et gloria significatur? que et in introitu inferni ideo esse dicitur, quia per amorem huius mundi eius amatores ad infernum transmittuntur. Timeat ergo omne semen Isrel hanc arborem contingere, quia facilis descensus Auerni. Sed reuocare gradum, superasque euadere ad auras, hic labor, hic gemitus. Sed et alter per catenam auream uitam sanctorum uoluit significare, que in terris constituta celestibus tantum iungitur sancta meditatione, pia deuotione, sicut dicit Apostolus: Nostra autem conuersatio  in celis est . Et si enim uiri religiosi in terra sint positi, uirtutum tamen gradibus et bonis operibus quasi per catenam sunt connexi.

Quod si amor litterarum te tentauerit, illud primum recole, quoniam indocti plerunque celum rapiunt, et uiri periti cum litterarum notitia multoties ad profundum inferni descendunt. Sed ipse qui in te loquitur, a te scire desiderat, an in hoc tuo desiderio finem constituas uanitatis, an cognitionem ueritatis? Sed quid si uanitatem tibi finem ponis, erras et te ipsum decipis, cum illis deputandus, qui cum cognouissent Deum, non sicut Deum glorificauerunt, et ideo stulti facti sunt et defecerunt in uanitatibus suis . Si autem per scientiam ueritatem inuestigare conaris,  in hoc etiam erras et teipsum decipis, et cum Pilato querens quid est ueritas , ipse tamen ueritatem deprehendisti. Ego, inquit, sum uia, ueritas, et uita; uia in ditione, ueritas in cognitione, uita in fruitione. uia in merito, ueritas in promisso, uita in premio. Ego, inquit, sum uia, ueritas, et uita. Et Propheta: Beatus quem tu erudieris, Domine, et de lege tua docueris eum . Ipse enim quippe est qui docet hominem scientiam , non per inanem philosophiam aut in doctis humane sapientie uerbis, sed in spiritu Dei , legem diuinam scribit in libro cordis. Sed et si ueram sapientiam, hoc est, sapientiam sanctam queris, melius hanc tibi reuelabit exercitium orationis quam studium lectionis. Sed  delectabit fortassis te facundia Tullii, sapientia Platonis, ingenium Aristotelis, qui sapientes nescios, et stultos peritos reddit. Sed que est conuentio Christi ad Belial? Auferte ista hinc, et nolite facere domum Patris uestri domum negociationis ; non enim regnat spiritus Christi, ubi damnatur spiritus Aristotelis. His et huiusmodi consolationibus confortatos, Christus, qui nos eripuit mundo, non patietur nos supra id quod possumus tentari, ne cum semel miserimus manum ad aratrum, respicientes retro indigni efficiamur regno Dei . Muniti ergo, fratres dilectissimi, per opera iustitie a dextris et a sinistris preparemus uiam Domini, rectas faciamus in hac solitudine  semitas Dei nostri, et currentes uiam mandatorum eius, in mansuetudine discipline, et obsequio obedientie in anteriora semper extendamus, ingredientes de uirtute in uirtutem mereamur uidere Deum Deorum in Sion . Non simus ei ingrati qui liberauit de Aegypto, hoc est, de presenti seculo, teneamus legem quam nos docuit in deserto, id est in hoc terrestri paradiso, scilicet monasterio. ueneremur aduentum nostre uisitationis, ubi in se suscipit nostra infirma, hoc est, consolatur nos in omni tribulatione et angustia nostra, ut illum ultimum aduentum examinationis secure possimus expectare, quando filius hominis ueniet in uirtute magna et maiestate . Quod nobis prestare dignetur idem iudex noster creator et  redemptor noster iehsu Christus, cuius regnum et imperium permanet in secula seculorum. Amen.



SERMO u. IN ADuENTU DOMINI.

Descendere faciam ad uos imbrem matutinum et serotinum, et reddam uobis annos quos comedit locusta et brucus, rubigo, et eruca . uerbum quod audistis, fratres dilectissimi, promissum tenet nostre liberationis et affectum paterne consolationis, utpote transmissum nobis a Deo patre orphanorum, et iudice uiduarum.

Pater etenim misericordiarum annum benignitatis, diem remissionis, tempus miserendi annuncians, imbrem matutinum et serotinum promittit in abundantia, ut in stillicidiis eius fecundata aperiatur  terra et germinet saluatorem. Descendere, inquit, faciam ad uos imbrem matutinum et serotinum: imbrem intellige non corporalem sed spiritalem, de quo Propheta: Descendet sicut pluuia in uellus . Et Isaias: Sicut imber descendit de celo et inebriat terram, et infundit eam, sic erit uerbum quod egreditur de ore meo . Imbrem uerbum Dei, Filium uirginis significare uoluit, qui instar pluuie criminosos lauat, nouellas plantationes in domo Dei educat, sitientes iustitiam  potat. Lauat igitur in compunctione, educat in prouectione, potat in consummatione. uis uidere hunc imbrem lauantem? Accipe lacrymas Marie peccatricis, penitentia Pauli persequentis,  confessionem Petri negantis, deprecationem latronis supplicantis. Si abluerit, inquit propheta, sordes filiarum Sion, et sanguinem Ierusalem lauerit de medio eius in spiritu iudicii et spiritu ardoris , quasi dicat, tunc sanctus uocabitur omnis qui relictus fuerit in Ierusalem. Attende, si placet, consequenter educantem, et adiuuabit, inquit, eos Dominus, et liberabit eos, et eruet eos, a peccatoribus et saluabit eos, quia sperauerunt in eo . Quos adiuuabit? Eos utique quos segregauit a seculo, et uocauit per gratiam suam, qui cum ipso feruentes spiritu stant in acie dicentes cum Petro: etiamsi oportuerit me mori tecum, non te negabo: fortes quidem proposito sanctitatis, infirmi tamen constantia uirtutis. Hos, inquam, adiuuat  Dominus in pugna hostium, liberat a seruitute uitiorum, eruit a peccatoribus, hoc est, a scandalo proximorum: tandem saluabit eos, quia sperauerunt in eo. O quam suauis est educatio hec, que ducit a flore primeue conuersationis usque ad fructum extreme remunerationis! uis hunc imbrem uidere potantem? Recordare quantum ad historiam fontem Agar a facie domine sue fugientis , uas aque Heliam reficientis , aquas murmurantis populi in deserto , aut demum nuptias architriclini . Sic certe spiritaliter alios potat magnitudine reuelationum, alios profunditate Scripturarum, quosdam exercitio sancte meditationis, alios suauitate deuotionis. Et imber quidem talis est, sed ubi est eius descensus?  Sic enim dictum est: descendere faciam. Paruum ne descensum existimas Filium Dei pannis inuolui, pendere ad ubera matris, incarnari, demum crucifigi? Audi descensum: Similis, inquit, factus sum pellicano solitudinis, factus sum sicut nycticorax in domicilio . Pellicanus auis est macilenta, et corpore tenuis: nycticorax auis est nocturna, et colore deformis. Et ipse quidem similis factus pellicano, quando nostre nature assumpsit maciem: factus est sicut nycticorax, quando pependit in cruce non habens speciem nec decorem. Et alibi: Traditus sum et non egrediebar, oculi mei languerunt pre inopia : Traditus sum, id est, expositus passioni, secundum infirmitatem corporis, non egrediebar demonstrando potentiam diuinitatis.

 Magnus est iste descensus, magna humiliatio, magna demum dignatio medici intrare infirmariam egroti. Et multi quidem infirmi in ea iacebant, utpote socrus Petri , filius reguli , puer centurionis , sed et multitudo magna languentium, cecorum, claudorum, aridorum , desiderantium salutaris medici aduentum. An non uere cecus qui ait: Cor meum conturbatum est, dereliquit me uirtus mea, et lumen oculorum meorum, et ipsum non est mecum  Similiter et aridus qui dixit: Dies mei sicut umbra declinauerunt, et ego sicut fenum arui . Et alibi de claudis dicitur: Filii alieni mentiti sunt mihi, filii alieni inueterati sunt,  et claudicauerunt a semitis suis . Et ceci quidem ignorando Deum, claudi per defectum bonorum operum, aridi sine humore uirtutum. Intrauit itaque Dei Filius hanc infirmariam, id est, nostre mortalitatis miseriam, quando languores nostros ipse suscepit, et nostre nature participium in beata uirgine sibi uniuit. Unde huius infirmarie ianuam recte dixerim beatam uirginem Mariam: ipsa etenim est porta de qua propheta dicit: Porta hec clausa erit et non aperietur, et uir non transibit per eam, quia Dominus exercituum ingressus est per eam . Sed quando, uel ubi introiuit per hanc portam? Interrogemus archangelum Gabrielem qui et ingressum diligenter obseruauit, et  fideliter annunciauit: Aue, inquit, Maria, gratia plena, Dominus tecum . Dominus tecum per protectionem, Dominus in te per inhabitationem, Dominus ex te per Incarnationem. Ecce ingressus paulo ante cum patre in celis, modo incarnatus in utero uirginis: Aue Maria, inquit, gratia plena, Dominus tecum. Quid est aue? Forsitan hoc est, sine ue. Eua mater preuaricationis, ue multiplex in penam inobedientie excepit. Et primum quidem ue: Multiplicabo erumnas tuas: secundum, in dolore paries filios: tertium, sub uiri potestate eris . Et quid horum in beata uirgine reperies? Neque erumnam in conceptu, nec dolorem in partu, sed nec uiro subdita perpetue uirginitatis obtentu.

 Hoc est ergo quod dicit angelus: Aue Maria, hoc est, sine ue, que gratia plena, id est Spiritu sancto fecunda fuit: Plenam siquidem gratia esse expediuit per quam quasi per carnale quoddam fons diuine gratie ad uniuersitatem humani generis redundauit. Ipsa etenim est terra de qua fons ille scaturiuit, de quo in Genesi scriptum est: Nondum enim Dominus pluerat super terram, nec erat homo qui operaretur terram, sed fons ascendebat de terra qui irrigauit superficiem terre . Fons equidem de terra ascendit, quando splendor glorie et fons uite Dei Filius de beata uirgine nasci uoluit. Superficiem terre irrigauit, quando ipsos peccatores et abundantes in seculo, tam Iudeos quam gentiles ad fidei gratiam conuertit, et non  solum conuertit, uerum etiam a laqueo mortis redemit, sicut scriptum est de ipso: Quia uenit filius hominis querere et saluum facere quod perierat: et animam suam dare in redemptionem pro multis . Et fortassis expressius pro omnibus dixerim: quia peccauerant omnes et egebant gloria Dei , ideoque clamauerunt ad Dominum dum tribularentur, et de necessitatibus eorum liberauit eos . Quid aliud queso significant quatuor uersus illi in nocturnis laudibus, primo responsorio accantati, nisi commune omnium desiderium pro communi liberatione? Primus siquidem uersus, Quisque terrigene et filii hominum,  pertinet ad homines terrenos qui fuerunt ante legem. Secundus, Qui regis Isrel intende  , ad Isrelitas qui legis acceperant cognitionem. Tertius, Excita potentiam tuam  ad homines gratie in secundo aduentu querentes mortalitatis liberationem. Quartus id est Gloria patri, comunem omnium in eternitate iocundam felicitatem. Et imbrem quidem et eius descensum iam caritas uestra audiuit, sed quomodo matutinum et serotinum?

Ut autem ad nostram edificationem hec referamus, dies nostra est claritas pie conuersationis, de qua dicitur: luceat lux uestra coram hominibus . Mane huius diei bone uite inchoatio, sero eiusdem consummatio. Quid ergo aliud dixerim imbrem matutinum, nisi quod cum se infundit Deus  peccatori per compunctionem: uel imbrem serotinum, nisi cum bene inchoatum ducit in uirum perfectum consummatione uirtutis? Quasi enim imber tempestiuus de terra semen producit, quando cor terrenum et animale per spiritum compunctionis Deus in lachrymas resoluit. Imbrem serotinum effundit, cum iam totus homo conuersus in spiritum dolet habitare cum habitantibus Cedar, cupiens dissolui et esse cum Christo. uis uidere imbrem matutinum? Exitus aquarum deduxerunt oculi mei, quia non custodierunt legem tuam. Et Ieremias: Oculus meus deducens aquam, quia longe factus est a me consolator conuertens animam meam . Audi et imbrem serotinum: Quis me liberabit de corpore mortis huius? Iam enim desiderio  uite eterne perfusus, non corpus mortale, sed mortis appellat. Quia omne id mortem estimat quidquid a uita eterna, que est Christus, retardat uel separat. Hunc imbrem serotinum in anima beati Iob distillasse arbitror cum diceret: Elegit suspendium anima mea et mortem ossa mea . Suspendium significare uolens celsitudinem contemplationis: mortem ossium, mortificationem carnis.

Et certe dulce est suspendium oratione celum pulsare, sancta meditatione penetrare, mirari angelorum felicitatem, uenerari iustorum beatitudinem, deuotione Deum querere, dilectione apprehendere. Utinam spiritus assumat me cum propheta inter celum et terram, ut qui assurgere nequeo ad  celsitudinem contemplationis, saltem a terra paulisper eleuatus, non appropinquem ad portas mortis. Expergiscere, anima mea, et que non potes ad alta Dei assurgere, infirma eius  uirtute qua uales amplexare: que ad Dei sublimia cum uiris perfectis non potes assurgere, dirige mentis aciem ad fixuram clauorum, ad cicatrices uulnerum, depone de cruce mortuum, quem non potes intueri regnantem super choros angelorum. uade et tu, peccator, quem accusat testimonium conscientie, prepara cor tuum ad imbrem matutinum, ut reddat tibi annos quos comedit locusta, et brucus, rubigo et eruca. Hec sunt quatuor uitia que Ierusalem et Iudam uentilant  in omnem uentum que nec te nec alium intentatum relinquunt, que omnes in uia Dei ambulantes quantum ualent impediunt. Locusta saltus dans et cito cadens, superbiam signat: brucus qui totus est in gutture, gastrimargiam siue gulam: rubigo, impacientiam; eruca que est uermis fetidus, luxuriam. Surgit enim primo superbia et dicit intra se: Cum eras in seculo, cingebas te et ambulabas ubi uolebas, libere currebas ad exitus uiarum, ad conuenticula chorearum, et postremo ubi erat impetus spiritus, illuc gradiebaris, nec reuertebaris cum ambulares. Durum est in statum paruuli reduci, increpationes sustinere, flagellis dorsum exponere, semper portare formam serui, per omnia obedire aliene uoluntati. Sic caro machinatur castitati,  in illicitis desideriis: gula sobrietati, in cibis et potibus superflue appetendis: impatientia mansuetudini, in detractionibus et contumeliis. Sed tu, uir bone, qui uouisti uotum Deo Iacob , ne adquiescas eis. Attende miseriam huius carceris, breuitatem temporum, quam sit mors repentina, quam sit pena peccati diutina. An nescis quia fur ille euangelicus quotidie perfodit domum tuam? Frequenter corpus febre corripitur, caput dolore uexatur, caligant oculi, languor se ingerit frequenter incurabilis, mors festinata, sepulchrum in euidenti. Cur ergo non uigilas? Quis paterfamilias uidens parietes ruinosos, ligna putrefacta, laquearia diruta, debile fundamentum, tectum undique perforatum, non timeat latrones, non fugiat  hostes? Fugiamus ergo, fratres dilectissimi, hostes anime humanum sanguinem sitientes, tendentes in insidiis laqueos, plurimos capientes. Fugiamus  orantes secundum consilium Domini, ne fiat fuga nostra hyeme uel Sabbato . In hyeme fuga est laboriosa propter intemperiem frigoris, in Sabbato illicita propter transgressionem legis. Est autem hyems obstinatio mentis: fuga, penitentia: Sabbatum, requies eternitatis.

Non est differenda penitentia usque in hyemem, quia tunc obstat peccati dominium: neque in Sabbatum, quia in futuro penitentia non habet locum. Quomodo ergo fugiendum?


Principiis obsta, sero medicina paratur,
   Cum mala per longas inualuere moras.

 Occidenda sunt primogenita Aegypti, resistendum est in principio illicite suggestioni. Percussisti  caput de domo impii, denudasti fundamentum eius usque ad collum, maledixisti sceptris eius . Caput impii, id est origo impietatis, recordatio est nostre praue conuersationis: fundamentum, occultum est illicite cogitationis: sceptrum, quod est insigne regie potestatis, peccati est dominium. Percutiendum ergo est caput de domo impii, ne recordatio praue conuersationis nos afficiat: denudandum est fundamentum, ut confiteamur occulta cogitationis: maledicendum sceptris, per detestationem praue operationis. Ergo, si placet, fugam Helie nobis proponamus. uideamus  qualiter ipse fugerit, ut et nos ita faciamus. Scriptum est de Helia, quia fugit a facie Iezabel in solitudine, ibi proiecit se sub umbra iuniperi et obdormiuit, postmodum refectus pane subcinericio et potu aque, in fortitudine cibi illius ambulauit usque ad montem Dei Oreb . Iezabel que sterquilinium uocatur, Heliam persequitur, quando quilibet amator castitatis, a carnis concupiscentia impugnatur. Fugiendum est ergo in solitudinem, id est solitarie uite habitaculum, siue in claustralis uite conuersationem, ubi nec oculus uideat quod concupiscat, et ipsa solitudo inanis glorie occasionem precidat. Sed nec ibi tutus eris, nisi proiicias te sub umbra iuniperi, id est nisi conformeris humilitati et passioni Iesu Christi. Iuniperus  arbor est humilis, contemptibilis, hispida et infructuosa, et Christum designat. Ipse enim fuit contemptibilis, incarnatus. Unde propheta: uidimus nec reputauimus eum . Hispidus, id est spinis coronatus: infructuosus secundum multorum existimationem cruci appensus. Unde dixerunt: Nos autem sperabamus quod ipse esset redempturus Isrel . Sub umbra huius iuniperi debemus nos proiicere, eius conuersationi nos conformare, in laboribus et erumnis, in uigiliis et oratione. Sed de iunipero quid dicit peta?


Surgamus: solet esse grauis residentibus [cantantibus] umbra
Iuniperi.

Umbra iuniperi grauis et infirma est corpori, sic  certe laboriosum est et graue e uestigio Christum imitari, corpus macerare, orationibus et uigiliis insistere, equanimiter ferre silentium claustri, duritiam lectuli, diuturnitatem uigiliarum, tractus et dispendia horarum, et propterea plerique cum Iona fugimus a facie Domini in Tharsis, quod sonat explorationem gaudii. Declinamus ab umbra iuniperi, ne grauem feramus corporis laborem. Ideoque terrenas et transitorias consolationes querimus dicentes: quia bonum est uti delitiis et frui bonis. Hec tamen est uia, hec est arcta illa semita, que ducit ad uitam : quia nonnisi per multas tribulationes intratur in regnum celorum. Quid denique magnum sine labore conquiritur? Sic certe inter pericula nauis ad portum dirigitur, es multis  tonsionibus in aurichalcum uertitur. Bissus multa attritione in candorem mutatur, et uasa figuli probat fornax, et uirum iustum probatio tribulationis . Proiiciamus ergo nos sub umbra iuniperi, reficiamur potu aque et subcinericio pane. Panis subcinericius est memoria mortis: uas aque, lachryme deuote confessionis. In huius cibi formidine ambulabimus usque ad montem Dei Oreb, id est usque ad celestem Ierusalem, propter indeficientem sanctorum caritatem. Memoria etenim mortis custodit nos ne peccemus in uia, sicut dicit sapiens: Fili, memorare nouissima tua et in eternum non peccabis . Lachryme confessionis ad uiam reducunt post delicta. Ergo, fratres  dilectissimi, dum tempus habemus, ambulemus hac uia, quia breuis est uia, et transitoria uita. Supplicemus Mediatori nostro Iesu Christo ut ipse sit dux uie et largitor gratie, donec perueniamus ad montem Dei Oreb, id est ad celestem Ierusalem, ipso preeunte et conducente Iesu Christo Domino nostro, cuius regnum et imperium permanet in secula seculorum, Amen.



SERMO uI. IN NATALI DOMINI.

Dum medium silentium tenerent omnia, et nox in suo cursu medium iter haberet, omnipotens sermo tuus, Domine, a regalibus sedibus uenit .

Multifarie multisque modis locutus est homini Deus  ab initio, ut familiaritate colloquii creatura Creatorem agnosceret, et omni subtracta silentii occasione nunquam cessaret a laude Dei sui. Tria igitur uerba principalia locutus est Deus, quibus homo instrueretur ad uitam. Primum fuit uerbum mundi creationis, secundum fuit uerbum prophetalis prenunciationis, tertium fuit uerbum humane reconciliationis. Primum uerbum, id est immensitas creaturarum predicabat inuisibilem Dei uirtutem , quatenus tam potentem timeret homo offendere per culpam. Secundum uerbum, id est uaticinium prophetie uenturi Saluatoris bonitatem prenunciabat, ut peccator speraret ueniam. Tertium uerbum quod caro factum est et habitauit in nobis promittebat homini beatitudinem, ut iuste et pie uiuendo festinaret  ad gloriam.

His tribus uerbis tria successerunt silentia. Primum silentium fuit defectus humane rationis: medium silentium fuit desiderium adimplende promissionis: tertium silentium fuit secretum interne contemplationis. Post primum enim uerbum homo siluit, quia succumbente humana ratione inuisibilia Dei per creaturas cognoscere non poterat, et ideo longe proiectus est a Deo, non laudans neque inuocans nomen eius. Post secundum uerbum similiter homo conticuit, quia accepta repermissione illum solum desiderabat, cuius erat repositum, in quo finem acciperet peccatum et tolleretur preuaricatio, et ueniret iustitia sempiterna, Christo uero in carne apparente. Tertium subintrauit silentium, id  est pax et tranquillitas cordis, in quo silentio uiri sancti requiescunt a strepitu huius mundi: qui a uana conuersatione sua et operibus mortuis ad Deum conuersi sunt: et illi seruiunt in iocunditate spiritus et affectu bone uoluntatis. Dum ergo medium silentium tenerent omnia. Que omnia? Certe elementa mundi huius Christi aduentum desiderabant, ut Creatori suo impenderent seruitutem. Homo Christi aduentum desiderabat, ut captiuus acciperet libertatem. Angelus Christi aduentum desiderabat, propter angelice ruine reparationem: et, si dici liceat, ipse Deus Christi aduentum desiderabat, propter adimplende promissionis ueritatem. Dum ergo medium silentium tenerent omnia, et nox in  suo cursu medium iter haberet, nox peccati primum iter in celo habuit, quando merito sue superbie, deiectus est preuaricator angelus. Medium iter habuit in mundo, quando ante aduentum Christi omnia erant conclusa sub peccato, nec erant qui de meritis suis possent gloriari. Tertium iter habuit in inferno, ubi filii Adam ratione delicti penali subdebantur supplicio. uides quantus cursus noctis huius erat, que cucurrit a summo celi usque ad profundum inferni. Dum ergo nox ista medium iter haberet, omnipotens sermo tuus, Domine, a regalibus sedibus uenit. Sedes Christi natura est diuina, in qua sedet per stabilitatem eternitatis. Unde dictum est: Sedes tua, Deus, in seculum seculi . Sedes Dei sunt et angelici spiritus in quibus sedet  per quietem contemplationis. Unde dictum est: Qui sedes super cherubin manifestare . Sedes Dei sunt anime iustorum in quibus sedet per gratiam iustificationis. Unde dictum est: Anima iusti sedes est Dei . A regalibus ergo sedibus uenit ad nos Christus, quando presentiam suam quam beatis spiritibus exhibebat per diuinitatem, homini etiam ostendit per assumpte humanitatis dignationem. Dum ergo medium silentium tenerent omnia, per desiderium adimplende promissionis, et nox in suo cursu medium iter haberet, id est dum peccatum omnia suo subdidisset imperio, omnipotens sermo tuus a regalibus sedibus uenit. Dum Christus angelicis spiritibus cognitus secundum naturam diuinam, hominibus se manifestum  prebuit secundum naturam humanam. Sermo autem iste ideo omnipotens, quia Dei sermo est. Sermo autem Dei, Deus est, id est Christus.

Nunc ergo diligenter audi sermonem istum et eum in corde tuo quasi in libro scribe: quia non in uanitate multiloquii, non in uerborum sublimitate, sed in uia humilitatis et infirmitatis conscientia, et paupertatis exemplo docet te uiam salutis. Proponit tibi sermo iste Christi humilitatem, ut cum ipsum humilem et despectum uideris, despicias et tu quidquid hoc mundo uidetur superbum et sublime. Proponit tibi infirma Christi, ut cum uideris eum tantis uallatum infirmitatibus et miseriis, contemnas omnia mundi huius fortia, que promittunt aliquam in se firmitatem. Proponit tibi sermo iste paupertatem  Christi, ut cum uideris eum uilibus pannis inuolui, non habentem ubi reclinet caput suum, nec etiam dignum estimatione iudices quidquid in hac uita amabile et iocundum possidetur. uerumtamen hanc uiuendi uiam ipsa natura te docuit ab initio, que multis circumdatum doloribus nudum introduxit in hanc lucem. Sed semitis quibusdam erroneis seductus es, et ad tempus ab ea deuiasti. Accessit enim intus ad te quedam presumptio spiritus, ut altum de te sapiens infirma tua non cognosceres. Accessit foris ad te rerum uisibilium species, quibus et iterum illectus es, ut natiue paupertatis tue oblitus in illis felicitatem estimares: et propterea sermo Dei ad te directus est, ut reducat te ad uiam quam perdidisti, quatenus dum in uia mortalitatis  huius nichil appetendum docuerit, et libentius audias, et firmius commendes memorie uerba salutis. uis audire que uerba? Pauca sunt uerba sermonis huius: quia breuis et compendiosus est, in tantum ut sex uerborum numero consummatus sit.

Primum uerbum sermonis huius, est ablutio culpe, secundum restitutio gratie, tertium euasio exilii, quartum consecutio regni, quintum consortium diuinitatis, sextum adeptio eternitatis. O utinam tu qui multum discis, uel unum ex uerbis istis retinens, et non in doctis humane sapientie uerbis, sed in uerbis que iustificant impium, et iustum beatificant disceres gloriari. Scrutare modo angulos cordis tui, et loquere cum conscientia tua si  forte aliquod ex uerbis istis murmuret in illa. Si planxisti scelera tua, si uera confessione et digna satisfactione illa diluisti, primum uerbum, quod est ablutio culpe, sonat in corde tuo. Si iam iustificatus ambulas in mandatis Domini et facis opera iustitie, secundum uerbum, quod est restitutio gratie, peruenit ad aures cordis tui. Cetera uerba que sequuntur, in hac uita loquuntur tibi tantum ad consolationem, ne forte deficias in tribulationibus huius seculi, quia in futura uita melius illa cognosces, quando audiens ea uiues in eis. His uerbis sermo Dei dictante diuina sapientia tibi loquitur, et uerbis quibusdam fallacibus repellis ea a corde tuo, ut eo ipso grauius iudicium portes, qui audiens uerba Dei nolueris ea opere adimplere.

 Sunt enim humane sapientie tres species, que sermoni huic penitus contradicunt. Prima est sapientia mundialis, de qua dictum est: Sapientia huius mundi, stultitia est apud Deum . Secunda est sapientia carnalis, de qua dicitur: Sapientia carnis inimica est Deo . Tertia sapientia animalis, pro qua dictum est: Animalis homo non percipit ea que Dei sunt . Sapientia mundi pertinet ad superbiam que facit hominem ingeniosum ad ambiendum honores, ad sectandum lucra, ad dilatandas possessiones, et cetera huiusmodi, ut animus occupatus rebus transitoriis, dum nimis concupisceret temporalia, obliuiscatur eterna. Sapientia carnis ad concupiscentiam pertinet, ipsa est que docet hominem facere  carnis curam in desideriis, in comessationibus et ebrietatibus, in cubilibus et impudicitiis, et ceteris huiusmodi, que ad carnis pertinent uoluptates, de quibus scriptum est: Quoniam qui talia agunt, regnum Dei non consequentur . Sapientia animalis ad superbiam uidetur pertinere, ipsa est magistra eorum, qui dictis et exemplis sanctorum Patrum dedignantur inniti, et ideo dogmatizant peruersa, et fidei contraria: et dum singulari presumptione spiritus sui gradiuntur mysteria Dei penetrare non possunt, que melius uiuendo pie quam ratiocinando subtiliter intelliguntur. O quanti uerba sapientie huius, libenter audiunt, et, contempta sapientia Dei que de celo loquitur, omnem sensum et studium cordis sui ad hoc inclinare nituntur,  ut in perficiendis uoluptatibus, in supplantatione proximorum, et curis seculi sapientes esse uideantur. uere comparandi sunt huiuscemodi homines ei qui piscatur in hamo aureo, quem dum in aquam turbidam miserit aliqua re uili et infructuosa detinetur in profundum, nec poterit iactura illius aliqua precedenti captura piscium instaurari. Quid enim aliud est aciem ingenii sui ad studia praua conuertere, quam hamum aureum in aquam turbidam mittere? Sed cum imago incorruptibilis Dei, id est humanus animus, qui recte per aurum significatur, in profundum uitiorum detentus fuerit, non poterit damnum hoc aliquo temporali commodo estimari. Quid enim prodest homini si mundum  uniuersum lucretur, anime uero sue detrimentum patiatur?  Nihil prorsus. Et fortassis hunc hamum aureum mittunt in aquam turbidam hi, qui figmenta petica, et cetera scripta ethnicorum libenter discunt et docent, et legem Domini immaculatam et conuertentem animas  surda aure pretereunt. Frequentem sermonem habent de nuptiis Mercurii et philologie, rarum uel nullum de copula Christi et fidelis anime. Diligenter scrutantur unde macula in luna, sed aduertere nolunt si macula sit in conscientia. Certe metuendum est eis, ne cum illis in suppliciis ardeant, quorum studia tanta ueneratione et diligentia uoluerunt imitari.

Ecce sapientia Dei clamat, dicens: Plange,  plange, resipisce, resipisce, et dicunt omnes: Durus est hic sermo, et quis potest eum audire?  uociferatur sapientia humana: Fruere uoluptatibus, sequere desideria cordis tui; et dicunt omnes, quoniam bene. Comedamus et bibamus, cras enim moriemur . Quid tibi, o misera anima, in fluctibus uite huius, uel ipsa uexatio non dat intellectum , ubi non pax, non securitas, non ulla uite certitudo? Quis unquam in mari constitutus, uentis et procellis iactatus undique fracto gubernaculo de uita securus fuit? Certe tu in fluctibus maris huius positus es, et ignorasti usque adhuc, uel forte potius dissimulasti. Nam quid aliud est uita humana quam nauis quedam,  que bonis operibus uelut quibusdam mercibus onusta, ad diem futuri iudicii tendere debet?

Huius gubernaculum sermo Dei est, qui in mari uite huius inter prospera et aduersa, et uarias tentationes, conducere eam debet ad portum salutis. Sed cum anima peccatrix uerbum Dei repulerit a corde suo, tunc uentis et procellis irruentibus undique, quasi fracto gubernaculo periclitatur tempestate uiciorum.

Ab oriente concutit eam uentus proprie uoluntatis, per inobedientiam. A meridie eam concutit uentus secularis conuersationis, per inanem gloriam. Ab occidente concutit eam uentus aliene uexationis per impacientiam. Ab aquilone concutit eam uentus diabolice suggestionis, per malitiam.  uides, ni fallor, quam periculosum sit tibi his iactari fluctibus. Sed una salutis uia superest, quia terra continens pre oculis est. Tunica ergo precinctus mitte te in mare, et hanc terram si potes apprehende.

In ea enim sunt montes excelsi, quibus conscendere expedit propter impetum procellarum. In ea sunt ualles humiles, in quibus delitescere potes propter uiolentiam uentorum. In ea sunt cauerne, in quibus abscondi potes propter metum hostium. Terra ista homo Christus est, qui terra de terra, homo de uirgine est genitus. Ipse est terra continens, quia contra omnem uiciorum alluuionem firmus et stabilis permansit. Huius terre montes sunt, eminentie uirtutum et miraculorum: ualles, humilia  et infirma natiuitatis eius: cauerne sunt, loca clauorum et aperture uulnerum eius, de quibus sanguis nostre redemptionis emanauit. Ascende ergo in montes uirtutum eius, si magnus es. Delitesce in uallibus humilitatis et infirmitatis eius, si paruus es. Abscondere in cauernis, id est respice ad medicinam uulnerum eius, si formidolosus es. In Christo enim ubique salus, ubique protectio inuenitur. Et ecce terra ista pro oculis est. Christus enim hodierna die nobis est natus, hodie a regalibus sedibus ad nos uenit. Respiciamus ergo in ipsum oculis cordis nostri, ut timeamus ipsum iudicem, et diligamus redemptorem. Suscipiamus illum manibus, ut operibus iusticie et misericordie studiis seruiamus illi. Suscipiamus inquam eum, nec dimittamus,  donec introducat nos in domum matris nostre, et in cubiculum genitricis nostre , scilicet superne Ierusalem, ubi pax et securitas et letitia sempiterna, in qua uiuit cum Patre in unitate Spiritus sancti Deus, per omnia secula seculorum. Amen.



SERMO uII. IN NATALI DOMINI

Butyrum et mel comedet, ut sciat reprobare malum et eligere bonum .

Desideratam nati Saluatoris natalis diem deuotione potius quam sermone loqui oportet, ubi profunditas rerum magnitudinis mole non solum lingue, sed et  sensus nostri premit officium. Sicut in libro Iob scriptum est: Excelsior est celo et quid faciam? Profundior inferno, et unde cognoscam? . Longior est terra mensura eius et latitudo mari. Hinc est quod non loquitur ei Moyses nisi in caligine . uidit Helias tamen posteriora transeuntis , nescit Isaias generationem eius texere, non Ioannes calciamenti eius corrigiam soluere , hoc est, mysterium incarnationis eius explicare. Quia tamen hodie carnis tectus cilicio nobiscum dignatus est discumbere, nobiscum epulari, accedam et ego cum inuitatis ad regis nati conuiuium, recumbens uel in nouissimo loco, ut cum catellis de mensa eius aliquid accipiam, quod et uestre proponam caritati, et proprie subministrem deuotioni. Libet ergo  illud Isaie uaticinium attentare, in quo uerbi Incarnati mysteria continentur, ubi ait: Butyrum et mel comedet, etc. Sed quis iste est tam tenellus, tam delicatus filius, qui pane non pascitur, uinum fastidit, sed et cetera omnia que terra marique nutriuntur, tamen butyrum et mel comedet, quorum alterum saginat, alterum delectat? Ipse, ni fallor, magni est regis filius, quem Deus Pater constituit heredem uniuersorum, per quem fecit et secula . uerumtamen quam diu heres paruulus est, nichil differt a seruo, cum sit Dominus omnium , ideoque lautioribus ferculis pascitur: ne solidis cibis tenera indignata infantia potius ea uertat in fastidium quam in nutrimentum. Interim ergo butyrum et mel comedet, ut sciat reprobare  malum et eligere bonum. Sed quod consequentie habere uidetur, ut si butyrum et mel comedat, ideo sciat reprobare malum et eligere bonum? Quod ideo dictum intellige, quia, iuxta sententiam philosophi, idem est sensus contrariorum, id est eo sensu quo unum contrariorum discernitur et reliquum, ut si tactu suaue, tactu et asperum: si gustu dulce, gustu et amarum discernitur. Butyrum autem suaue est, cui opponitur asperum: mel dulce, cui contrarium est amarum. Ergo Emmanuel noster butyrum et mel comedet, ut in his appetendo suaue et dulce sciat eligere bonum, eorumdemque sensuum iudicio damnet asperum et amarum, quod est reprobare malum. Quia tamen Emmanuelis nostri cibus spiritalis est, uideamus quid significent ista fercula,  quorum alterum, id est butyrum, de uberibus, reliquum, id est, mel, de floribus elicitur. Sicut ergo in melle Christi diuinitas, ita et in butyro eius humanitas significata est. Et congrua fortassis similitudine, per butyrum humana natura in Christo figuratur. Est enim butyrum pingue, suaue, liquefactiuuum et nutritiuum. Pinguedo itaque butyri refertur ad mysterium conceptionis, suauitas ad humilitatem natiuitatis, liquefactio ad amaritudinem passionis, refectio ad sacramenta nostre redemptionis. Nonne in conceptione quamdam butyri pinguedinem Christus homo uidetur tibi accepisse, quando unctione carismatum unctus est pre participibus suis, quando uitulus ille saginatus in utero uirginis  est preparatus, ut filio prodigo redeunti de terra dissimilitudinis pingue conuiuium instauraret, et usque adeo pingue, ut omnes electos ad illud conuiuium inuitatos sua pinguedine saginaret? Suauitatem etiam huius butyri aduertere poteris, si recogites humilitatem natiuitatis, presepis diuersorium, pannorum uilitatem, pastum muliercule, et quod demum is, qui est super omnia Deus benedictus, erat subditus illi. O necessaria suauitas, que et remedium pariter nobis attulit et exemplum! Quisquis ergo doloribus anxiaris, spinis peccatorum pungeris, si uis doloris mitigationem, appone butyri istius suauitatem. Si nobilitas te extollit, nichil Christo potentius. Si scientia inflat, nichil ipso sapientius. Si diuitiis intumescis, nichil eo ditius. Et  tamen adeo suauis et humiliatus in mundo apparuit, quod in propria uenientem sui non solum non receperunt, sed etiam spreuerunt eum. Tandem hoc butyrum igne passionis liquefactum, quedam stillicidia gratiarum in Ecclesiam transfudit: alios fecit caritate pingues, alios humilitate suaues: quosdam fortes constantia passionis, quosdam sacramenti refectione sanctificauit. Accepit Maria Magdalene ab hoc butyro unctionem pinguedine deuotionis, Dauid suauitatem uirtute humilitatis, Petrus sensit eius liquefactionem cruci appensus per amaritudinem passionis, et quotquot in Christo renati sunt, sacramentorum eius participatione sunt refecti. Hoc butyrum de duobus uberibus, Iudea uidelicet et gentilitate expressum est: quia de utroque  populo Christus secundum humanam naturam descendit factus lapis angularis, qui fecit utraque unum, soluens medium parietem inimicitiarum in carne sua . Neque enim tamen de semine Dauid descendit secundum repromissionem, sed etiam missus est de petra deserti ad montem filie Sion. De petra deserti, id est de duricia et infidelitate gentilitatis. De his uberibus in Canticis sponsus ad sponsam loquitur dicens: Duo ubera tua, sicut duo hinnuli capree gemelli, qui pascuntur in liliis donec aspiret dies, et inclinentur umbre . De ubere etiam Synagoge, in lege Moysi scriptum est: Pecus cum genitum fuerit, septem diebus erit sub ubere matris, ab octauo autem die et deinceps poterit offerri Domino . Ubi  per septem dies, uita carnalis, per octauum diem, uita spiritalis designatur. Filii etenim Synagoge quandiu carnalibus seruiebant cerimoniis, tanquam paruuli erant sub ubere synagoge, donec Christus in carne apparens, fecit sacrificium Domino per uite spiritalis nouitatem. Unde et Paulus dicit: Postquam placuit ei qui me segregauit ab utero, et uocauit per gratiam suam, ut reuelaret in me Filium suum, continuo non acquieui carni et sanguini . De his uberibus non solum butyrum, sed et sanguis expressus est. Nam sicut dicit Salomon: Qui fortiter premit ubera ad eliciendum lac, exprimit butyrum, et qui nimis emungit, sanguinem elicit . Sanguis iste cruenti fuerunt Christi  persecutores, qui dixerunt: Insidiemur eius sanguini, abscondamus tendiculas contra insontem, frustra deglutiamus eum sicut infernus uiuentem : ad ultimum uociferati sunt: Sanguis eius super nos et super filios nostros . Unde et de sanguine fornicantis Ierusalem Ezechiel propheta dicit: Sanguis eius in medio eius, super limpidissimam petram effudit eum . Non est effusus super terram ut posset operiri puluere. Sanguis enim eius super limpidissimam petram effusus est, quando uiri sanguinum in Christum, qui est limpidissima petra, sue crudelitatis malitiam exercuerunt. Non est, inquit, effusus super terram, id est, super terrenum aliquem et peccatorem, ut posset operiri puluere, hoc est, ut ratione  delicti aliquam haberet imaginem excusationis. uides in butyro suauitatem, que tanquam bonum eligenda, et in sanguine asperitatem que ueluti malum merito reprobanda fuit. Ideoque Emmanuel noster butyrum comedit, ut sciret reprobare malum et eligere bonum. Nec tantum butyrum comedit Emmanuel noster, sed etiam et mel. Mel diuine nature comparatur propter tria. Est enim mel purgatiuum, conseruatiuum, et dulce. Siquidem et in gustu dulcedinem habet, et corruptiones purgat, et ea que in se suscipit, a corruptione illesa custodit. Est ergo diuina natura, mel purgatiuum, dum remissis peccatis iustificat impium. Mel conseruatiuum, quando augendo gratiam dirigit iustum. Est et mel dulce, dum in perennis illius uite iocunditate largitur  premium. Eo ipse intelligere potes quod Emmanuel noster mel comedendo reprobauit malum et elegit bonum: quia diuinitatis sue natura et mortem nostram moriendo destruxit, et uitam resurgendo reparauit. Flores uero de quibus mel istud extractum est fuerunt opera Dei, que operatus est ab initio, ut notum faceret potentiam suam: sempiterna siquidem Dei uirtus et diuinitas, que in se eterna est, mundo quodammodo germinauit sub lege naturali, dum uelut aurora quadam consurgente, tantum in creaturis uestigia Deitatis modica apparebant. Floruit uero mel istud tempore scripte legis, quando data lege multitudine preceptorum cognitio Dei amplior innotuit. Fructus uero huius mellis prouenit dum eminente plenitudine temporis  terra nostra dedit fructum suum: et Christus factus est Emmanuel, id est, nobiscum Deus, Deum pariter et hominem se demonstrans, ut in eo quod Deus butyrum comederet naturam humanam assumendo, et in eo quod homo mel comederet, diuinitatis dulcedinem in se suscipiendo.

Nec te pretereat quod est mel dulcedo et etiam mel dulcedinis. Est mel dulce et est mel quod dulcoratum potest appellari. Mel dulcedo diuinitas est uerbi. Mel dulcedinis, suauitas est euangelice predicationis. Ideo autem mel istud dulcedinis dicitur, quia euangelica predicatio a Christo dulcedine edita est uel alias inspirata. Mel dulce est Scripturarum intelligentia spiritalis. Mel dulcoratum subtilitas est philosophice inquisitionis. De primo melle  dicitur: Comedi fauum cum melle meo . Fauus cum melle, humanitas est cum diuinitate. De secundo melle Dominus ad Ezechielem dicit: Accipe librum istum et deuora eum, et fiet in ore tuo dulcis tanquam mel . Ioannes etiam in deserto mel siluestre edebat , quando euangelice predicationis dulcedinem incredulis ministrabat. Tamen sicut dicit historiographus, non reuera mel fuit quo Ioannes utebatur, sed sicut asserit, crescit in deserto Iudee arbor quedam humilis albentibus foliis, que confricata si gustentur, saporem habent mellis, et hoc ait esse mel syluestre, quod Ioannes in deserto comedebat. Nihil tamen refert dummodo per tale mel euangelica  predicatio figuretur. De tertio melle, quod est spiritalis intelligentia Scripturarum, Salomon dicit: Fili, mel inuenisti, comede quod sufficit, ne forte satiatus euomas illud . Comede, inquit, quod sufficit, hoc est, ad edificationem non ad curiositatem arcana Scripturarum perscruteris. Sicut enim alibi dicit Salomon: Qui scrutator est maiestatis, opprimetur a gloria . De quarto melle quod dulcoratum dixi, in lege fit mentio, cum mellis primitie prohibentur poni super altare Domini. Emmanuel itaque noster comedit mel dulcoratum, quando diuinam et humanam naturam in unam personam uniuit. Mel dulcedinis comedit, cum predicando uias uite mundo notas fecit. Mel dulce comedit cum Scripturarum mysteria discipulis  aperuit. Mel uero dulcoratum partim comedit partim reprobauit.

Si uis eum uidere mel istud comedentem, reduc ad memoriam problema illud Sampsonis: De comedente exiuit cibus, et de forti egressa est dulcedo. Sampson etenim de terra Philisthiim uolens uxorem ducere, dum esset in itinere occurrentem sibi leonem interfecit, et post modicum tempus ad cadauer reuertens inuenit in ore eius examen apum et fauum mellis, et extractum gradiens per uiam comedebat eum . Sampson iste ducens uxorem de terra Philisthiim, Christus est coniungens sibi Ecclesiam de perfidia gentilitatis. Ipse etenim dum esset in uia huius nostre peregrinationis leonem interfecit, dum uerbum caro factum  est, humani generis inimicum uidelicet diabolum prostrauit, in quo dum appetiit [iste] escam carnis transfixus est aculeo Diuinitatis, sicut dicit beatus Gregorius. Examen apum gentilium philosophorum est multitudo, qui ideo in ore leonis fuisse dicuntur, quia cum cognouissent Deum, non sicut Deum glorificauerunt, et ideo reprobi facti sunt et euanuerunt in cogitationibus suis . Fauus mellis suauitas est philosophice inquisitionis. Hunc extractum de ore leonis Emmanuel noster comedit: quoniam que in sententiis philosophorum bene disputata fuerunt, que pertinebant ad honestatem, uel ad morum edificationem, ad utilitatem Ecclesie, que est corpus Christi, conuertit.

Unde et in lege Domini dicitur, quod uirginem  captam in prelio, rasis unguibus et capillis Iudeus poterat uxorem ducere , quia secularem scientiam, que per uirginem talem designatur, Christianus uere Deum confitens, potest ad eruditionem suam assumere, rasis tamen unguibus et capillis, hoc est precisis figmentis et superfluitatibus, que in melle dulcorato ab Emmanuele nostro reprobata sunt, utpote que subuersioni audientium magis proficiunt quam utilitati. Quid enim habet in se utile de ideis Platonis disputare, Somnium Scipionis reuoluere, aut certe illa popularis sophismatum implicatio et cognitio rerum subtilium, in quibus multi finem in debitum statuentes perierunt et exterminati sunt? et omnia palato non sano licet amara sint, dulcia uidentur, usque adeo quod amplius  redditibus, spatioso patrimonio, et demum uite discrimine uelint ea comparare. O Greci! Greci, semper pueri estis, nec ulla in uobis cana scientia est. An nescitis quia stultam fecit Deus huius mundi sapientiam , in qua pueris tantum radices proponuntur discendi, non prouectis forma bene uiuendi? Mel etenim dulcoratum permittitur paruulis, mel dulcedinis datur infirmis, mel dulce apponitur pueris, mel dulcedo reseruatur beatis, qui in futuro oculis carnis uidebunt eum ad gloriam, et spiritalibus oculis uidebunt eum ad leticiam, quam nobis prestare dignetur Iesu Christus Dominus noster qui uiuit et regnat, etc.



SERMO uIII. IN NATALI DOMINI.


uerbum caro factum est et habitauit in nobis .

Satis est pro materia gaudiorum quod celestis Regis unicus Filius, hodierna die, de sinu Patris egressus, homo factus uenit in hunc mundum querere et saluum facere quod perierat: et quod humanum genus de meritis suis apud Deum inuenire non potuit, ille hoc in thesauro indeficienti misericordie sue clementer inuenit. uere ad reformandam pacem inter Deum et hominem Christus iehsu mediator idoneus, qui diuinam naturam et humanam in unam personam socians, tanquam inter duo extrema sibi aduersantia, medium se interposuit, in quo medio  dum ipsa extrema, uidelicet Deus et homo, per unionem concorditer conuenerunt, Deus Pater humano generi quasi quoddam reconciliationis porrexit osculum. Nam ut loquamur iuxta rerum similitudines, uerbum Dei os Patris est, in quo locutus est mundo: homo assumptus, os est humani generis, qui secundum naturam humanam aduocatus est hominis, et interpellat pro nobis. Os ergo ori coniungitur, et efficitur osculum: quia natura humana uerbo personaliter unitur, et consummatur Incarnationis mysterium. Propter hanc mediationem etiam Filius Dei recte uerbum appellatus est: quia sicut in rebus gerendis et in causis diffiniendis uerbum humanum intercurrit medium, sic in causa Dei et hominis Dei Filius mediator fuit: quia, solutis  inimicitiis, Deum Patrem et hominem ad concordiam reduxit. uel alia ratione Filius Dei uerbum appellatus est. uerbum enim in sua natura non uisu, sed auditu percipitur.

uideamus ergo qualiter uerbum istud multipliciter sonuit, et per auditum usque ad cor humanum peruenit. Sonuit enim quandoque in secreto susurrio in mentibus Patrum per spiritalem reuelationem, quibus mysterium Incarnationis Christi reuelatum est, quod ceteri carnales audire non potuerunt. Sonuit uerbum istud quandoque in iubilo, utpote in illis angelicis spiritibus, qui ab initio gaudio inenarrabili in uerbo Dei exultauerunt. Nam et iubilus sonus est spiritalis leticie, qui pre magnitudine  uerbis explicari non potest. Unde Dominus in Iob: Ubi eras, inquit, cum me omnes filii Dei laudarent, et iubilarent astra matutina?  Sonat hodierna die in cantico, cum sancta Ecclesia exultat et cantat spiritale canticum, de generatione uerbi Dei non solum eterna, sed etiam temporali. Siquidem de eterna eius generatione uigiliis nocturnis canticum Ecclesie audiuimus cum psallebat: Dominus dixit ad me, Filius meus es tu . Et alibi: Tecum principium in die uirtutis tue in splendoribus sanctorum . Similiter et de humana eius generatione canticum audiuimus Ecclesie dicentis: Puer natus est nobis, et filius datus est nobis . Et ibi: Apparuit benignitas et humanitas Saluatoris nostri Dei . Omnes denique Filii Dei hodierna die cantant hoc canticum, qui spiritaliter gaudent de Christi natiuitate. Nam qui gaudent inepta leticia mundi huius, utpote de uoluptatibus carnis, de commessationibus, de fastu et superbia uite huius, cantant uetus canticum, non nouum, in quo non Filio Dei nato, sed inimico humani generis obsequium persoluunt.

Hoc igitur uerbum de quo diximus caro factum est. Nomine carnis, non solum homo sed infirmus homo significatur, ratione similitudinis. Caro enim res fragilis est, de facili subiacens corruptioni, utpote que modo inciditur, modo crematur, modo atteritur, uel quacunque alia deficit passione. Sic et uerbum Dei caro, id est homo  infirmus, factum est nobis, infirmis consimilis, quod formam nostre fragilitatis assumpsit. Nec aliam formam decebat eum assumere: quia ad uisitandum infirmos in hunc mundum uenerat. Sicut peritus medicus qui ad uisitandum egrotum ingreditur, formam assumit compatientis ut eger releuetur. Nam si cum risu, cum plausu manuum, cum inepta leticia ad infirmum ingrediatur, non curat eum sed aggrauat. Alia etiam ratione ad hominem languidum uenit, magis in forma compatientis quam in forma maiestatis. Forma siquidem maiestatis terribilis est, et signum exigende ultionis. Forma uero humilitatis signum est pie compassionis. Sed compassio de fonte misericordie Dei naturaliter procedit: ultio uero de iustitia Dei tanquam  a remoto prouenit. Et ideo Filius qui non ad exercendam uindictam, sed ad exhibendam compassionem in carne apparuit, magis formam humilem quam terribilem nobis uoluit exhibere. Cognosce persimile quod diximus: mater modo lactat et nutrit et fouet filium suum, modo flagellat et increpat eundem, magis tamen de pietate materni pectoris procedit nutrire et pascere, quam flagellare et increpare. Hoc enim naturali pietate facit, illud a filio prouocata. Sic et Filius Dei naturaliter nobis exhibet pietatem, prouocatus per scelera nostra infert ultionem. Unde in Isaia cum planctu dicit se criminosis hominibus illaturum ultionem, ubi ait: Heu consolabor de hostibus meis, uindicabor de  inimicis meis. .

Dicitur etiam uerbum caro factum, quia nutrit et pascit humanitas Christi ad similitudinem carnis: et sunt morsus quidam istius carnis conceptio, natiuitas, passio, resurrectio et ascensio, quibus anima spiritaliter pascitur, dum fides natiuitatis passionis et ceterorum, que diximus, mente retinetur. Ista caro, uidelicet humanitas Christi, dum spiritaliter comeditur, carnium diuersi generis nobis saporem et esum pretendit. Si enim ad similitudinem Christi innocenter et mansuete conuersaris inter homines, carnes Agni comedisti. Si in prelatione constitutus ad Christi similitudinem habes diligentem curam gregis tui, spiritalia et temporalia solicite eis largiens, carnes arietis comedisti. Si iniurias et tribulationes  pro Christo pateris, si carnem tuam crucifigis cum uitiis et concupiscentiis, sicut et Christus crucifixus est, carnes uituli comedisti. Si sancta deuotione in celum defers peccata populi interpellans pro eis, carnes hirci emissarii comedisti. Si contemplatione celestia penetras, inter angelos conuersaris, et Deo adheres quasi unus spiritus cum eo effectus, carnes columbe comedisti. Si suspiras presentis uite tedio et amore future quam desideras sicut ille qui dixit: Heu mihi, quia incolatus meus prolongatus est , carnes turturis comedisti. Sic ergo in carne Christi, id est in eius humanitate, et compassionem pariter et refectionem inuenimus.

Possumus et aliter intelligere quod dicitur, uerbum  caro factum est. Siquidem uerbum Dei moraliter habet ossa, similiter et carnem. Ossa uerbi uirtutes sunt, et spiritalia carismata, quibus anima roboratur ad iustificationem. Caro uerbi sunt bona corporalia, quibus corpus reficitur ad consolationem. In spiritalibus ergo uiris uerbum spiritus est, qui Filium Dei propter seipsum diligunt, et contemptis bonis temporalibus ei adherent in iustitia et sanctitate. In amatoribus huius mundi uerbum caro fit, qui Filium Dei non propter se diligunt, sed propter bona temporalia, que ab eo accipiuntur: et omissa omnium spiritali dulcedine, bonis temporalibus adherent summa intentione. Nonne tibi uidetur uerbum caro factum in his qui tantum Christiani  nominis participes, omni studio uacant uoluptatibus uite huius, comessationibus et ebrietatibus, carnis illecebris, diuitiis congregandis? Nonne tibi uidetur uerbum caro factum in his, qui de patrimonio Crucifixi uiuentes, exinde pascunt non pauperes sed canes, accipitres, histriones, et erogant illud in prauos usus et sacrilegos, quos uerbis explicare inhonestum et audientibus forte scandalum inferret? O anima misera, que bonis istis temporalibus per amorem tam pertinaciter insedisti, disce quid facere debeas ab homine qui accipitrem portat in leua ut iactet eum ad dexteram et sic predam capiat, cui insidias tetendit. Nam si euolare eum faciat ad sinistram, nichil proficit sed perdit operam et impensam. Sic et tu homo secularis, cuius cor in  leua, id est, in bonis temporalibus per amorem requiescit, fac euolare accipitrem tuum, id est, animum tuum, ad dexteram, id est, ad capiendam uitam eternam, ut sic a leua ad dextram transeat dum bona temporalia in pias causas erogat: et sic adipiscitur summam illam beatitudinem que per dexteram significatur. Nam et isto etiam modo, uerbum caro factum est et habitat in nobis, dum sic diligimus bona temporalia ut in illis erogandis conemur ad celestia peruenire. Per uirtutem siquidem uerbum habitat in nobis, sicut Paulus dicit: Christum per fidem habitare in cordibus nostris.  Sed tu, homo, qui Christum uis in te habere habitatorem, et domum conscientie tue per fidem ei preparasti, uide diligenter an fides per caritatem  uiuat in te, sic enim Christus habitat in te. Nam si fides tua sine caritate est, fides tua mortua est, et sic Christus in te mortuus est. Nemo ergo sibi blandiatur de bona spe exterioris conuersationis formam pietatis foris pretendens in bonis operibus, si conscientia criminosa est, si desideriis carnalibus intus estuat, si odio uel inuidia ceterisque uitiis spiritalibus intus obsessus est, quia bonis exterioribus Christus non pascitur, que caritatis pinguedine non informantur. Et sicut homo mortuus cibos delicatos si ei offerantur, non suscipit ad nutrimentum, sic et Dei Filius opera bona respuit, que facta per malos ad bonum finem non tendunt.

Sunt autem tria que hominem a domo sua materiali expellunt, scilicet fumus, stillicidium, et mulier  litigiosa: et eadem tria spiritaliter intellecta Christum expellunt de cordibus nostris. Fumus ergo uanitas est rerum temporalium, que mutatibilitate, mortalitate uel omnimodo defectu tanquam fumus euanescunt, utpote diuitie, honores, nobilitas, forma, et potentia huius seculi, et cetera talia, que amatores mundi tanquam perpetua sine mensura super omnia diligunt: que dum sicut fumus pertranseunt replentes cor hominis amaritudine, Christum habitatorem de conscientia expellunt. Certe quicquid in mundo isto utile, formosum, uel delectabile apparet, possumus histrioni comparare, qui gestus modo letantis, modo dolentis in se suscipit, ita ut uideatur aliquando summa leticia, aliquando  summa tristitia affectus. Sed qui perfecte eum cognouerit, in utroque gestu stultum et quasi dementem reputabit. Eodem modo et bona ista temporalia speciem nobis ostendunt histrionis, dum sua pulchritudine pariter et utilitate ad ineptam nos trahunt leticiam, et in defectu suo mentes nostras ad mestitiam inducunt. Qui ergo sanum mentis habet oculum, sic ad ista temporalia uisum dirigat ut contemnere ea potius uelit quam amare. Nam si quis diligit mundum istum, non est dilectio Dei in eo . Per stillicidium quod expellit hominem de domo sua, uerba discordie et detractionum intelliguntur. Sicut enim gutte stillicidii cum tectum penetrant non sinunt esse quietos illos super quos ceciderint, sic et uerba huiuscemodi  a quiete mentis hominem eiiciunt, cum a maleuolis hominibus, in alios iaciuntur. Inde enim nutriuntur discordie, commouentur simplices, turbantur discreti, impatientes litigant, et malitiosi fomitem malitie sue inde assumunt, sicque huiusmodi stillicidium pax illa mentis, que Deus est, ab homine expellitur: quia non nisi in pace habitat Deus, sicut scriptum est: Et factus est in pace locus eius . Quicunque ergo uult uerbum Dei in se habere habitatorem, domum suam oportet tecto pacientie protegere, ut stillicidium istud a tecto defluat in terram, ita ut per uirtutem pacientie protecta quies, cum uerbis maleuolis non perturbetur. Mulier litigiosa que expellit hominem de domo sua, caro nostra est, per carnalia desideria  semper aduersus animam militans. Caro enim concupiscit aduersus spiritum, et spiritus aduersus carnem.  Ista ergo mulier litigiosa, id est, caro nostra, Christum expellit de cordibus nostris, quando carnales cogitationes, delectationes rerum temporalium et amor uoluptatum huius seculi dominantur in nobis. Si ergo experimentum uis capere an Christus in te habitet, considera si preualent in te affectiones praue, si facis curam carnis in desideriis. Quia si huiusmodi passionibus subiectus es, Christum quem hospitem susceperas, in tui ipsius confusionem de domo tua expulisti. Econtra Christus habitans in domo tua, id est, in corde tuo, comites suos habet, qui sunt pax, pacientia, caritas, longanimitas, benignitas, bonitas, continentia,  castitas, et cetere uirtutes que testante Paulo ad fructum spiritus pertinent: quas si habueris, Christus in te habet mansionem, et cum istis tecum perseuerat usque ad consummationem uite, ut cui in presenti uita tu parasti mansionem, ipse in futura tibi largiatur eternam beatitudinem, quam nobis prestare dignetur iehsu Christus, Dominus noster, qui uiuit et regnat, et cetera.



SERMO IX. IN EPIPHANIA DOMINI.

Hodierne solennitatis iubemur eminentia festiuis occurrere gaudiis regi nostro adhuc paruulo et delicato, sed et magnifica preparare munera que deceant etatem ipsius paruulam. ac etiam diuinam in  ipso manentem maiestatem: equidem debitores sumus tale ei seruitutis obsequium impendere. Quoniam ipse preuenit nos in benedictionibus dulcedinis , prior ipse nobis offerens et largiens munera, ut tali liberalitate piis mentibus suum affectum commendaret. Quod euidenter ostenditur, si diei istius, que Epiphania dicitur, aliarumque solennitatum, quas iam preteritas recolimus id est natalis et circuncisionis beneficia uelimus intueri. Die siquidem sue natiuitatis munus paupertatis nobis contulit Christus, quia pauper et modicus huic mundo natus non habuit ubi caput suum reclinaret. Die circuncisionis sue, munus infirmitatis sue nobis contulit, dum ipse signaculo circuncisionis preceptum  legis implens  per experientiam dolores et angustias humane infirmitatis in carne sustinuit. Die hodierna munus humilitatis nobis exhibuit, quando ipse Rex celorum et dominus seruo suo Ioanni in tantum humiliatus est, ut sacramentum baptismi ab eo suscipere dignatus sit .

uideamus iam tria dona, quibus Christus ad nos ueniens sue adscriptos militie uoluit locupletare, uidelicet paupertatem, infirmitatem, humilitatem. Ecce parata sunt stipendia, sed iam prodeat in medium bonus Christi imitator et amator paupertatis, qui non uult habere precepta uel mancipia, non administrationes uel dignitates: qui diuitias habitas abiicit, oblatas contemnit: procedat, inquam, in medium et suscipiat munus illud gloriosum paupertatis oblatum sibi a Domino. Sed non est qui titulo  paupertatis suo regi uelit militare, eo quod ignominiosum quiuis estimet cum Christo pannis inuolui, et urgente inopia reclinari in presepe Domini Dei sui. Nunc saltem inueniatur aliquis amator infirmitatis, quam Christus pro nobis uoluit suscipere, qui pro nomine eius dolores et angustias libenter sustineat, famem et sitim, labores et pericula, qui contumeliis affectus maledictioni non respondeat, et quibuslibet iniuriis sentum patientie opponat, quia in his omnibus strenuitas apparet serui dominum suum qui hec omnia fecit fideliter imitantis. Et certe omnes manus suas ab hoc munere excutiunt, quia plus uidetur afferre oneris quam honoris. At precipuum illud humilitatis donum, quod tertium in numero diximus, aliquis deuotus suscipiet, eoque per illud  fiet homo charus Deo et hominibus, dum scilicet humiliatur sub potenti manu Dei , subiectus omni humane creature propter Christum, dum uult ministrare omnibus , a nullo ministerium accipere, eligens abiectus esse in domo Dei mei magis quam regnare in tabernaculis peccatorum . Sed nec huius muneris aliquis apparet cupidus, eo quod humane fecis habeat in se miseriam, elationis potius quam subiectionis amorem, nec sit aliquis qui cum Christo ministrare uelit dummodo maior ceteris possit estimari. Liquet, ut arbitror, multos esse huius regis ministros, si ad diuitias et honores, mundique huius delectationes inuitentur, sed paucos admodum si [ad] miserias et dolores  et ad queque abiecta pro nomine ipsius sustinenda fuerint inuitati, nimirum si sit qui acuto intuitu defectus humanos uelit respicere. Quia sicut fundamento existente infirmo tota ruit fabrica, sic conscientia languente exterioris conuersationis opera praua admodum sunt uel omnino infructuosa. Respiciamus nunc ad radicem arboris, qua uiridi et incolumi existente stipes ipsius robustus, rami extensi, densa folia apparent: sed et flores et fructus idonei ex ipsa proueniunt tempore opportuno. Quod si radicem aridam habuerit truncus arboris stat inutilis, rami sine foliis, et exsiccati sine spe florum et fructus prouenturi.

Ut autem simile, quod induximus, nobis adaptemus,  bona radix, bona est conscientia: infirma radix, infirma conscientia: hec Deum super omnia, illa mundum super omnia diligit. Infirme conscientie offer paupertatem, sed eam non suscipit, quia amor mundi et paupertas non conueniunt: nec dolores et miserias amplectitur, quia amatores mundi ista non appetunt. Rursus infirma conscientia humilitatem abiicit, quia in mundo uult apparere sublimis: econtra bona conscientia paupertatem appetit, quia eius desiderium non in diuitiis, sed in Deo est. Amat labores et molestias ferre propter Deum, quia non requiem querit hominum, sed eam que in Deo est. Amat etiam humilitatem, quia hec est uia que ad Deum ducit et que ex Deo est. Ergo ad hoc ut diligamus dona illa, que Redemptor noster nobis presentauit, necessarium est ut puram habeamus  conscientiam. Quia qualis est radix, talis est et fructus: et qualis conscientia, tale est opus eius. Munda conscientia nunquam prauum opus facit, infirma conscientia nunquam opus magnum facit. Quia et si magna uideatur facere, magna tamen non sunt, eo quod non bono animo nec bona intentione fiant. Deus autem pensat potius affectum quam censum, sicut scriptum est. Hinc est quod in uinea Domini  multi multum laborant, multas faciunt eleemosynas, peregrinationes, orationes et ieiunia, et tamen parum proficiunt. Alii parum laborant, pauca foris faciunt, et tamen, quia mundi corde sunt, multum perficiunt, et  multi gloriantes in operibus suis magis in profundum inferni demersi sunt, eo quod  operum apparentiam magis quam munditiam conscientie fuerint secuti. Ipsa enim puritas conscientie apotheca est uirtutum et bonorum operum, de qua omnis qui Deo uult placere, dona debet proferre ad obsequium illius.

De qua etiam hodie tres magi siue reges, qui nato Domino primitias spiritus acceperunt, uenientes ab Oriente, aurum, thus et myrrham obtulerunt, nobisque eadem offerenda Deo docuerunt: quoniam non est ignobile exemplum, quia regia autoritate nobis est commendatum. Obtulerunt, inquam, aurum preciose uoluntatis, thus deuote orationis, myrrham laboriose actionis. Hec enim tria per tria dona que diximus hac ratione intelliguntur. Aurum enim fulget, thus redolet, myrrha est amara.  Ergo per aurum recta uoluntas significatur, propter ignem in ea lucentis caritatis. Per thus oratio, propter odorem siue affectum deuotionis. Per myrrham bonum opus propter amaritudinem laboris. Tres reges munera ista offerunt, quorum primus est uigor rationis, secundus est preceptum sacre eruditionis, tertius radius diuine aspirationis. Istis regibus in hac uita mortali nos regi et gubernari expedit. Si queras a ratione que Deo offerre debemus, respondet tibi, puram uoluntatem, sanctam orationem, bonam actionem. Idipsum mandatum Dei et gratia aspiratrix acclamabunt. Reges isti ueniunt ab Oriente, quia in ratione oritur nobis sol per iuditium discretionis, in precepto Dei oritur nobis sol per illuminationem ueritatis, in gratia aspirante  oritur nobis sol per infusionem uirtutis. Quod si aliquis reges istos a magnitudine scientie magos uelit appellare, non dissonat a predictis: quoniam quecunque in notitiam nostram ueniunt precipue adminiculo rationis mandato Dei, et gratia aspirationis innotescunt.

Nos ergo predicta dona, scilicet aurum, thus et myrrham, Christo sic offerimus, ut corde, ore, et opere Deus glorificetur a nobis: et iuxta dictum beati Augustini: Psalmis et hymnis, cum oramus Deum, hoc teneamus uoluntate et corde quod ore proferimus, ne dissimilitudo in affectu cordis, tollat uirtutem orationis. uerumtamen cogitatio cordis quandoque est in eo quod ore dicitur, quandoque est  ad id quod dicitur, quandoque est sub eo quod dicitur, quandoque est contra id quod est. Tunc autem cogitatio est in eo quod dicitur, quando intentio orantis in uirtute psalmi uel alterius orationis, et nichil aliud directe respicit: que oratio animata est et Deo accepta, meritum habens iuxta mensuram deuotionis. Quandoque cogitatio fertur non in id quod ore profertur, sed ad aliud tante uel maioris estimationis utpote ad pascendum pauperem, ad uestiendum nudum, ad ministrandum infirmo, que cogitatio est ad id quod ore dicitur, quia id ipsum obtinere contendit: et quoniam per Spiritum Dei promouetur, non minuit, sed auget frequenter meritum orationis. Sub eo uero quod ore dicitur est cogitatio, dum seruo Dei orante, cogitatio ipsius ad aliquam  necessitatem corporalem relabitur: ut si post multum ieiunium orans cogitet de refectione, post multas uigilias de somno, in infirmitate de proprio dolore. Et hec cogitatio quia necessitate quadam absque peccato ingeritur, non tollit omnino uirtutem orationis: quia tamen ad naturalia respicit, et supra naturam non meretur, ex parte minuit meritum orantis. Ista cogitatio est sub eo quod ore dicitur, quoniam hec de spiritu hominis, istud, id est dictum oris, de spiritu Dei procedit. Contra id uero quod dicitur est cogitatio cordis, dum labiis Deum orantibus cor ad illicita et turpia cogitanda deiicitur, qualia sunt odia, periuria, carnales illecebre, mendacia, simulationes. Neque tunc uox, que ore profertur, oratio bona, sed simulatio debet appellari:  quia simulata equitas est duplex iniquitas, sic enim per simile uideamus qualiter affectus cordis cum uoce conuenire debet, sic se habent adinuicem cogitatio et oratio, sicut uigil seruans noctis uigilias ad eos qui sunt in castro. Si enim, hostili manu irruente, uigil ille solicite uociferetur ad eos qui in castro sunt, clamans ut surgant, ut euigilent, ut armentur, et se defendant et illi qui deintus sunt nichil horum faciant, ideoque ab inimicis fuerint comprehensi, nonne perit opera tota uigilantis? Tota prorsus. Eodem modo uox exterior quasi uigil et custos est hominis interioris. Dum enim psalmos uel alias orationes ore proferimus, ad hoc utique hoc facimus, ut interiorem hominem ad deuotionem, ad  caritatem, ad seruiendum Deo excitemus, ac si diceremus ei: Surge qui dormis, intende tibi, et illuminabit te Christus. Ad quam uocem si cor in uitiis obdormierit, nichil omnino profuit sonus orationis: nec aliud forte censendum est in his que zelo iustitie uidentur dici, utpote peruersos corripere, uitia impugnare, malo resistere, et huiusmodi. Quia et in his etiam exigitur puritas conscientie, ut intendat his qui loquitur prodesse potius quam obesse, et concordie potius quam dissensionis fomitem ministrare. Sic enim et hoc loquendi genus Deo acceptum est, adeo, ut a pusillis et magnis iustitiam zelari uelit, et uerbo defensionis malitie resistendo, maxime cum oppressa ueritate preualet falsitas, et iniustitia opprimit equitatem. Unde de  simplicibus quamuis sanctis scriptum est, quoniam quantum exemplo bone conuersationis prosunt, tantum silentio obsunt. Resistere enim malo, iniquos corrigere, eleemosyna est singularis, que extinguit peccatum, sicut aqua ignem: quippe et eleemosyna, aqua Dei interpretatur. Et cum sunt tres species principales eleemosyne, uidelicet largitio temporalium, eruditio ignorantium, et correctio delinquentium. Ultima, de qua diximus, ceteris potior iudicatur. Frequenter tamen accidit ut cor humanum sibi mentiens cogitata, dicta uel facta bona reputet, que tamen bona non sunt: quod exemplo quodam simplici ad presens libuit demonstrare. Audiuimus in annis puerilibus regem prepotentem concilium hominum et bestiarum adunasse,  in quo cognosceret, quod animal parturisset uenustiorem ceteris genituram. Quo facto simia in medium prodiit trahens natum suum ceteris deformiorem, et dixit illum speciosum pre filiis hominum iudicandum. Quid rectius per simiam quam prauum cor accipitur? Cuius nati cum sint cogitationes male, stultiloquia et opera peruersa, tamen quandoque recte se sentire iudicat, ubi uero iudicio probatur desipuisse. Probandi ergo sunt spiritus utrum ex Deo sint , hoc modo, ut quandoque ad principium, quandoque ad finem rei, quam proponimus, respiciamus. Principium enim nostre cogitationis quandoque adeo honestum est, ut statim ex ipso id quod intendimus approbari possit, ut dum cogitamus dicere uel facere, ad quod  precepto diuino compellimur, quale est, Deum credere, patrem et matrem honorare. Quandoque principium nostre cogitationis adeo uitiosum est, ut in ipso principio merito sit cum fine suo abiiciendum, ut dum cogitamus ea dicere uel facere que lege Domini prohibentur, ut homicidia, adulteria et his similia. Quandoque uero principia cogitationum nostrarum dubia sunt, ut uel bona mala, uel mala bona appareant: in his iudicium ex fine accipiendum est. Sicut enim Sapiens dicit: Prudentia rerum exitus metitur. Quod si finis inchoate deliberationis tibi honestus, proximo utilis, Deo acceptus est, progredi expediens puta, sed cum ipse finis rei, tibi etiam honestum, proximo scandalum,  Deo offensam parat, cessare in principio magis necessarium. Et ut prosequar ea que zelo correctionis dici uidentur, et si amaritudinem foris sapiant, finaliter tamen ad concordiam et unitatem tendere debent, ut expugnatis uitiorum et discordie tumultibus, omnes seruent unitatem spiritus in uinculo pacis. Unitas etenim custos est cordium, que amicos Dei facit etiam illos, qui ad perfectam conuersationem attingere non possunt. Prima in reconciliatione cor humanum inhabitans, et ultima deferens, iustificatum. Porro superna unitas per unum illum significatur, de quo scriptum est: Urbs de qua egrediebantur mille, egredientur centum, et de qua egrediebantur centum, egredientur decem, et de qua egrediebantur decem, egredietur  unus . Ibi per millenarium perfectio exempli, per centenarium perfectio consilii, per denarium perfectio mandati, per unum, superna unitas significata est. Qui ergo non potest perfectionem exempli habere quam habuerunt apostoli et martyres, qui preceptis et consiliis aliquid in exemplum aliis addiderunt, teneat unitatem, et in ipsa Deum possidebit. Si non potest habere perfectionem consilii quam habuerunt hi, qui preceptis consilia addiderunt, teneat unitatem; si non potest assequi perfectionem mandati, ut omnia Dei mandata ad unguem custodiat, teneat unitatem: quam si non tenuerit, cum illa etiam cetera perdidit, que ad uitam illam conducere uidebantur. Quia uno exeunte de ciuitate, remanet uastitas et desolatio.  Ex iam dictis, ni fallor, liquet, quod in diuino obsequio cordis et oris, et eadem ratione cordis et operis concordia requiratur, et penes custodiam conscientie meritum omne consistere: quoniam ex ipsa uita procedit, et propterea huic custodie omnes operam dare debent.

Senes qui mundi cursu pene finito, quasi pedem unum iam extra portam huius seculi posuerunt, ut purificata mente in gaudium Domini sui intrent . Hoc media etate gradientes facere debent, qui huic porte iam appropinquauerunt, ne ducantur per uiam illam spatiosam, que ducit ad perditionem. Hoc etiam iuniores facere debent, qui uelut medium sue peregrinationis iter peregerunt, ne supplantati ab hostibus reliquum tempus uite  sue in uanum ducere uideantur. Scrutetur unusquisque uitam suam, si responsum habet bone conscientie, erumpat in confessionem laudis: si pungitur uerme praue conscientie, plangat commissum crimen, accedat ad medicum, ostendat sua uulnera quamdiu prope est, qui ad hoc uenit ut sanaret nostros dolores et dimitteret peccata. Nemo confidat in iuuentute uel in fortudine sua, post diuturnitatem temporis promittens sibi dies penitentie, et gratiam reconciliationis: quoniam qui hodie est, forsan non erit cras: et multi longa arripientes itinera, media uia substiterunt. Et quid est magis a natura humana alienum, quam in infirmitate non querere sanitatem, in dolore non appetere  gaudium, maxime cum sanitas offertur et gaudium promittitur? Et gaudium quidem illud gaudium est quod in tristitiam non conuertitur , singulare, supereminens, summa omnium gaudiorum quod nec oculus uidit nec auris audiuit , etc. Non dicat aliquis in corde suo immensitatem huius gaudii ad se non respicere, quod sui defectus miseria non meretur, a quo per huius uite mortalitatem tanta distantia separatus est. Illi enim soli hoc gaudium non prouenit, cui clausit introitum macula praue uoluntatis. Sunt siquidem qui hoc gaudium uiolenter rapiunt, et sunt qui illud mercantur, et sunt qui hoc gaudium furantur, et sunt qui ad illud compelluntur. uiolenter hoc gaudium rapiunt uiri spiritales, qui contemptis huius mundi  delitiis soli Deo contendunt placere et famulari. Qui mercantur illud sunt, diuites rebus, et pauperes uirtutibus qui gaudium illud celeste, quod celsitudine uite non possunt attingere, largitate eleemosynarum sibi acquirunt. Qui uero gaudium istud furantur, sunt hi, qui post commissa peccata occulto penitentie fructu uolunt accedere ad Dominum. In omnibus bonis que aguntunam gloriam et aspectus hominum declinantes, qui recte significati sunt per mulierem illam euangelicam, que stans retro tetigit fimbriam uestimenti Domini et sanata est . Qui uero ad hoc gaudium compelluntur, sunt contemptibiles huius mundi, qui urgentibus miseriis ab omni humano solatio destituti sunt, necessitate compellente ad Deum,  qui neminem abiicit, conuertuntur. Accedamus igitur omnes ad regem istum, qui propterea ad nos uenit humilis, ut nobis daret hoc gaudium, et in eo nos faceret sublimes. Nec multum pensandum est si in uita ista presenti sue paupertatis, infirmitatis et humilitatis facit nos esse participes. Quia pro paupertate diuitias inestimabiles, pro infirmitate sanitatem, pro humilitate largietur gloriam, ipse splendor glorie et figura substantie iehsu Christus Dominus noster , cuius regnum et imperium, etc.



SERMO X. IN EPIPHANIA DOMINI.

Notum fecit Dominus salutare suum, in conspectu gentium reuelauit iustitiam suam 

 Hodierne diei solennitatem, fratres karissimi, apparitionis festum uocat mater Ecclesia, tum quia hodie stella duce Deus Pater salutare suum, id est Filium suum magis notum facere uoluit, tum quia ipse Filius se humilem et pannis inuolutum eis magis adorandum prebuit: uel quia in Iordane columba super eum descendens Dei Filium esse manifestauit. In prima igitur apparitione traxit exemplo nouitatis, in secunda informauit exemplo humilitatis, in tertia, id est in baptismo sanctificauit sacramento necessitatis. uis uidere quo prima traxit apparitio? Stella noua excitauit admirationem, admiratio deuotionem deuotio obsequium, obsequium preparauit ad cultum. Secunda apparitio, que facta est in  domo, mensuram bonam, et confertam, et coagitatam, et supereffluentum in sinum nostrum contulit : quia is qui prius uiuere dederat, ibi recte uiuere edocuit. Quantam enim humilitatis formam tibi exhibuit, quando rex et regis filius formam serui accipiens semeptisum exinaniuit? Quantam estimas caritatem, quando pro impiis et peccatoribus tam uilem, tam despectum se exhibere uoluit?

Attende singula. Sicut enim in ortu noui syderis potestas et claritas demonstrata est diuinitatis, sic cum paruulus magorum oculis se exhibuit humilitas et caritas monstrata est humanitatis. Hoc opus profecto nostre salutis ordo depoposcerat, ut humilitate uinceret superbum, caritate liberaret hominem  captiuum, potestate hostem spoliaret auarum, claritate glorificaret miserum. Humilitate igitur te docuit, caritate sanauit, potestate protexit, claritate in futuro glorificabit. Tertia in Iordane fuit apparitio, quando baptizandus uenit rex ad militem, uerbum ad preconem, dominus ad seruum, sponsus ad paranimphum. Et hoc quare? Ut uim regeneratiuam aquis conferens homini perdito redderet innocentiam per peccatorum remissionem, conferret iustitiam per gratie infusionem, sanctificaret per Spiritus sancti inhabitationem: et si hec omnia largitus est nobis beneficio sacramenti, quid nobis contulit triumpho passionis? Ibi iter ad celum parauit, ibi ianuam regni aperuit. Quia fortassis non est hoc ex uirtute sacramenti, sed ex sola uirtute  passionis, queret forte aliquis quare in aquis huius sacramenti uirtutem ponere uoluit? Hoc interim si placet, omissis aliis, pro ratione assignare possumus: quia aqua humida, frigida, uaga inuenitur. In eo quod humida peccatum carnalitatis, in eo quod uaga peccatum uanitatis, in eo quod frigida peccatum malicie siue iniquitatis figurauit. Et hoc triplici genere peccati, si uelit quis attendere, omne genus actualis peccati inuenitur inclusum. uides igitur quam rationabiliter hoc factum est, ut aqua que in suis proprietatibus omne genus peccati figuraret, tactu Dominici corporis sanctificata per Spiritum sanctum, omne peccati genus emundaret.

Habes igitur quomodo notum fecit Dominus salutare  suum. Primo stelle indicio, secundo cum a magis adoratus est in domo, tertio cum in Iordane baptizatus est a seruo. Notum ergo fecit Dominus salutare suum. Primus tamen Deus Pater notum fecerat seipsum, postmodum notum fecit salutare suum. Prius enim Deus Pater seuerus nimis, et terroribus se innotescere uoluit, postmodum notum faciens Filium minas et terrores dulcedine gratie temperauit. Notus enim factus est Deus Pater primis parentibus in graui increpatione dicens uni: Maledicta terra in opere tuo . Alteri: In dolore paries filios . Notus etiam factus filiis Isrelis per signa et prodigia, cum in datione legis uisa sunt fulgura, et audita tonitrua .  Prophetis quoque notus factus est per uisiones et somnia: ubique terror ubique comminatio. Primo in Adam et Eua, seuere sententie prolatio: secundo filiis Isrel sine gratia adiuuante preceptio. Lex enim neminem ad perfectum duxit , quia preceptum gratiam adiuuantem non habuit. Tertio in prophetis obscura Saluatoris promissio. Unde de prophetarum obscuritate dictum est: Operuit montes umbra eius, et arbusta eius cedros Dei . Montes, sunt prophete, propter reuelationis magnitudinem: umbra, uelamen littere, propter obscuritatem. Igitur montes Dei umbra operuit, quando intellectum prophetie obscuritatis inuolucrum palliauit. Sequitur: Et arbusta eius cedros Dei. Arbusta propter inutilitatem sunt legales obseruantie:  cedri, altitudines promissionum patribus facte. Arbusta ergo cedros Dei operuerunt, dum ueritatem promissionis Dei umbre legalis obseruantie celauerunt. uides ergo quantum ubique mine, terrores, obscuritates. Sic Aegyptiis apparuit Deus Pater in sanguine, Iacob in luctamine , Moysi in igne , Helie in turbine .

Tandem in fine temporum notum fecit Dominus salutare suum, non in uirga furoris, sed in spiritu mansuetudinis. Quomodo? Ut sanaret contritos corde, captiuis predicaret indulgentiam et remissionem peccatorum. Unde dictum est: In conspectu gentium reuelauit iustitiam suam . Cuius suam? Suam Patris, uel suam salutaris, id est Filii.  Ipse enim in conspectu gentium reuelauit iustitiam suam, habendo innocentiam quantum ad seipsum, pacem ad proximum, deuotionem siue dilectionem ad Deum. uis uidere innocentem? Ecce ego in innocentia mea ingressus sum . uis uidere pacificum ad proximum? Pacem relinquo uobis, pacem meam do uobis . uis uidere deuotum? Et factus in agonia prolixius orabat, . Hec omnia cepit iehsu primum facere et postea docere, quando in conspectu gentium iustitiam suam uoluit reuelare. Sed hominis que potest esse innocentia cum sit puluis et cinis? Mihi ipsi loquor de me ipso. Quomodo custodiam innocentiam et uidebo equitatem qui totiens iaculis concupiscentie uulneratus, inuidia distractus, inani  gloria sum perditus? Quotiens fratrem meum signo scandalizaui, uerbo detraxi, opere contristaui? Mihi tamen sicut et ceteris dictum est: Custodi innocentiam et uide equitatem .

Igitur, fratres dilectissimi, nostra debet esse innocentia, non quidem peccato carere, sed peccato non seruire. Qui enim appetit peccatum, seruus est peccati: omne autem mortale peccatum, aduersarii nostri est obsequium. Unde, uir bone, qui posuisti manum ad aratrum, et iugum Domini suaue et onus leue suscepisti, tibi, inquam, opus est pugna, si uis gaudere de innocentia. Si forte carnalis concupiscentia animam tuam inuaserit, memento Scripture que dicit: Quia mors secus introitum delectationis  posita est. Quippe cum hostis antiquus illicite delectationi aperuerit ianuam cordis, iam securus est de fructu totius arboris, cuius radicem ueneno praue delectationis sauciauit. Sicut enim uoce prophetica dicitur: Quia sanguis sanguinem tetigit , sic unum peccatum reliquum attrahit et inducit. Cum enim primum quasi de foris praua cogitatio animum pulsat, delectatio sequitur, que in lumine posita etiam uirilem animum quandoque relaxat: tertio consensus eneruat, quarto operatio maculat, quinto consuetudo ligat, sexto contemptus precipitat. Isti sunt gradus quibus facili descensu peruenitur usque ad portas mortis. Quippe facilis descensus auerni. Ergo in sensu delectationis siste gradum, si uis euadere periculum. Diligenter attende  quomodo Abraham pugnauerit, quomodo Paulus in tentatione fortis extitit. Non solum enim ad imperfectos, sed etiam ad perfectos usque iniuria ista peruenit. Quidnam esse putas quod scriptum est: quia dum Abraham fruitur angelorum colloquio, Sara ridet in tabernaculo : que tamen dum ab angelo corripitur, repromissionem filii meretur.

Abraham igitur fruitur angelorum colloquio, quotiens pius animus intendit orationi, uacat sancto desiderio. Sed interim Sara ridet post ostium tabernaculi, quando illicitas suggerit delectationes caro repugnans spiritui, que postmodum correpta repromissionem accepit de filio: quia carne refrenata per spiritum etiam corpus suam mercedem  accipiet in futuro. Sicut et propheta dicit: Cor meum et caro mea exultauerunt in Deum uiuum . Sic etiam Paulus dum a periculo maris eripitur, a serpente in terra inuaditur, sed citius auertens periculum manum a bestia excussit, quo facto uenenum euasit. Quis putas est Paulus qui de mari liberatur , nisi bonus claustralis qui de malicia seculi eripitur, qui dum uult ligna in ignem mittere, ab ipsis lignis serpens egreditur? Qui dum priora mala flamma caritatis uult consumere, ex ipsa malorum recordatione tentationis origo generatur. Quid ergo faciendum? citius debet manum excutere, id est praue suggestioni consensum operis denegare. Quid plura? si uis innitens Christi uestigio tenere innocentiam  iugem, non solum cum carne, sed etiam cum ceteris uitiis oportet te habere discordiam. De pace autem et concordia quid dixerim: Pax multa diligentibus legem tuam, et non est illis scandalum . Duo occurrunt precipue que ad pacem et concordiam debent nos inuitare, id est magnitudo remunerationis, et consideratio rei inferioris.

De magnitudine remunerationis dicitur: Beati pacifici, quoniam filii Dei uocabuntur. . Quid maius hoc promisso? Si enim filii, et heredes . Consideratio etiam rei inferioris debet nos trahere, ut qui ad exemplum nostri Redemptoris pacifici esse uolumus, saltem a bestiis irrationabilibus  formam uiuendi sumamus. Cum enim cetera omnia quadam lege nature teneant concordiam, solus homo superbiendo paci contrarius suo infert Creatori contumeliam. O superbia, peccatum maximum, pestis mortifera, malum singulare! A te omnis peccati est initium , in te etiam Christi sanguine redempti, aut pene omnes paciuntur recidiuum. Quelibet enim alia iniquitas, exercetur in malis operibus ut fiant, tu uero in bonis insidiaris operibus ut et pereant. Sicut enim ramusculus trunco superplantatus omnem terre humorem, omnem uirtutem arboris ad se attrahens, totius arboris fructum ad suam naturam reducit: sic quecunque bona opera facias, si planta superbie adfuerit, totam massam corrumpit. Primum igitur  pacis et concordie uiuum exemplum formica reliquit, que suam comparem forte plus iusto oneratam, naturali quadam caritate alleuiat, ne supra uires grandi pressum onere modicum corpus deficiat. Sic grues in ere disposito ordine literato precedentem, et quasi uenti portantem impetum, sociali quadam benignitate reficiunt, dum illam iam lassatam ponentes in locum posteriorem, et a uiolentia uentorum, quasi sub alis suis protegunt. Sicut ceruorum multitudo dum loca mutare appetit, quilibet dorso alterius caput suum superponit, ut antecedens omnes sustineat, postremus ab omnibus uideatur sustentari, et in hunc modum sibi inuicem succedentes alterius portantes onera suo modo implent legem Christi. Conformemur in hoc articulo  bestiis terre, ut quod cor nostrum impenitens ex beneficio sui Creatoris non uult accipere, saltem in suam confusionem, in re inferiori possit inuenire. uis tamen exemplo tui Saluatoris admoneri. Audi eum dicentem: Quod perierat requiram, quod abiectum fuerat reducam, quod confractum alligabo, quod infirmum sanabo . Et Isaias de ipso: Ecce Saluator tuus uenit et merces eius cum eo . Ergo, fratres dilectissimi, tot exemplis admoniti tanta mercede inuitati non blandiatur consideratio proprie uirtutis, non extollat nota aliene infirmitatis, non distrahat studium inimice detractionis. Consideratio enim proprie uirtutis non uult habere socium, nota aliene infirmitatis parit contemptum, uirus detractionis  pullulat in odium. Discamus pro Dei beneficiis humiliari, alienis infirmitatibus misereri, desperantes in Domino consolari, ut sic habitare possimus unius moris in domo. Ecce habemus aliquid de seruanda innocentia similiter de pace et concordia.

Tertium dicendorum fuit dilectio Dei, in qua omnis uirtutis est consummatio. Unde uolenti uitam eternam possidere, primum mandatum dilectionis insinuatum est a Domino, cum dixit: Diliges Dominum Deum tuum ex toto corde tuo, et tota anima tua, tota uirtute tua, et tota mente tua . Hec inquit Dominus, fac et uiues . uide quomodo in his uita, cor, anima, uirtus, mens quatuor sunt: Et corde quidem de peccatis conterimur,  anima uiuificamur, uirtute exercemur, mente sursum eleuamur. Et qui toto corde Deum diligit, qui omni cordis affectu peccata sua deflet et plangit nichil inconcussum secundum prophete consilium: Effunde sicut aquam cor tuum coram Domino . Sicut enim aqua cum effunditur, nichil remanet in uase, sic ubi uera contritio, nichil remanere debet in occulto conscientie. Similiter tota uirtute Deum diligit, qui totis uiribus bonis operibus insistit, non improuidus inchoando, non tepidus agendo, non negligens omittendo, ne forte cum spiritu inchoauerit, carne consummatur. Ex qualium persona dicitur: Ascendunt usque ad celos et descendunt usque ad abyssos. Tota mente Deum diligit,  qui quasi altior seculo effectus calcatis terrenis omnibus tantum ad ea que Dei sunt toto mentis desiderio se conuertit. Sed non omnes capiunt uerbum hoc. Tota anima Deum diligit, qui in sancta conuersatione perseuerat quamdiu uiuit. Anima enim uiuimus, sicut iam dixi. Hec quatuor sunt gradus quidam quibus in celum ascenditur: cordis enim contritio a peccato liberat, operatio uirtutis offensam Dei placat, eleuatio mentis siue contemplatio gustu suauitatis confortat, perseuerantia boni confirmat, ut neque angeli, neque principatus, neque potestates, neque fames, neque gladius, neque instantia, neque profundum, neque creatura aliqua possit separare a caritate Dei , quousque comprehendamus cum omnibus sanctis ubi regnat  cum Patre et Spiritu sancto, per omnia secula seculorum, Amen.



SERMO XI. IN EPIPHANIA DOMINI.

Habemus ex Scripturis sanctis , quod adulti solido cibo, sed paruuli lacte nutriendi sunt, et inde nobis significatur, quoniam simplicium corda simplici sermone, qui uero subtilium sunt ingeniorum et magnis eruditi scientiis, altiori quadam uerbi Dei uirtute sunt erudiendi. Et quoniam multi ex uobis per multam Scripturarum scientiam paruulorum intellectum abunde excessistis, libet ad presens humili loquendi modo paruulis uerbi Dei panem frangere: quoniam sicut non indigentibus dare superuacuum est, ita et indigentibus subtrahere  auarum. Nec rusticitas eloquii cuiquam contemptum pariat, uel prurientem indignatione auditum: siquidem scrinia contemptibilia thesaurum quandoque preciosum continent, et uasa fictilia cibos delicatos, et sermo incompositus multa edificationis suauitate et spiritali dulcedine quandoque repletus est. Sed neque premiatoris summi donatiua potest minuere defectus eloquii, si non sit in affectu syncere uoluntatis defectus, qui trium magorum parem deuotionem pari coronauit premio, cum tamen munera que obtulerunt uidelicet aurum, thus et myrrham inequalis essent estimationis, et in his quidem muneribus si loquendi sumamus initium, multam nobis prebent materiam laxandi retia in capturam,  eo quod plena sint mysteriis diuinis. Nam auro rex, thure Deus, myrrha homo mortalis, ipse qui de uirgine natus est Christus iehsu, mystice designatur. Intuere modo, o anima, tuum Saluatorem, quam sublimis est, quam humilis, qui, in se rex omnipotens et Deus eternus, pro te homo mortalis fieri dignatus est. Certe si purificate mentis oculo uetis ad ipsum respicere, uidebis quoniam in eo quod rex, minatur et percutit: in eo quod Deus, iustificat et coronat: in eo quod mortalis, admonet et instruit. Tu quoque redde que sunt hominis homini, que sunt Cesaris Cesari, et que sunt Dei Deo; hoc est, regi timorem et spiritalem militiam, Deo amorem et uenerationem, homini uero mortali, qui propter te mortem experiri uoluit, gratias et redhibitionem.

 Longe admodum profectus est a Deo et sui ipsius immemor, qui regem istum tam potentem non me tuit, imo qui non contremiscit ad memoriam illius: eo quod terreat minis intolerabilibus, et plagas insanabiles sine misericordia imponat, non parcens etati uel conditioni, gladio semper extenso transgressores puniens iuxta scelera sua. Respiciant ergo amatores huius seculi regem istum uenientem ad se cum ira magna, et paueant indignationem tam crudeliter comminantis, tam aspere ferientis. Respiciant omnes uoluptatibus et carnalibus suffocati desideriis ad regem istum, et paueant aspectum tam crudeliter comminantis. Respiciant ad regem istum omnes illi, qui omnium iniquitatum genere latam perditionis uiam ingressi sunt, et paueant  eum tam crudeliter comminantem, tam aspere ferientem. Neque enim comminatur tantum, sed sine misericordia, sine mitigatione eos subdit suppliciis, testante Propheta, qui ait: Quia non est respectus, id est, misericordia, morti eorum, et firmamentum id est firmitas et stabilitas, est in plaga eorum . Et merito: quoniam enim in uita sua cum uiris sanctis laboribus et erumnis propter Deum se subdere noluerunt. Ideo cum ipsis temporaliter puniti non sunt, sed potius demoniorum cruciatui in futuro reseruantur. Et hoc est quod subiungitur. In labore hominum, id est iustorum, non sunt in hac uita, et ideo cum hominibus, id est cum iustis, in uita presenti, non flagellabuntur.

uolumus uobis exemplum proponere, si forte  persuadeat memoria similitudinis quod non potest uirtus imbecillis orationis. Fuit uir quidam qui plantauit arborem secus decursum fluminis cum impetu magno et uelocitate decurrentis, que creuit et sublimis facta est multis decorata ramusculis, cuius etiam fructus pulcher et ad uescendum suauis erat. Aduenit uiator quidam transitum per eam faciens, qui fructus illius suauitate allectus ascendit in illam, et dum ramis eiusdem arboris innixus fructu illius auidissime delectaretur, uenerunt uolucres importune et pertinaciter ramum cui ille incumbebat corrodentes, et dum carpendis fructibus miser ille totus inhiat, ramus quo sustentabatur corrosus ab auibus euulsus est, et homo ille in flumen corruens  impetu eiusdem fluminis in profundum absorptus est. Homo iste qui plantauit arborem, Deus est: arbor, mundus: cuius ramusculi, tempora quarumlibet creaturarum in genere suo accipiuntur: fructus, quelibet cure et uoluptates huius seculi, quibus mundi huius amatores libenter occupantur: uiator, homo qui quasi fumus cito preterit: flumen uero, mortis impetus accipiendus est: aues, sunt anni et dies quibus uita humana semper corroditur, et ad defectum tendit. Dum ergo homo uni ex ramis istis innixus, longiora sibi uite promittens tempora, delitias mundi huius carpit et colligit, in obliuionem salutis sue deductus ex improuiso ab hac uita preciditur, et in flumen mortis decidens cursu ueloci, tandem in infernum demergitur. Sicut enim in diebus  Ne factum est quod hominibus comedentibus et bibentibus et uxores ducentibus subitis aquis diluuii absorpti sunt: et sicut diebus Loth factum est, quod hominibus edificantibus et plantantibus , et uoluptatibus huius uite intentis repente superuenit eis sulphur et ignis de celo, et, perierunt omnes qui erant in ciuitatibus Sodomorum: sic et de his qui curis et delitiis seculi huius spreto Dei timore se inuoluunt, quasi improuidi ex ipsis uoluptatibus suis abstrahuntur mortis discrimine, descendentes ad inferos nichil secum preter peccata portantes. O quanti fructibus huius arboris nimis intenti obliti sunt Deum, qui saluauit eos, descendentes in profundum quasi lapis! Et ecce exempla in euidenti sunt. Cum enim homo diues et affluens  bonis huius uite factus fuerit, frequenter hanc solam sibi partem reputat, si diebus quos concessit ei Deus ad penitentiam utatur, faciens carnis curam in desideriis. Si nobilis et potens fuerit nomen habens iuxta nomen magnorum qui sunt in terra, tunc ei cura precipua ludere in auibus celi, curialium sequi incuriam, canibus grassari in bestiarum libertatem. Si subtilioris forte fuerit ingenii ad Scripturas inuestigandas, tunc pretermissa frequenter lege Domini immaculata et conuertente animas , omnibus ad id studiis nititur, ut sciat quadrare circulum, et probare quod non contingit stadium pertransire. Aut certe fingit animam quam non creauit Deus altissimus studiis et uigiliis multis, ex diuidua et indiuidua substantia, ex  eadem et diuersa natura illam compingens, et suam ipsius animam, que ad imaginem Dei facta est, capacem summe et beate illius diuinitatis neque regit, neque immaculatam custodit propter huiusmodi curas et inquisitiones inutiles, que ad uitam perennem neminem perducere possunt. uere non est timor celestis regis in huiusmodi, non sunt hec arma quibus spiritalis militia summo imperatori persoluatur: quin potius hec et his similia arma sunt iniquitatis, quibus melius demoniis quam Deo militatur.

Reuocemus, si placet, ad memoriam quibus armis Dauid militiam celestis regis agens contra Goliam, id est diabolum, dimicauerit . Legimus  quoniam Dauid contra Goliam dimicaturus cum esset indutus armis Saul, que militie huius seculi competebant, deposuit illa quoniam onerosa erant, et accepta funda cum lapide preualuit Philisteo, et eum interfecit. Certe per Saulem homo quilibet secularis, qui iudicio eorum qui terrena sapiunt momenti alicuius uidetur, significatus est, utpote si diues, si potens, si nobilis fuerit aut sapientiam mundi huius pre aliis sit assecutus. Arma uero Saul, cure et occupationes uite huius et delitiarum appetitus que omnia gentes inquirunt. Sed Dauid, id est quilibet uir spiritalis, contra Goliam, id est diabolum, pugnaturus, arma Saul, que ponderosa sunt, deponit, id est, omnia quibus seculo huic militatur abiiciens timore Regis eterni et assumpta  funda cum lapide Philisteum prosternit. Lapis Dei preceptum est: funda uero, sancta meditatio, que Dei mandatum semper memoriter tenet: manus uero, qua funda uertitur, bona operatio intelligitur: quoniam qui bene Regi celesti militare intendit, oportet ut in lege Dei meditetur die ac nocte , et quod in sancta meditatione conceperit bene operando, hoc pie uiuendo exequatur. His igitur armis, preceptis scilicet diuinis, sancta meditatione, bona operatione Regi celesti militare debemus. Sicut Scriptura alibi loquitur dicens: Sol et luna steterunt in habitaculo suo, in luce sagittarum tuarum ibunt, in splendore fulgurantis haste tue , hoc est, in splendore bone operationis de longe coruscantis. Sol et luna, id est, Christus  et Ecclesia steterunt in habitaculo suo: ibunt, hoc est proficient, electi in Ecclesia: in luce sagittarum tuarum, id est in iustitia mandatorum tuorum: in splendore fulgurantis haste tue, hoc est in splendore bone operationis de longe coruscantis. Nec te terreat qui Regem celestem times, labor huius militie: quia larga sunt huius regis donatiua, larga sunt premia. Si queris que? Id in promptu est dicere: quia singulis militibus suis dat singulos denarios. uel si hoc paruum munus estimas, diuitias glorie sue omnes tibi proponit: imo donat secundum desideria cordis tui, ut eas in delitiis tuis possideas, dummodo timor eius semper maneat apud te, nec desistas iuste et pie uiuendo illi militare. Neque tamen in timore Regis huius finis ponendus  est nostre spei, eo quod ipse rex Deus sit, cui debemus amorem, utique ut ipsum diligamus super omnia, et propter ipsum cetera caritatis affectu amplectamur.

Et quidem amor iste caritatis ignis spiritalis est sicut ipse Dominus dicit: Ignem ueni mittere in terram . Et Propheta: Concaluit cor meum intra me, et in meditatione mea exardescit ignis . Ignis autem materialis, sicut nostis, tria habet in se: uidelicet ardorem, calorem, et splendorem. Ardet enim ea que in se sunt, calefacit que prope sunt, et illuminat que longe sunt. Similiter et iste ignis spiritalis facit. Ardet enim ignis caritatis uitia, que sunt in homine per penitentiam  et ueram contritionem: calefacit eos, qui prope sunt per uerbum uite et spiritalem consolationem: illuminat eos, qui longe sunt a uia iustitie, per bonam operationem. Anima ergo illa que Deum diligit, primo necesse est ut igne caritatis consumat uitia que in se inuenit diuine uoluntati contraria, que iuxta dictum Apostoli tria esse dicimus, uidelicet lignum, fenum, et stipulam . Lignum peruerse operationis, fenum praue locutionis, stipulam inordinate cogitationis. Igne ergo caritatis peruersa opera consumenda sunt, eo quod gehennam edificent anime pereunti: quoniam opus peruersum aut est iniquum, id est, contra equitatem et aufert homini proximum, aut est impudicum, et aufert homini seipsum, aut certe simulatorium, et  aufert homini Deum. Sic etiam sermo prauus igne isto comburatur necesse est: quoniam aut est superuacuus carens utilitate et ratione, aut est detractorius in proximorum corrosione, aut est adulatorius in falsi illius olei effusione, de quo scriptum est: Oleum autem peccatoris non impinguet caput meum . Inordinatas similiter cogitationes quicumque Deum puro amore diligit exterminare debet, eo quod separent hominem a Deo, nec Spiritui sancto possit esse domicilium in conscientia que uulnerata est per inordinate cogitationis affectum.

Sunt autem tria genera cogitationum que precipue aduersus animas nostras militant. Aut enim sordide et turpes sunt cogitationes cordis nostri, et habent  originem a luxuria, aut res transitorie nimis appetuntur uel retinentur, et habent originem ab auaricia, aut corda humana contra proximos inflantur uel supra eos eriguntur, et habent originem a superbia. Beatus omnino qui in nulla istarum cogitationum scandalizatus fuerit: quia ipse sunt que omnes aut pene omnes huius peregrinationis incolas a uia iustitie exorbitare faciunt. Et quoniam iste cogitationes magis infeste sunt cordi humano quam alie, idcirco propheta iussus a Domino scrutari conscientiam hominis, magis istarum mentionem facit, que frequentius cordi humano se ingerunt et difficilius hominem relinquunt. Cum enim Dominus Ezechieli dixisset: Fode parietem, post paululum subiungit idem propheta: uidi et ecce  omnis similitudo animalium et reptilium, et idola domus Isrel depicta erant in pariete . Paries iste quem Dominus fodi iussit, obscuritas est conscientie quam sensus hominis hebetatus penetrare quandoque non preualet, eo quod pondere peccatorum a luce ueritatis longe relegatus nescit mala sua cognoscere, intelligere peccata sua, plangere infirmitates quibus opprimitur, ut reuertatur ad Dominum et ignoscat ei. Iste profecto est paries quo plurimi putantes se religiosos et iustos a uia salutis exclusi sunt: quia seipsos non cognoscentes, et ceci effecti errauerunt in inuio, et non in uia . Perfosso ergo hoc pariete similitudo animalium et reptilium, et idola depicta inueniuntur  in eo: quoniam dum subtilius homo cordis sui latebras rimari satagit, abominationes cogitationum, que a Deo separant inuenit, ibidem multiplici affectione depictas, uidelicet cogitationes luxurie, que designantur per similitudines animalium, cogitationes auaritie, que designantur per similitudines reptilium, eo quod omnino terre incumbunt: cogitationes etiam superbie, que per idola recte intelliguntur. Sicut enim humilitas proprie uirtus Christi, ita superbia uitium diaboli. In purgandis ergo uitiis cogitationum necesse est ut anima uigilet, eo quod in puritate conscientie uita et fructus exterioris operis consistat: quia sicut a radice procedit uirtus totius arboris, sic a cogitatione uirtus boni operis. uidemus certe frequenter, accidere, quod  dum radix arboris mala, et fructus eius malus prouenit: si radix bona, et fructus bonus: si radix arida et sicca, fructus eius aut nullus est, aut omnino infructuosus. Eodem modo cogitationi conformatur opus exterius, ut male cogitationi opus malum, bone cogitationi opus bonum, aride uero cogitationi opus infructuosum superedificetur. Aridas appello cogitationes uanas, que non ex proposito uel studio, sed ex leuitate, instabilitate cordis humani frequentes et numerose insurgunt: que licet damnabiles in se non sunt: fructum tamen boni operis aut tollunt aut minuunt. Sicut enim Psalmista dicit: Cogitatio hominis confitebitur tibi, et reliquie cogitationis diem festum agent tibi . Quare potius cogitatio confitetur Deo quam sermo uel opus?  non quin et opere et sermone Deo confiteamur, sed quia in cogitatione uirtus utriusque illorum consistit. Reliquie uero cogitationis sunt opera bona, que diem festum Deo agunt, eo quod ei placeant et gaudeat de profectibus nostris. Consumptis ergo cogitationibus nostris inordinatis per ardorem caritatis, oportet ut is qui Deum uere diligit, ad eos qui circa se sunt, calorem huius ignis, qui est caritas, emittat, ut doctrina et consolatione spiritali ab amore mundi huius eos reuocet et inflammet dulcedine Spiritus sancti.

Quia sicut terra fructificat secundum naturam iacti seminis, et sicut nauis dirigitur secundum prosperitatem uenti qui eam ducit, sic certe homo moribus informatur secundum modum magisterii quo  foris eruditur. Exempli causa, modo ad nauem respiciamus, que si prospero uento ducitur, incepto itinere proficit, et uelociter ad portum perducitur, quem gubernator disposuit expectandum. Si uero uentus fuerit contrarius, cito ad terram, de qua soluerat gubernator, illam repercutit, uel quod deterius est, in mediis procellis tam diu colliditur quousque in profundum maris sine spe salutis absorbeatur. Eodem modo anima illa que bona doctrina regitur et consolatione spiritali gaudet, et proficit de die in diem, et quasi uento flante prospero peruenit ad portum salutis. Si uero peruersis maculetur colloquiis, que etiam bonos mores corrumpunt , et hominem a Deo separant, quasi  uento existente contrario, aut ad terram, id est, terrena et carnalia opera reuertitur, aut si praui operis deest opportunitas, tam diu procellis tentatationum interius colliditur, quousque demergatur in barathrum desperationis, ut postremo in profundum damnationis absorbeatur. Si ergo in ipso caritatem habes, eam si potes in proximo tuo accende, doce illum qualiter debeat esse custos conscientie, amator discipline, sedulus in ministerio aliorum, patiens in iniuriis, paratus ad obediendum, humilis ad perficienda que a maioribus suis sibi fuerint imperata. Non sit tibi sermo communis cum infirmo de infirmitate spiritali, utpote cum auaro de diuitiis, cum ambitioso de dignitate et honoribus, cum superbo de excellentia, cum eo qui rixas  diligit de discordia, cum carnali de luxuria: neque cum guloso de mense delitiis confabuleris. Hoc enim non est calorem caritatis in eo fouere, sed potius extinguere. De hac edificatione superna et spiritali in lege Moysi scriptum est: Quod si unus e duobus fratribus sine prole moritur, alter ducet uxorem illius, et suscitabit semen fratris sui: que si noluerit facere, mulier expuet in faciem illius, et discalciabit illum, et uocabitur domus illius in Isrel domus discalciati . Homo qui mortuus est sine liberis, iehsu Christus est: quia dum in carne est passus, nondum discipuli eius credebant in eum. Unde uox illa: Nos autem sperabamus quod ipse esset redempturus Isrel . Frater illius quilibet nostrum est, qui cum ipso identitatem  illius nature habemus quam ipse assumpsit de beata uirgine. Debemus ergo fratri nostro defuncto id est Christo, filios generare seminando uerbum uite in cordibus proximorum nostrorum, et excitando in eis caritatis affectum spiritali exhortatione. Quod qui noluerit facere, mulier, id est Ecclesia, expuet in faciem illius: quia opprobrium in Ecclesia sustinebit. Sed et mulier discalciabit illum. Calceamenta que fructus mortui animalis sunt, fructum beate illius uite significare possunt, quam Christus sanguine suo nobis acquisiuit, de qua dictum est: uiuificabit nos post duos dies, in die tertia suscitabit nos . Qui ergo semen fratris sui uerbum ueritatis seminando, spiritaliter exhortando suscitare negligit, discalciabitur id est fructu  uite eterne priuatus in facie Ecclesie et sanctorum angelorum apparebit, eo quod fratrem suum, quem spiritali doctrina lucrari potuit, peruersa doctrina a uia salutis separauit.

Sed dum ignis caritatis ardet intus per feruorem deuotionis, et dat foris calorem in doctrina et exhortatione spiritali, consequenter oportet ut det splendorem honestate conuersationis et exemplo bonorum operum, ut his qui bona faciunt bono exemplo perseuerantiam nutriant, et qui male agunt de luce bonorum operum illuminati mala sua derelinquant. Lux autem ista bonorum operum quandoque radiat desuper candelabrum, quandoque lumine hebetato per uitream egreditur, quandoque  uero lucet sub modio, ubi in se ipsa deficit nulli prestans commodi alicuius emolumentum. Candelabrum autem non hoc loco appellamus legalem obscuritatem, que significatur per illud candelabrum Moysi, in quo describuntur spherule et lilia , sed neque prophetarum subtilitatem, que significatur per candelabrum illud de quo in Zacaria legitur, in cuius cacumine due oliue describuntur . Non etiam euangelicam ueritatem, que significatur per candelabrum illud de quo Dominus in Euangelio dicit: Nemo accendit lucernam et in abscondito ponit, neque sub modio sed super candelabrum, ut omnes qui in domo sunt lumen uideant : Sed potius candelabrum hic dicimus sanctam Ecclesiam, sicut Ioannes in  Apocalypsi ait: Septem stelle, angeli septem sunt: et candelabra septem, Ecclesie septem sunt . Lux ergo bonorum operum super candelabrum lucet, dum hi qui quodammodo super capita aliorum positi sunt, siue prelatione siue aliqua cura administrationis presunt ceteris in solicitudine, et pro ipsis laborant, eisque preuident maiori studio et alacritate quam sibi propria operarentur. Similiter et illorum opera super candelabrum lucent, qui operibus misericordie insistentes de aliis curam agunt, qui sibi in suis necessitatibus non possunt adesse. Et generaliter hi omnes super candelabrum lucent, qui proximorum onera in quacunque opportunitate portant: quia hec est uera illa caritas de qua scriptum est: Quod non querit que sua sunt , quia communia propriis, non propria communibus anteponit. Lucet etiam lux bonorum per uitream non adeo radianti lumine, ut illa que desuper candelabrum coruscat. uitree uero sunt quedam spiritales, utpote uirtus caritatis, per quam se infundit lux remissionis peccatorum. Humilitatis quoque puritas uitrea dicitur, per quam se infundit lux securitatis, et remouet tenebras diffidentie. Similiter uitrea dicitur intellectus subtilitas, per quam se infundit lux diuine cognitionis et repellit tenebras ignorantie.

Sunt etiam uitree corporales, de quibus modo loqui uolumus, corpora uidelicet humana etate uel infirmitatibus debilitata, que sicut uitrum dure alicui allisum modo frangitur, ita laboribus uidelicet, ieiuniis,  uigiliis ceterisque operibus ad macerationem carnis pertinentibus deficiunt et resoluuntur. Per has ergo uitreas illorum opera sunt et lucent, qui imbecillitate corporis ad strennue pro aliis operandum idonei non sunt, sed tamen in ipsa sua infirmitate id modicum quod sunt, in humilitate operantur: quales sunt senes illi uirtutis qui longis libenter intersunt uigiliis, qui baculo subnixi diuinis gaudent interesse mysteriis, et illi infirmi qui pre ualetudine corporis lectuli spondam non ualentes egredi, ibidem quo possunt modo Deum laudant et confitentur, reputantes beatos illos qui crucem Domini laboribus multis portare possunt, et se tanquam criminale aliquid fecerint iudicantes quod pondus diei et estus in uinea Domini nequeunt sustinere . Hi  sunt qui uere inter filios Dei computati sunt, et bona aliorum que ipsi facere nequeunt, uenerando et diligendo sua faciunt. Ex quarum persona propheta Dauid uerbum illud consolatorium dicit: Particeps ego sum omnium timentium te, et custodientium mandata tua . Ecce iam habemus qualiter Regi nostro timorem, Deo amorem reddere debeamus. Sed in eo quod homo mortalis effectus est, debemus et nos ei redhibitionem. Nec aliam magis competere uideo, quam ut moriar pro illo, sicut et ipse pro nobis mori dignatus est. Et si forte tormentis uitam finire nolumus, saltem moriamur uitiis et concupiscentiis, ut iustitie uiuamus. Nam hoc ipso timorem regi, amorem Deo, recompensationem  homini mortali exsoluemus Iesu Christo Domino nostro, cuius regnum et imperium permanet in secula seculorum, Amen.



SERMO XII. IN EPIPHANIA DOMINI.

Dissipa gentes que bella uolunt, uenient legati ex Aegypto: Aethiopia preueniet manus eius Deo . Audistis, fratres dilectissimi, Paulo nos erudiente, quod Christus est pax nostra , pacificans ea que in celis sunt et que in terris. In celis pacem dedit, quando illum superbum et inquietum inde expulit: in terris, quando exsultauit ut gigas ad currendam uiam, et lorica nostre carnis indutus nobiscum stans in acie de inimicis, pace mundo reddita, triumphauit. Si enim ueterum credimus  historiis, ante Christi Incarnationem bella et opiniones bellorum mundum uniuersum occupauerant, quod probauerunt immutationes regnorum, Iudeorum dispersiones, terrarum exterminia, populorum mortes, que in serie Scripturarum uos exemplariter didicistis. Sed hec omnia sub silentio pretereo, bella uitiorum locuturus, que pacem cordium, in quibus Deus habitat, usque adeo turbauerant, ut illis undique irruentibus nemo posset de tranquillitate animi uel de puritate conscientie gloriari. In his bellis Samson ille fortissimus occubuit . Hic Salomon sapiens, suggerente filia Pharaonis, ad idololatriam ductus est . Hic Dauid sanctissimus prophetarum prostratus est, cum adulterium pariter et homicidium perpetrauit , sed et omnibus uiris iustis ante Christi Incarnationem hostes uitiorum plagas intulerunt. Quoniam autem in Christo pax erat mundo repromissa, ideo propheta Dauid cum desiderio eius auxilium inuocat dicens: Dissipa gentes que bella uolunt. Isaias propheta pacem in eius aduentu nunciauerat cum dixit: Multiplicabitur eius imperium, et pacis non erit finis . Et alibi: Dabis nobis Domine pacem, quia in te sperauimus . Et Dauid: Auferens bella usque ad fines terre, arcum conteret et confringet arma, et scutum comburet igni . Usque ad fines terre bella abstulit Christus, qui hominem intus et exterius pacificauit. Confregit arma et arcum, destruendo omnes uersutias  inimici. Scuta combussit igni, cum dura corda et pene impenetrabilia accendit flamma Spiritus sancti. Si uis scire qualiter Christus gentem uitiorum dissipauit, attende quomodo natus, quomodo conuersatus, qualiter demum passus est. Dum enim nascitur in diuersorio, dum uilibus inuoluitur pannis, formam dat paupertatis, per quam destruitur mundi huius cupiditas. Postmodum uero cum etate proficiens fuit subditus Ioseph, cum tributum soluit Cesari, cum a seruo Ioanne est baptizatus, exemplum dedit humilitatis per quam dissipata est uana huius mundi gloria. Per hoc quod dolores et miserias sustinuit, uoluptas huius seculi debellata est, Dicit ergo Propheta: Dissipa gentes, que bella uolunt . Putasne cupiditas gentem modicam pugnaturam  secum adduxit quam sequebantur uiolentie et rapine, usure et simonie mendacia et periuria, doli et iniusta iudicia? Nec impari comitatu irruit in omnes uana gloria sequentibus illam elatione, superbia, arrogantia, insolentia, contentione, contemptu, contumacia, proteruitate, indignatione, irreuerentia et maiorum inobedientia. Gentem quoque prauam atque peruersam secum traxit uoluptas, sicut impudicitiam, inhonestatem, inuerecundiam, immodestiam, intemperantiam, prodigalitatem, gulositatem, ebrietatem, scurrilitates et uaniloquia, que omnia Christus forma paupertatis, exemplo humilitatis, pacientia tribulationum in electis suis destruxit.

Sed respiciamus modo ad statum nostri temporis, utrum aliqui inueniantur qui cum Christo procedant,  amore paupertatis contra cupiditatem dimicaturi: quia et ipse ad paupertatem uos inuitat cum dicit: ue uobis qui in presenti habetis consolationem uestram . Et Paulus ad Timotheum scribens: precipe, inquit, diuitibus huius seculi non superbe sapere, nec sperare in incerto diuitiarum . Procedat ergo in medium bonus Christi imitator, qui honores contemnat, non ambiat dignitates: qui relinquat diuitias, nec studeat illas adipisci, omnia tanquam stercora reputans ut Christum lucrifaciat : sed non est qui hic illum imitari uelit, uilibus pannis indui, reclinari in presepio domini sui. Si uero humilem querimus qui eligat esse abiectus in domo Domini Dei sui , omnium fieri peripsema,  ministrare et non ministrari, et extrema uilitate contentus glorietur ab omnibus se contemni, respondet unusquisque: Fiant nouissima mea talium similia: neque enim possum imitari istorum principium uel progressum, cum tamen ipse Dominus dicat: Si quis uult inter uos fieri primus, sit uester seruus . Et Isaias: Ingredere, inquit, in petram, abscondere in fossa a facie furoris Domini : per fossam uirtutem humilitatis uolens significare. Si ad pacientiam tribulationum Christus inuitat, ubi modo inuenitur qui dolores et miserias, famem et sitim, iniurias et persecutiones uelit sustinere? Nusquam plane, cum tamen multe sint tribulationes iustorum, et Filii Dei uoce beati  predicentur, qui patiuntur persecutiones propter iustitiam . In libro etiam Regum dicitur , quod lapides templi antequam in edificium ponerentur cesi sunt et malleati, ita quod neque faber, neque securis audita sit cum in fabrica templi ponerentur. Hoc significante Spiritu sancto, quod qui in pace templi illius spiritalis, quod in celestibus est regnis, uult componi, hic prius tunsionibus et pressuris debeat expoliri.

Dicunt enim delicati nostri temporis: Christus pauper factus est, ut nos diuites faceret; humilis factus est, ut nos exaltaret: tribulationes passus, ut nos ab illis liberaret. Sed et patrimonium Ecclesie quod suo sanguine acquisiuit, diuisit per dignitates et alia beneficia, ut nobis, qui in diuinis ei  militamus obsequiis, stipendia conferret. Esto quod tibi qui hec loqueris Christus dignitates plures, prebendas quatuor, Ecclesias forte septem indulserit, quas tamen contra statuta canonum, contra legem caritatis in tuam ipsius pernitiem obtines. Nunquid concessit tibi sellas picturatas, calcaria deaurata, frena sericis loris dependentia, et thalamos uariis coloribus depictos? Nunquid mutatoriis uestimentorum perticam fullonis uoluit te uestire et nudum pauperem in asperitate frigoris non operire? Nunquid indulsit tibi in auibus celi ludere, pascere mimos et ioculatores, nutrire filios uel filias et concubinas, quarum non est numerus? Minime. Duplicis ergo sacrilegii necesse est reum te constituas. Primo, quia beneficia Dei male accipis.  Secundo, quia in malos usus illa expendis. Quam ergo portionem in uictoria Christi habere putas, quam uirtute paupertatis, humilitatis et pacientie acquisiuit electis suis? Ridiculum plane est si in ea aliquid tibi uendicare presumas, sicut ridiculosum est si mulier, que domi columba iulat, uelit spolia cum milite diuidere qui in bello fortiter expugnauit aduersarium suum. O utinam exempla istorum iustorum trahant te ad Christi imitationem, quo se uestigio olympi nouum sydus imitaturos in exemplum amatoribus huius seculi propheta promittebat dicens: uenient legati ex Aegypto. Istos legatos primitias gentium, uidelicet tres reges intelligimus, qui hodierna die uenerunt cum mulieribus adorare Dominum. Legati fuerunt, qui a Spiritu  sancto missi et ab eo inspirati: missi, inquam, non solum propter Christum, sed etiam propter nos, ut nobis predicarent Christum natum, inuitarent ad obsequium, suaderent cultum. Quod et fecerunt. Cum enim dicunt: Ubi est qui natus est rex Iudeorum , Christi natiuitatem euangelizant: cum offerunt ei munera, suadent obsequium: cum procidunt et adorant, inuitant ad cultum. Exeuntes de Aegypto, ubi sunt, olle carnium, pepones et cucumeres, proiiciunt uoluptatem: offerentes aurum, thus et myrrham, que inter precipua mortales desiderant, damnant cupiditatem. Dum humiliati procidunt, spiritum extinguunt elationis et inanis glorie, amplectentes Christi  humilitatem. uenient, inquit, legati ex Aegypto, hoc est, de tenebris infidelitatis ad lucem diuine cognitionis. De tenebris inquit: uenerunt quidam de tenebris ad Christum, uenerunt alii de luce ad Christum, alii uenerunt de luce illuminati, alii de tenebris tenebrosi, filii de tenebris illuminati. Qui uenerunt de luce illuminati, fuerunt iusti uiri sub lege qui cognouerant sibi per lucem legis et prophetarum repromissum, et ipsum uenientem fideli deuotione susceperunt, ut Simeon iustus, Anna et multi alii. De luce uenerunt ad Christum tenebrosi, qui Scripturarum nouerant mysteria, ipsumque esse Messiam quem prophete predixerant, et tamen iniquitate sua excecati per inuidiam tradiderunt eum, sicut quidam Scribe et Pharisei. Qui uenerunt  de tenebris, tenebrosi gentiles fuerunt, qui nulla luce scientie illuminati, manentes in suis tenebris Christum crucifixerunt, uidelicet Herodes et Pilatus. Qui uenerunt de tenebris illuminati fuerunt tres magi, qui intus docti Spiritus sancti magisterio ex stelle indicio, fideliter in Christum crediderunt: propter quod dicitur: uenient legati ex Aegypto. Audiant amatores seculi huius qui tenebras peccatorum suorum adhuc diligunt, et delectantur sceleribus suis inquinari; audiant, inquam, et Christi mirentur clementiam. Dum enim cum legatis istis nolunt exire Aegyptum et Christum sobrie et pie uiuendo suscipere, mittit eis legatos in Aegyptum tres, quos non incongrue timorem gehenne, pudorem culpe, presumptionem uenie  possumus intelligere. Peccator enim in profundo uitiorum positus, dum recogitat supplicia, uidelicet carcerem illum tenebrosum, fletus et stridorem dentium, catenas ferreas, uincula indissolubilia, quibus impii membris omnibus sunt alligandi, uermem qui non moritur, ignem qui non extinguitur, terram illam obliuionis, in qua pre angustia suppliciorum damnati non possunt Dei reminisci, eo quod  non sit in morte qui memor sit tui ; dum, inquam, omnia ista peccator in Aegypto uitiorum positus ante oculos suos statuit, timore compungitur, et ipsa scelera sua abhorrere incipit, pro quibus obnoxius tenetur tantis generibus suppliciorum. Istum nuncium  alius in uestigio sequitur,  uidelicet pudor culpe. Dum enim impius quilibet recolit Dei erga se beneficia, quod eum in uitam istam perduxit, quod eum sanguine suo de morte redemit, quod eum habuit in periculis defensorem, in paupertate largitorem, quod tot beneficiis temporalibus eum consolatur, quod eterna premia repromittit; dum, inquam, ista recolit, pudet eum culpe, per quam offendit Dominum Deum suum, quem sibi tam propicium, tam beneficum, tam plenum pietatis uisceribus meminit erga se exstitisse. Ex ipsa autem recordatione diuine clementie, post pudorem tertius ad peccatorem mittitur nuncius, id est, presumptio uenie. Quis enim peccatorum non speret ueniam, quando meminit  latronis illius confitentis, Marie lacrymantis, publicani pectus suum tundentis, mulieris Cananee peccata sua lugentis, Petri denique negantis, Pauli persequentis, qui omnes in plenitudine diuine misericordie post tanta scelera non solum ueniam, sed et gloriam consecuti sunt. His legatis peccator in Aegypto admonitus transit de Aegypto in Iudeam, ut ad magorum imitationem ibi cum muneribus adoret Dominum.

Per Iudeam siquidem transitus est illis, qui ad ipsum tendunt: quia in ea nascitur, et in ea inuenitur. Iudea confessio interpretatur, in qua Christus inuenitur: quia per ueritatem confessionis exit homo de tenebris uitiorum, et attingit ad Christum, qui est uerum lumen omnibus in se sperantibus.  In hac Iudea, hoc est, in uera confessione, inuenit homo tria munera, que nato Domino offerat, scilicet confessionem humilem, confessionem simplicem, confessionem fidelem. Qui enim nato Domino per confessionem uult appropinquare, primo oportet quod confessio eius sit humilis, nullo elationis uel iactantie neuo polluta, quales aliquando audiuntur: ut cum scholaris confitetur se subtiliter socium suum duxisse adfinem redargutionis, aduocatus in causa iniusta se docte obtinuisse, dum claustralis se plangit tentatum uana gloria quod plus oret, plus uigilet, aut psallat quam ceteri, in quibus omnibus, quia aliquid elationis admixtum est, non uera confessio, sed confessionis simulatio dici potest. Similiter ueram  confessionem oportet esse simplicem, hoc est, sine excusatione uel attenuatione peccati. Neque enim illum uere confiteri dixerim, qui declinat cor suum in uerba malitie ad excusandas excusationes in peccatis: ut dum quis plangit se deceptum, se corruisse in peccatum luxurie: gula deliquisse propter familiaritatem et gratiam sociorum, superfluis uti indumentis propter exigentiam temporum. Non enim in his omnibus est uera confessio, ubi simplicitatem confessionis excusatio delinquentis excludit. Oportet etiam confessionem esse fidelem, ut ueniam, quam postulant planctus et lachryme, peccator impetrare non diffidat ad exemplum filii illius prodigi, qui de loco horroris attritis pedibus ad patrem ueniens, dum peccata sua  plangit, accipit stolam primam, annulum in manu et in conuiuio uitulum saginatum . Sic ergo, ut diximus, tribus legatis peccator in Aegypto uisitatus transit in Iudeam, tria Christo ibi offerens munera, id est, humilitatem, simplicitatem, fidelitatem uere confessionis.

Satis predictis consonat, quod sequitur Aethiopia preueniet manus eius Deo. Manus eius manus Dei sunt, una, seueritas diuine ultionis, de qua dicit Iob: manum tuam longe fac a me . Altera bonitas diuine retributionis, de qua scriptum est: Aperis tu manum tuam, et imples omne animal benedictione . Tamen in eo quod dicitur preueniet, aliquid ualde necessarium adiungitur,  scilicet quod cum festinatione de Aethiopia exeundum, et manus ille uelociter anticipande sunt. Cum enim per Aethiopiam idem quod per Aegyptum significetur, uidelicet nigredo et obscuritas inique conuersationis, quis inde exire non festinet? Aethiopia ista terra admodum arenosa est carens omni humore caritatis, et ideo ad fructum bonorum operum non proficit, habitatores eius calore adusti, deterrimi facie, aspectu horribiles, conuersatione dissoluti, et omnino peccatorum nigredine deformati sunt, et propterea non modico passu, non incessu lento, sed celeri cursu inde exeundum est. Multi enim passu paruo de Aethiopia exire uolentes defecerunt, et in ea mortui sunt: quales illi fuerunt, qui repleti omni iniquitate, sola cogitatione  uix aliquando Dei meminerunt et interim a uitiis suis absorpti sunt. Incessu uero lento inde exire machinati sunt, qui post cogitationem bonam formam induerunt religionis, sed per commoda carnis et illicita desideria distracti, desides effecti sunt: et quanto amplius etate profecerunt, tanto plus defecerunt religione. Restat ergo ut cursu ueloci, hoc est, feruenti desiderio et multo studio bone operationis de Aethiopia exeamus et sic preueniamus ultrices manus Dei, scilicet penas suppliciorum: quia et tempus breue est et hora incerta et uia periculosa per quam ambulandum est: tempus breue est, quoniam uita quotidie nos deserit: hora incerta, quia nescimus quando uenturus sit Dominus, ut extendat manum suam in retribuendo : uia periculosa, propter multiplices tentationes et seductiones inimici. Exeundum, inquam, est uelociter, ut inde egressi, stella, hoc est, puritate conscientie nos precedente, per angustam uiam mandatorum Dei ueniamus ad domum illam non manufactam in celis, in qua est puer, hoc est, in qua impassibilis et inuariabilis permanet gloriosus in sua humanitate et in diuinitate perfectus, in quam nos perducat iehsu Christus Deus et Dominus noster, cuius regnum et imperium permanet in secula seculorum. Amen.



SERMO XIII. IN EPIPHANIA DOMINI.

uidimus stellam eius in oriente et uenimus adorare eum . Non iam uerbum istud tanquam  ab ore magorum prolatum accipio, sed uox est gratulantis Ecclesie, que nato Saluatori letabunda occurrit, et uidentis stellam noui luminis, que precedentis noctis terminum et sequentis diei lucem nunciat imminere. Quicunque in Christo spem salutis adepti sunt, uidentes hanc stellam gaudeant gaudio magno ualde: stellam loquor spiritalem, id est Christum, que magorum mentibus inuisibiliter per fidem illuxit. Nec mirum si Christum nomine stelle appello, cum etiam quilibet sanctorum in Scripturis sanctis uocetur hoc nomine. De quibus scriptum est in Daniele: Qui autem docti fuerint, fulgebunt quasi splendor firmamenti: et qui ad iustitiam erudiunt multos, quasi stelle in perpetuas  eternitates .

Et in Genesi Ioseph patriarcha fratres suos stellas nominat cum dicit: uidebam quasi solem et lunam et stellas undecim adorare me . In Euangelio etiam Dominus dicit: Sol obscurabitur, et luna non dabit lumen suum, et erunt stelle decidentes, et uirtutes celorum mouebuntur . Sic etiam ipse Dominus in Apocalypsi stella matutina uocatus est : et in Iob luciferi nomine appellatur, ubi de ipso dicitur: Nunquid adducis luciferum, aut uesperum super filios terre producere poteris . Et alibi de ipso: Orietur stella ex Iacob, et consurget uirga de Isrel . Stella igitur Christus est, stella utique singularis, quoniam coruscat, radiat, et  scintillat. Coruscatio stelle istius est, splendor diuinitatis, lux inaccessibilis, que illuminat omnem hominem uenientem in hunc mundum . De quo splendore Abacuc propheta dicit: Splendor eius ut lux erit, cornua in manibus eius . et Isaias: Propter Sion non tacebo, donec egrediatur ut splendor iustus eius . Et Paulus: Qui cum sit splendor glorie et figura substantie, sedet ad dexteram maiestatis in excelsis . Hoc ergo splendore coruscauit stella hec quando totum diuinitatis sue lumen Christus assumpte humanitati corporaliter, id est, integraliter infudit. uis uidere stellam istam radiantem? Primo considera quoniam radius non est immensitas luminis, sed pars. Neque enim radium solis uel lune uidere dicimur,  quando lucent nobis in uirtute sua: sed tunc, cum partem luminis sui per fenestram uel rimam usque ad nos dirigunt. Radiauit igitur stella ista in assumpta humana ueritate, ubi infirmitate nostre carnis diuinitas obumbrata, per uirtutes et opera tanquam radios quosdam sue maiestatis Christus foris nobis ostendit, uel radiauit de beata uirgine nascendo. Quia sicut radius non minuit integritatem sideris, ita nec Christus nascendo minuit integritatem uirginis matris. uel ideo radiauit, quoniam sicut radius materialiter non est substantia sideris, ita uerbum Dei de uirgine nascens in eo quod uerbum non fuit de substantia uirginis.

Scintillauit etiam stella hec dum Christus precepta iustitie, uerba uite eterne nos docuit. Que  ideo scintille dicuntur, quia sicut scintille ignite sunt, et materiam sibi proximam exurunt, ita et uerba Dei corda audientium igne diuini amoris accendunt. Unde Propheta: Ignitum eloquium tuum uehementer, et seruus tuus dilexit illud . Et discipuli euntes in Emmaus: Nonne, inquiunt, cor nostrum ardens erat in nobis de Iesu, dum loqueretur nobis in uia? . Ideo cum loqueretur corda ipsorum ardebant, Quia uerba illius ad amorem eos inflammabant. Propter has scintillas Ezechiel propheta de ipso dicit: Quia aspectus eius tanquam scintille eris candentis . Et alibi de sanctis scriptum est: Fulgebunt iusti, et tanquam scintille in arundineto discurrent .  Sicut enim scintille si arundines que in altum consurgunt apprehenderint, eas in cinerem redigunt, ita uerba sanctorum per predicationis instantiam, quidquid sublime fuit in hoc seculo quasi in nichilo redegerunt: Scintillat ergo stella hec, dicit, ni fallor, mundi philosophus, quoniam stella si scintillat non est planeta. Scintillatio etenim stelle, signum est quod remotior a terris, ceteris stellis altior et celo uicinior est. uere stella de qua loquimur planeta non fuit, quia non errauit per latas huius seculi uias, eo quod peccatum non fecerit, nec inuentus sit dolus in ore eius : quin potius  summo celo egressio eius. Qui de celo uenit super omnes est, Paulo attestante qui dicit: Qui est super omnia Deus benedictus in secula .  De hac ergo stella filii Ecclesie in uoce exultationis pronunciant: uidimus stellam eius. Hoc ita dictum intelligamus sicut dicitur, personam eius, diuinitatem eius, lumen eius, ita stellam eius, hoc est, stellam que ipse est.

Quod sequitur  duobus modis determinari potest. uel ut dicamus positam in oriente, uel positi in oriente. Stella siquidem ista, que est Christus, quandoque posita fuit in oriente, quandoque in occidente, quandoque ad aquilonem, quandoque ad meridiem. In oriente posita fuit nascendo: in occidente, moriendo: ad aquilonem, ad inferos descendendo: ad meridiem, resurgendo. Ad orientem positam uident stellam, qui humilitatem natiuitatis eius imitantur, qui cum ipso uilibus pannis  inuoluuntur reclinati in presepio, qui omne quod despectum est et uile humiliter faciunt propter eum, qui se in tantum humiliauit, ut semetipsum exinaniret et formam serui acciperet . Ex quorum persona Dauid dicit: Factus sum tanquam uas perditum, quoniam audiui uituperationem multorum commorantium in circuitu . Sicut enim uas abiectum usibus quantumcunque uilibus adaptatur, ita seruus Christi uere humilis dum aliis contemnitur et iudicatur inutilis, exemplo humilitatis et patientie omnibus utilis inuenitur. Ad occidentem positam uident stellam hanc imitatores passionis Dominice, qui mortificant membra sua super terram cum uitiis et concupiscentiis, ne seruiant peccato : et uelut  Christum in cruce pendentem inter ulnas suas suscipiunt, dum in hac uita custodiendo uias duras non recedunt a uestigio passionis eius. De quorum numero Paulus erat qui dixit: In laboribus plurimis, in carceribus abundantius, in plagis supra modum, in mortibus frequenter . Et in Psalmo: Quoniam propter te mortificamur tota die, estimati sumus sicut oues occisionis . Ad aquilonem positam uident stellam illi, qui fortes sunt contra tentationem diaboli, qui non superantur a carne, quos non allicit mundi uanitas, quos spiritales nequitie non seducunt, sed uiriliter stant in prelio Domini fortes ad conterendam potestatem inimici. Ad meridiem uident stellam hanc positam  contemptores mundi huius, qui a terrenis affectibus per uirtutem animi cum Christo surrexerunt: et seculo altiores per contemplationem Christum uident, ubi sedet in dextera Dei Patris.

Possumus etiam dicere quod uidentium stellam hanc alii positi sunt in oriente, alii in occidente, alii ad aquilonem, alii ad meridiem. Ad orientem positi sunt, nouiter conuersi: ad occidentem, recidiui: ad aquilonem, obstinati: ad meridiem, perfecti. Nuper conuersi ad orientem positi sunt, qui, relictis tenebris peccatorum, lumen gratie uelut ortum cuiusdam solis susceperunt: et isti dum per bona opera Deo reconciliari student, uelut per desiderium iustitie ad stellam respiciunt. Recidiui ad occidentem positi sunt, qui, relicto Sole iustitie, se  immerserunt uitiorum tenebris: et isti arguente eos conscientia pro ingratitudine beneficiorum Dei, cum seruo illo nequam omne debitum precedentium delictorum a Deo exiguntur. Obstinati ad aquilonem positi sunt, qui attriti frigore malitie et nequitie, nullum calorem diuine gratie sentiunt: et concussi timore diuine ultionis nullam Dei misericordiam, sed potestatem ire ipsius in futuro expectant. Sicut enim nomen misericordie Dei suaue et iucundum est iustis, ita et nomen potestatis non solum sanctum, imo terribile his, qui peccando a Deo se elongauerunt. Perfecti ad meridiem positi, qui intus ardent amore et foris lucent bona operatione, exemplo bone uite ceteros illuminantes . Unde et filii lucis dicuntur ubi dicitur:  Ut filii lucis ambulate. Et Dominus in Euangelio: Filii huius seculi prudentiores sunt filiis lucis in generationibus suis . Hic interim considerare libet, quo uisu stella ista intuenda sit: neque enim uisus iste corporalis est, sed spiritalis. Est igitur uisus iste, quo Christum uidemus, inuisibilis illustratio mentis per gratiam, qua amando uel cognoscendo ipsum contemplamur. Triplici autem consideratione uisus iste exercetur, uidelicet consideratione spiritalis nature, consideratione corporee creature, consideratione sacre Scripture.

Consideratione spiritalis nature, quia in ea lucet uestigium diuinitatis, eo quod capax sit cognitionis et dilectionis. Per cognitionem enim ad imaginem facta  est, per dilectionem ad similitudinem eius. Similiter consideratione corporee creature uisus iste exercetur: quoniam in eo quam immensa est Dei maiestas, in eo quam pulchra est Dei sapientia, in eo quam utilis Dei bonitas inuenitur. Et hec sunt illa inuisibilia Dei, que  a creatura mundi per ea que facta sunt intellecta conspiciuntur . Consideratione sacre Scripture exercetur uisus iste, in qua non solum eius diuinitas, sed etiam humanitas intelligitur, quam sicut per prophetas repromissam, ita et per legem Euangelii nobis exhibitam uidemus. Christus ergo Deus et homo ipse est stella, in quam uisus mentis nostre dirigi debet, imo in quam uelut horizonte quodam terminatur,  siquidem in humanitate eius opus nostre salutis uidemus. Habet ergo uisus spiritalis horizontem suum, sicut et corporalis. Horizon uisus corporalis est, circularis illa conferentia, ubi ex defectu uisus celum terre quodammodo coniungi uidetur. Et, horizon uisus spiritalis est, ubi celsitudo diuinitatis ad suscipiendam humanam naturam inclinatur, si dicas quomodo uisus ibi deficit. Similiter et hic mens humana capere non potest quomodo deitas et humanitas in unam personam uniantur. Christus ergo finis est desiderii nostri, quia, ipso habito, nichil ultra querendum est. Nec infra finem istum uisus mentis nostre consistere debet, ne mundanis affectibus, uel quibuscunque illicitis desideriis repellatur a contemplatione sui Creatoris.  Sunt autem multa impedimenta uisus istius. Quandoque enim impeditur de superius, quandoque de inferius, quandoque de exterius. De superius per superbiam, de inferius per auaritiam, de interius per concupiscentiam, de exterius per letalem tristitiam impeditur. Et ut de superbia primo dicamus, quatuor sunt principaliter que hominem superbire faciunt, uidelicet culmen potestatis, nobilitas generis, magnitudo scientie et elegantia forme. Cum ergo anima misera istis tanquam quibusdam floribus huius seculi se ceteris preminere uidet, statim intus per elationem mentis quasi propria uirtute considerata intumescit, et foris per iactantiam proximum suum despicit. Et sic dum superbia uelut nubes quedam inter ipsum et Deum  ponitur ad illum uidendum uisus mentis prepeditur. Ideo autem superbiam nube comparauimus, quia sicut nubes de montibus, ita superbia de tumidis cordibus prouenit. Sed hoc superbis attendendum est: quia et fulmina montes feriunt, et superbi potenter tormenta patiuntur . Per auaritiam uisus iste de inferius impeditur, quoniam auarus, quo nichil est scelestius, bruto animali comparatus, sicut illud per gule desiderium semper oculos in terram defigit, ita et iste pro lucris terrenis, pro bonis huius uite transitoriis oculos mentis semper ad terrena conuertit. Qui huiusmodi est, non solum Dei, imo etiam sui ipsius oblitus est. Nec enim homo brutum animal, sed rationale  mortale diffinitur. Animal dicitur, ut animam se habere cognoscat: rationale, ut recolens celestis sue dignitatissursum ad Deum respiciat: mortale, ut in breui se moriturum intelligens, bona huius seculi non concupiscat. De interius per concupiscentiam uisus mentis impeditur quia ipsa in homine habitat, et in ipso nascitur, sicut Paulus dicit: uideo aliam legem in membris meis repugnantem legi Dei, captiuantem me in legem peccati . Dum ergo anima intus per prauas cogitationes, per illicita desideria estuat, uelut glutino quodam praue delectationis intercipitur uisus mentis, ne per sanctum desiderium in Deum dirigatur. Unde Dauid propheta conqueritur dicens: Quoniam humiliata est in puluere anima nostra, conglutinatus est in  terra uenter noster . Prius enim anima per puluerem malarum cogitationum humiliatur, postea sensualitas conglutinatur in terra, hoc est in carnalibus desideriis, ne ad spiritalem deuotionem possit assurgere. De exterius per letalem tristitiam uisus mentis impeditur, quando pro aduersitate huius seculi ita anima misera absorbetur tristitia, ut gaudiorum future uite immemor ad Deum respirare non possit. Sed purgato mentis oculo filii matris Ecclesie, tanquam nullo obstaculo impediente, uisum spiritalem libere in Christum dirigunt.

uidimus stellam eius in oriente et uenimus adorare eum. Sicut uisus pertinet ad exercitium mentis, ita uenire pertinet ad corporis operationem. Et  quoniam non omnes bene operando ueniunt, dicamus quia alii ueniunt, et stellam respiciunt: alii non ueniunt, et stellam respiciunt. Primi sunt qui uitam suam tam sancte instituerunt, ut incedentes in omnibus mandatis Domini sine querela a uia iustitie non exorbitent et in dies seipsis meliores effecti per bona opera Deo appropinquant. Unde et uenire dicuntur, non uenisse: quia obliti eorum que retro sunt in anteriora se extendunt. Secundi id est illi qui non ueniunt et stellam respiciunt, sunt qui multa uident et non custodiunt, qui dicunt et non faciunt, uidentes Christum in libris et in conscientiis suis nichil inuenientes. De quibus Propheta dicit: Fiat mensa eorum, id est Scriptura, coram ipsis in laqueum, et in scandalum . Isti sunt ficulnea illa sterilis, in qua cum Dominus fructum quereret, non nisi folia inuenit. Habent enim folia uerborum tantum sine fructu bonorum operum. Sed uereor ne tunc sero fructum facere uelint cum sententia erit prolata a Domino: Iam non nascatur ex te fructus . Dic, anima misera que cognoscis Deum, et non sicut Deum glorificas, ubi est fons ille hortorum et puteus aquarum que fluunt impetu de Libano?  Aque siquidem sacre Scripture, que fons dicitur, ubi est plana, et puteus ubi est profunda? Fluere de Libano, hoc est, de candore bone conscientie, non de immunditia uite: quod Ioannes in Apocalypsi confirmat dicens: Et uox quam audiui tanquam  citharedorum citharizantium in citharis suis . Cuius enim uox docendo uel predicando auditur, citharizare debet in cithara corporis sui, ut sonum uocis sequatur testimonium boni operis: sic enim ueniet in comitatu fidelium adorare eum. Si dixerimus, quod adorare est Deo spiritaliter propter semetipsum seruire, non errabimus. Quia tamen finem uerbi simplicioribus fratribus uolumus proponere, quid sit adorare, uel quomodo adorari debeat simpliciter dicemus: adorare igitur est orando salutem, uel ea que ad salutem pertinent, deuote a Deo postulare. Tu ergo, uir bone, cum uis adorare Deum tria debes considerare, uidelicet quis petat, quem petat et quid petat. Circa eum qui petit duo consideranda sunt, id est culpa et miseria.  Culpa, ut pro peccatis suis is qui petit, ante oculos diuine maiestatis semper se reum statuat, sicut scriptum est: Iustus in principio accusator est sui ; et in psalmo: Cogitaui uias et conuerti pedes meos in testimonia tua . Debet etiam is qui petit ante oculos ponere miseriam suam, ut defectu uirium suarum consideratio de se ipso nichil presumat, et sic his duobus id est culpa et miseria ante oculos positis, adorabit humiliter. Similiter circa eum quem petit, is qui adorat duo attendere debet, id est bonitatem et potestatem. Bonitatem, quia iustis precibus semper promptus est ad exaudiendum: potestatem, quia potens est ad tribuendum. Et hec duo, id est bonitas Dei et potestas, faciunt nos orare fiducialiter.  Circa id quod petitur similiter duo consideranda sunt, quid sit bonum, et quid sit necessarium, et hec duo faciunt orare perseueranter. Iuxta tenorem ergo predictorum, fratres karissimi, nos qui Christo in carne apparente gaudemus, mente illustrata uideamus stellam eius, et in oriente uereremur ipsius natiuitatem, ueniamus per bonam operationem, adoremus humiliter, fiducialiter, perseueranter ab ipso petendo salutem, ut is qui operatus est salutem in medio terre, operetur salutem nostram in sua eternitate iehsu Christus Dominus noster, cuius regnum et imperium permanet in secula seculorum. Amen.



SERMO XIu. IN PURIFICATIONE BEATAE MARIAE.

 Gaude et letare Sion occurrens Deo tuo. Qui maioris gratie donum acceperunt a Domino, hodie cum sancto Simeone puerum Iesum portant in manibus, uel cum ipso ad templum sanctum suum uenientes offerunt par turturum, aut duos pullos columbarum. Ego uero adhuc longe a Deo positus, et uetusta peccatorum rubigine adustus, e uicino ad ipsum accedere non presumo: non dico ut accipiam eum in ulnas meas, sed neque ut tangam fimbriam uestimenti eius.

Unum reperi mihi consilium, ut cum ceteris fidelibus, uel importunum me feram obuium Domino uenienti, et sic celebrando hypapanti Domini presentem qualemcunque affectum mee deuotionis. Obuiabo, inquam, securus in spe, quia neminem  deuota mente sibi obuiantem a misericordia sua excludit. Illos potius qui terga uertunt premit hostiliter, uel illos qui resistentes ei in faciem contradicunt mandatis eius. Ut autem Grecum uocabulum quod est hypapanti, Latino nomine obuiationem interpretemur, obuiationum alia est reconciliationis, alia contradictionis, alia examinationis. Obuiatio reconciliationis hodierna die facta est, quando sancta mater Ecclesia puerum Iesum diu desideratum deuota suscepit, et sublato federe, quod pepigerat cum morte in Christo, pacem reconciliationis inuenit. Obuiatio contradictionis fuit, quando populus ille grauis iniquitate filii alieni mentiti sunt ei, et expuentes in faciem colaphis  eum ceciderunt, et plectentes coronam de spinis super caput eius genu flexo illudebant ei. Hoc enim et a iusto Simeone prophetatum fuerat cum diceret: Ecce hic positus est in ruinam et in resurrectionem multorum in Isrel, et in signum cui contradicetur . Obuiatio examinationis erit in die magno iudicii, quando separabitur argentum a scoria, granum a palea, agni ab hedis, reprobi ab electis. De qua obuiatione in Euangelio dictum: Media nocte clamor factus est, ecce sponsus uenit exite obuiam ei .

Inuitatur ergo sancta Ecclesia ad gaudium pro pace reconciliationis inuenta cum dicitur: Gaude et letare Sion: et multiplicabitur uerbum exsultationis pro inuenta multiplici pace reconciliationis.  Est enim per Christum facta reconciliatio inter carnem et spiritum, inter hominem et angelum, inter gentilem et Iudeum, inter hominem et Deum. Discordabant caro et spiritus, quia caro carnalia, spiritus celestia approbabat. Discordabant homo et angelus, quia homo qui prime apostasie ruinam, que in angelis facta est, reparare debuerat, ipse quoque corruens cum tertia parte stellarum celi in terram tractus est. Discordabant gentilis et Iudeus, quia iste idolis, ille Deo seruiebat. Discordabant homo et Deus, quoniam homo a seruitio Domini sui recedens aliene se subiecerat potestati. Sed omnes iste discordie in Christo pacificande sunt, quando omnes creature rationales per caritatem unite, facte sunt unius spiritus  participes et unius regni coheredes. Propter hoc ergo, gaude et letare Sion, occurrens Deo tuo.

Libet modo intueri qua uia, quibus modis, quali deuotione ei occurrendum sit. uiarum enim quibus occurritur Domino, alia est irrigua, alia est inaquosa, alia regia, alia lucida. uia irrigua est, penitentia: uia inaquosa est, sanctimonia: uia regia est, misericordia: uia lucida est, sacra Scriptura. Per uiam irriguam gradiuntur illi, qui, post multos lapsus criminum et circuitus errorum in se reuersi, considerant in quantum profundum miserie deuoluti sunt, et lachrymis peccata sua abluentes, cum filio prodigo reuertuntur ad Deum dicentes: Pater, peccaui in celum et coram te, et non sum dignus  uocari filius tuus: fac me sicut unum de mercenariis tuis . uia inaquosa gradiuntur illi, qui non acquiescentes carni et sanguini seruauerunt uestimenta sua candida, ne nudi appareant, et immaculatos se custodientes ab hoc seculo, puero Iesu castitatem offerunt, illud Apostoli mandatum implentes: Habete sanctimoniam, sine qua nemo uidebit Deum . uia regia gradiuntur illi, qui pleni sunt operibus bonis et eleemosynis, et timorati in mandatis Domini Dei, pedes sunt claudorum, oculi cecorum, manus debilium, patres orphanorum illud promissum expectantes: Beati misericordes, quoniam ipsi misericordiam consequentur . uia lucida gradiuntur sacre  Scripture inuestigatores, legentes librum Dei legis intus et foris: intus per cognitionem ueritatis, foris per exercitium boni operis. Intus in hoc libro scripta sunt multiplicia illa uerba legis et prophetarum, mandata euangelica, dicta sanctorum Patrum, que omnia uia sunt eundi ad Dominum. Foris in hoc libro scripta sunt in uita sanctorum bona opera, uidelicet agonia martyrum, constantia confessorum, omnium iustorum pia conuersatio, quibus uenitur ad celum Dei altissimi.

Qui per uiam lucidam recte uult incedere, legat librum Dei legis intus per scientiam, foris per experientiam, ut probet quod sapiat maceratio corporis, pallor uigiliarum, patientia tribulationum,  siccitas ieiuniorum, quorsum tendant penitentium lachrymarumque suspiria, asperitas discipline: discant cum sancto Dauid in uili habitu saltare ante arcam federis , et cum Paulo apostolo non solum abundare, sed etiam penuriam pati . Qui enim legunt librum legis Dei intus et non foris, hoc est, qui dicunt et non faciunt, magis incubatores sacre Scripture quam inuestigatores debent appellari. Triplici siquidem lumine per hanc uiam incedentes debent irradiari, quorum primum est testimonium bone conscientie, secundum claritas intelligentie, tertium honestas discipline. Testimonio bone conscientie debent intus illuminari per uirtutem, claritate intelligentie per ueritatem, foris radiare debent honestate  discipline per bonam conuersationem. Sic ergo directe occurrunt Domino qui per has uias gradiuntur, non omnes tamen uno modo occurrunt ei. Alii enim attrahuntur, alii portantur, alii gradiuntur, alii uero currunt sibi obuiam. Sunt multi criminosi in hoc seculo qui terrena querunt, carnalia sapiunt, usque adeo sepulti in uitiis, quod nec etiam oculos possunt ad celum leuare: et squalore peccatorum confecti obliuiscuntur patriam celestem, ad quam deberent proficisci. uideres eos in uoluptatibus uitam ducere, luxu huius seculi lasciuire, cubilibus et impudicitiis operam dare, modo scandala, modo turpia operantes: et sanctum Isrel blasphemantes statuunt idolum ueneris, ubi adoranda est sacrosancta passio Saluatoris. Quorum  confusionem pariter et supplicium Propheta commemorat dicens: Contaminauerunt testamentum eius, diuisi sunt ab ira uultus eius, et appropinquauit cor illius , Contaminauerunt, inquit, testamentum eius, id est, promissionem uite eterne polluerunt, quantum in ipsis est, male uiuendo. Ideo, quia diuisi sunt a iustis et electis pre ira uultus eius, et appropinquauit cor illius, id est, manifesta est de illis uoluntas ipsius, ut manifestum fiat hic, qui modo latent occulti, quam iusto Dei iudicio in futuro suscipiant sententiam eterne damnationis. Hos tamen non deserit Dei misericordia, quoniam quod facere non cupiunt libertate spontanea, quandoque flagelli asperitate facere compelluntur: et modo paupertate, modo infirmitate,  modo alia tribulatione extrinseca, modo confusione quam pro sceleribus suis sustinent, uiolenter attracti ad Deum reuertuntur . Sic enim scriptum est: Imple facies eorum ignominia, et querent nomen tuum, Domine. Aliis tamen modis eosdem criminosos attrahit Dominus, uidelicet exhibitione precepti, ostensione exempli, inspiratione celesti. Exhibitione precepti eos attrahit, quando doctrina uerbi Dei a malis suis reuocantur: ostensione exempli attrahuntur, dum per bona opera iustorum ad meliora prouocantur: inspiratione celesti attrahuntur, dum inuisibili gratia intus illustrati gratis iustificantur. Cum ergo quatuor predictis modis peccatores attrahat Dominus,  primo modo, id est, asperitate flagelli uiolenter, reliquis tribus modis mitius attrahuntur.

Sunt alii qui portantur in occursum Dei, quales sunt illi qui renuntiauerunt operibus mortuis, et quodam feruore spiritus seculum deserentes Domino adheserunt, sed turbine carnalium desideriorum et secularis uite retardati in uia, qua ambulabant, procedere non sinuntur. Isti ergo exhortatione uerbi Dei et consolatione spiritali portandi sunt; quibus denuo renouati, affectu mentis discant terrena despicere et amare celestia. Quid enim confert flos qui cito decidit, et gaudium quod in momento transit? Ecce quicquid in hoc mundo speciosum est, uilescit, nec aliquid delectabile in eo  permanet: quia iuuentus preterit, forma cadit, fortitudo debilitatur, potentia descendit, dignitas euacuatur, sanitas languescit, diuitie non possunt permanere: gaudium uertitur in dolorem, et iocunda omnia fine amaritudinis consummantur. Respiciamus qui fuerunt ante nos, quid profuit illis superbia eorum et iactatio diuitiarum? Nihil omnino, imo uelut fumus pertransierunt. O quam miseri sunt, qui ad modicum nolunt seruire ut semper sint liberi, qui modicum laborem subterfugiunt ut semper sint quieti, qui in hac uita plorare renuunt ut in eternum sint iocundi. Nec estimari debent passiones huius temporis ad futuram gloriam que reuelabitur in nobis : quoniam et negociatores huius seculi multo sumptu et labore mercimonia  temporalia comparant, in quibus lucri super abundantiam in futuro se sperant adipisci. Tendamus igitur ad pondus glorie quod uile est cum emitur, et preciosum cum possidetur, quo membra cum capite Christo felicitate perpetua perfruuntur.

Sunt alii plerique in seculo qui in occursum Domini gradiuntur passu temperato: quia adhuc amantes commoda uite huius ad uirtutum eminentiam nequeunt ascendere, sed tamen, quantum ualent, declinant peccata grauia, et profundum uitiorum. Per plana ergo campi floridi inter duas aquas positi suauiter incedunt, ubi societas carnis et spiritus mutuo se foueant solatio. uerbi gratia, quando spiritus qui promptus est, festinantius in obsequium Dei graditur, afflictione carnis cohibeatur et caro  infirma, dum nimis commoda appetit, uiuacitate spiritus ad anteriora promoueatur. Ambulant ergo per campum floridum mundi huius amantes diuitias, aurum et argentum possidentes, uestiuntur discoloribus, ceterasque delitias uite huius non aspernantur, et sic eunt inter duas aquas uirtutum et uitiorum in occursum eius. Non tamen usque ad ipsum peruenire possunt, nisi amne transmisso : quoniam ille non inuenitur in terra suauiter uiuentium, sicut Scriptura dicit. Tenenda est ergo uirga Moysi, qua percusso flumine et diuiso , sicco pede possunt pertransire: quoniam amatores uite huius uirtutem discretionis, que est uirga Moysi, ita tenere debent, ut fluctus huius seculi et  carnalia desideria, que uitiis et concupiscentiis admixta sunt, ita scindunt per medium, ut quod ibi uitiosum est, deorsum sinant fluere in mare, ita quod apud eos non maneat: reliqua uero que nature sunt necessaria, et corpori utilia, ex parte altera pro munimine teneantur. Sic enim, scisso flumine, sicco uestigio transiri potest ad Dominum, etiam ab his qui bona ista temporalia non spreuerunt.

Restant adhuc alii, qui cursu rapido feruntur in occursum Domini, qui uidelicet uiam perfectionis ingressi sunt renunciantes seculo in omnibus pompis eius, et feruore spiritus altiores seculo effecti, nichil haber cupiunt, preter ea que ad beatam uitam conducunt. uideres eos modo gaudere in Domino,  quia segregauit eos a seculo, modo plangere tempora, que moram facientes in seculari conuersatione inutilia sibi reddiderunt, modo deuota precum instantia paradisi portas aperire, modo Scripture inuestigatione uoluntatem Dei cognoscere: ad hoc solum studiosi, ut studium uite huius sine Dei offensa possint pertransire. Currentium autem alii currunt cito, alii citius, alii citissime. Cito currunt, qui tota diligentia seruant mandata euangelice doctrine: citius currunt, qui illis superaddiderunt custodiam regularis discipline: citissime currunt, qui priuato ducuntur spiritu, et quasi nichil satis sibi estimantes adiecerunt onus singularis uite.

Modo non est pretermittendum quali deuotione  Domino occurrendum sit. Non enim debemus coram Domino uacui apparere, sed obsequio muneris protestari affectum nostre deuotionis. Ei qui inhabitat lucem inaccessibilem satis congruere uidetur cereorum baiulatio, quos hodie portat in manibus sancta Ecclesia, tum quia cereus Saluatorem nostrum significat, tum quia in cereo status humani conditio nobis ad memoriam reuocatur. Quomodo cereus figuram Saluatoris nostri teneat, tanquam notum breuiter pertranseo: quoniam cera ad humanitatem, stupeum ad mortalitatem, flamma ad diuinitatem, lux que circumquaque diffunditur, ad uirtutum illuminationem, que ab ipso est, cognoscitur pertinere. Illud magis intuendum qualiter in cereo uite nostre processus significatus sit. Cera  uirginea et munda primum statum humane conditionis nobis representat, in quo homo per innocentiam similis Deo factus est. Stupeum quod fragile est, mortalitatem nostram significat, per quam homo propter transgressionem punitus est: Lux que de flamma procedit, reparationem nostram figurat, que per Iesum Christum facta est: Flamma que naturaliter sursum tendit, gloriam futuram significat, que sanctis preparata est, Cum ergo, homo, uides ceram uirgineam, recole dignitatem tuam in qua creatus es: cum uides stupeum incinerari, plange peccata tua propter que in condemnationem mortis proiectus es. Quando luce irradiaris, lauda et gratias age Deo, per quem misericorditer reparatus es. Cum flammam intueris, festina ad illam gloriam  que tibi in celis preparata est, largiente Domino nostro Iesu Christo, cui est honor et gloria in secula seculorum. Amen.



SERMO Xu. IN PURIFICATIONE BEATAE MARIAE.

Postquam ablactauerat Anna puerum, adduxit eum ad domum Domini in Silo . uerba que proposui sumpta de libro Samuelis, Anne loquuntur historiam, que diu infecunda et sterilis multo desiderio et precum instantia filium petiuit a Domino, quem susceptum et ablactatum adduxit eum in Silo ad domum Domini, ut maneret ibi iugiter.

Spiritaliter tamen intellecta hodierne festiuitati possunt adaptari, eo quod adductio Samuelis ad domum Domini oblationem Iesu Christi in templo  congrue designet, sed et Anna, que gratia interpretatur, sanctam Ecclesiam. Samuel uero, qui postulatio Dei dicitur, Christum signat, sicut diligenti Patrum explanatione manifestum est. Sicut enim Anna filium, ita et Ecclesia, que a primo Abel iusto inchoata est, ante Christi Incarnationem, feruentissimo desiderio petiuit a Domino dari sibi Sanctum sanctorum, uirum unice felicitatis, singularis sanctitatis, in quo tolleretur preuaricatio, et auferretur peccatum, et ueniret iustitia sempiterna. Iam enim omnes uoces prophetarum obmutuerant: quia diuturnis clamoribus iam rauce facte, non poterant exhibere eum quem promiserant: et ideo omnium uota, uniuersorum desideria in Christum inhiabant,  cui repositum erat, qui et ipse erat expectatio gentium . Non tamen adhuc uidere cupiebant in ea forma qua est speciosus pre filiis hominum, non formosum in stola sua ascendentem in celum in multitudine uirtutis sue, non proficiscentem ad illa speciosa deserti, ad flores rosarum et lilia conuallium, sed potius desiderabant eum accipere, cum Isaia, despectum et nouissimum uirorum , et scientem infirmitates, cum Zacaria, sordidis indutum uestibus : qualem propheta Dauid eum prenunciat , ubi ex persona eius dicit: Ego sum pauper et dolens, salus tua Deus suscepit me. Qualem denique uir iustus ex persona Ecclesie in libro Sapientie sibi dari postulat cum dicit: Mitte illam de sede magnitudinis tue, ut mecum  sit et mecum laboret . Mecum sit, inquit, per similitudinem humanitatis, et mecum laboret, per experientiam passionis.

Ecce tantis motus precibus Dei Filius inclinauit celos et descendit, et in carne mortali mundo apparens nobis, imo uniuersis datus est, si tamen diu desideratus cum desiderio suscipiatur. An non recte illum nobis datum dixerim, qui pro nobis est natus, pro nobis hodie in templo oblatus, pro nobis tandem mortuus? uis uidere quomodo hec omnia pro nobis? Certe natiuitas nostra erat immunda, uita peruersa, mors periculosa. Natus est ergo pro nobis, ut per suam natiuitatem nostre natiuitatis immundiciam purgaret: oblatus est in templo pro nobis, ut legi subiectus uitam nostram obediendo informaret:  mortuus est pro nobis, ut sua morte mortem nostram destrueret. O anima misera, que tantum Dei gratiam in uacuum recipis, et Saluatorem tuum tibi oblatum male uiuendo a te repellis, erubesce et confundere in temetipsa. Nam et si sanctorum desideria duritiam cordis tui flectere non possunt, saltem ipsa dignatio Filii Dei te monere debuit, sed et inestimabilis illa Patris dilectio, qua, ut seruum redimeret, Filium unigenitum exposuit passioni. Resipisce ergo, resipisce, et cum paruulo efficere paruulus, cum oblato subditus, et mortuo commoriaris ut carnem tuam crucifigas cum uitiis et concupiscentiis, ut cum Paulo dicere possis: Mortui sumus cum Christo, et uita nostra abscondita est cum ipso in Deo . Et ut superficiem capituli  quod propositum est ab initio prosequamur, pro nobis etiam Christus ablactatus est, hoc est, a lacte separatus. A quo lacte? Testimonio Scripturarum lac triplex distinguere possumus. Lac humane nature, de quo Sponsus ad sponsam in Canticis: Mel et lac sub lingua tua , hoc est, diuinitas et humanitas sub carne tua. Lac simplicis doctrine, de quo Paulus: Tanquam paruulis lac potum dedi uobis, non escam . Lac mundane oblectationis, de quo carnali Iudeorum populo per Dominum fit repromissio cum dicitur : Dabo uobis terram lacte et melle manantem. Ut autem de lacte humane nature primo loquamur, ante Christi aduentum sancta mater Ecclesia duo ubera habuit, uidelicet legem et prophetas, in quibus lac humanitatis Christi per  repromissionem continebatur. Siquidem lex figuris et sacrificiis hominem Christum significabat, prophete uero manifestis oraculis ipsum in carne uenturum prenunciabant. Ab his uberibus uerbum Dei lac extraxit, quando ipsum uerbum caro factum naturam humanam sibi uniuit. Unde lacte isto expresso eadem ubera aruerunt: quia in carne Christo apparente, illa suauitas spiritus, ille deuotionis affectus, quem sancti Patres ex repromissione legis et prophetarum de Christo habebant, omnino defecit. Ecclesia uero Christum ablactauit, quando ipsum contra carnis iura genitum supra naturam humanam Deum credidit. Unde Euangelista: Quod enim nascetur ex te sanctum, uocabitur  Filius Dei . Et Isaias de ipso: uere tu es Deus absconditus, et absque te non est Deus . Et alibi: uidimus stellam eius in oriente, et uenimus adorare eum . Est etiam Christus ablactatus a lacte simplicis doctrine, quando literalem legis superficiem spiritaliter intelligendam esse docuit. Possumus tamen et simplicem doctrinam largius accipere, ut simplex doctrina appelletur, omnis illa que spiritali intelligentia fecunda non est: secundum quod lac dici debet philosophica doctrina, et quecunque alia secularis scientie nomine censetur. Unde etiam illi qui lac istud sugunt, paruuli a quodam sapiente uocantur qui dicit: Greci semper pueri estis, nec ulla in uobis cana scientia, etc. Ab isto ergo lacte cum Christo omnes  adulti ablactandi sunt, ut secularia documenta relinquentes, spiritalibus preceptis tanquam solido cibo nutriantur. Que enim in lacte isto potest esse suauitas spiritus, si Platonem, si Tullium intelligis, cum ista scientia amaritudine multa respersa sit, que plerunque suis studiosis aufert spacium penitentie, fructum bone uite, coronam uite eterne? Aut quis finis utilis et honesti, si Aristotelis fallacias subtiliter rimaris? Nisi forte finem tibi statuas, alium redarguere falso inopinabili, ceterisque nugarum ineptiis proximum circumuenire, et sic statuas finem studii attigisse metam falsitatis. Non est iste finis consummans, sed consumens; non perficiens, sed deficiens, hoc est trahens ad defectum uirtutum. Ille ergo finis magis nobis querendus  est, de quo Dauid dicit: Omnis consummationis uidi finem, latum mandatum tuum nimis . Et Paulus: Finis legis Christus est ad iustitiam omni credenti . Non est finis iste a nobis longe positus, quoniam Christus in se infinitus, pro nobis finitus factus est, et prope positus. Siquidem inaccessibilis, iam aditur, incomprehensibilis manibus iusti Simeonis suscipitur: et quem celi celorum non capiunt, hodie paruulus in templo presentatur.

Congaudeamus paruulo, qui nobis secum attulit gaudia eterne salutis: ostendamus ei faciem hilarem, exhibeamus debitum obsequium, referamus pro beneficiis gratiarum actiones. Primo loco iocunda facies in hoc spiritali gaudio exhibenda est,  ut tamen faciem cordis siue conscientie, non corporis significari intelligas; ista facies, id est conscientia tua, hilaris et pulchra esse debet, a uitiis et concupiscentiis purgata, et uirtutibus ornata: quia non placet seruitutis obsequium, nisi uideatur cordis facies spiritali iocunditate decorata. Et quidem geminus est decor anime, quem homo Deo suo offerre debet, uidelicet innocentia a uitiis, et uirtus humilitatis. Primum decorem anime a Deo habuit, sed eum peccando perdidit, quando in Adam omnes ita peccauerunt, ut nemo unquam fuerit uel esse possit, qui de innocentie puritate possit gloriari. Propterea ad secundum anime decorem, que est humilitas, necesse habet homo confugere, ut pulchritudo  conscientie peccatis denigrata, per matrem uirtutum, id est humilitatem, reparetur.

Ad hoc autem triplex humilitas necessaria est, uidelicet confessionis, subiectionis et proprie abiectionis. Ut prima humilitas culpam diluat, secunda uirtutes nutriat, tertia uero custodiat. Iste tres humilitatis species in auibus, que pre Domino oblate sunt, hoc est turture et columba, significari uidentur. Habent enim gemitum pro cantu, in quo exprimitur humilitas et dolor confessionis. Cedunt si ab alio animali impetantur, et in hoc figuratur humilitas subiectionis. Turtur uero, que, amisso compare, nunquam uirentibus ramis, sed aridis insidet, humilitatem significat proprie abiectionis. Hec postrema, precipua humilitatis species, omnibus  admodum necessaria est, ut sine ea non relinquatur etiam sanctis uiris ulla spes salutis. Decorem huius uirtutis Paulus habuit cum diceret : uenit Christus in hunc mundum peccatores saluos facere, quorum primus ego sum. Similiter et Petrus cum ait: Exi a me, Domine, quia homo peccator sum . Et mulier illa euangelica: Si tetigero, inquit, fimbriam uestimenti eius, salua ero . Quicunque igitur in conspectu Dei pulcher uis apparere, te ipsum uilem et despectum reputes, ita ut, consideratis propriis infirmitatibus, semper alium estimes te meliorem. Debes enim peccata tua, que magna et multa sunt, ante oculos tuos ponere: uirtutes uero si que in te esse uidentur, eo quod tot peccatis permixte sint, iudicare infructuosas.  Aliorum uero bona, que manifesta tibi sunt, debes uenerari et magna estimare; et eorum mala, que tibi occulta sunt, non debes iudicare, uel, si nota tibi fuerint, excusare caritatis affectu: ut sic ex consideratione tue infirmitatis, quam manifeste intelligis, te iudices despectum et uilem, proximum uero tuum, propter manifesta bona que in eo uides, semper iudices te meliorem; hec est iocundi illa facies et hilaris, quam Christo debemus ostendere. Prosequamur modo debitum obsequium, quo ei seruire tenemur. Sed de obsequio exhibendo legis mandata seruanda sunt, que satis distinguunt quale obsequium Deo in templo maxime exhibendum sit, que etiam illi ad templum oblato debeant hodie exhiberi.

 Iubentur siquidem per legem animalia super altare mactari, thus cremari, oleum purissimum arderi in honorem Dei. Primo ergo qui Christum ad templum uenientem digne uolunt suscipere, debent in altari cordis sui animalia, id est motus carnales, desideria concupiscentiarum, delectationes prauas occidere, iugulare eas cultro compunctionis, et cremare ea igne penitentie, ut sic exhibeant corpora sua Deo hostiam uiuam, sanctam, uiuentem, Deo placentem . Non enim simul conueniunt delectatio carnalis, et iocunditas spiritalis, que Deo exhibenda est: sicut non potest de eodem fonte emanare dulcis et amara aqua; nec eadem persona simul tristis et gaudens, ridens et  plorans, nec contrariis passionibus uno momento esse subiecta. Animalia igitur, sicut diximus, in templo Dei mactanda sunt. Nam qui bestias in feritate sua uolunt aspicere, hi procul a templo Dei ad mundi huius solitudinem recedant, in qua ursi, leones, aquile, que de rapto uiuunt, reperiuntur. Ursi, inquam, hoc est fetidi homines, qui luxuria, immunditia seipsos inquinauerunt; leones, id est cupidi et auari, qui rapina, furto, ambitione, simonia, ceterisque generibus auaritie tam Deo quam proximo suo iniuriam intulerunt; aquile, que in altum uolant et de rapto uiuunt, ipsi sunt superbi, qui seipsos super se eleuantes in oppressionibus et deiectione aliorum gloriantur. Thus etiam in obsequium Dei cremari precipitur, in quo orationes  sanctorum sunt significate congrua similitudine. Quando thus accenditur, tria concurrunt fumus, odor, ignis, que tria et in oratione moraliter inueniri possunt. Qui enim fructuosam orationem Deo offerre intendit, primo miserias et iniquitates suas ante oculos statuere debet, unde oritur fumus compunctionis; secundo misericordiam Dei, que magna est, qui tam facilis est ad ignoscendum, pronus ad parcendum benignus ad premiandum; quibus consideratis, feruor accenditur caritatis, ut homo ardenter eum diligat, sine quo nec euadere suas miserias, nec apprehendere bona illa potest que preparauit Deus diligentibus se. Deuote ergo Deum orans ex consideratione sue infirmitatis emittit fumum compunctionis. Considerata Dei misericordia  dat odorem sancte deuotionis; ex quibus consideratis feruor dilectionis siue ignis accenditur, ut iam dictum est.

Ad hec omnia necessarium est accendi oleum purissimum in lampadibus. Si lampades corda nostra uelim appellare, oleum lampadarum non incongrue dixerim cordis dulcedinem, siue pietatis affectum. Sicut enim oleum oliuarum ad usum triplicem se extendit, quia dolores mitigat, corpora pascit, et ardet in templo Dei: sic et spiritaliter uirtus pietatis ad tria se habet. Ipsa enim dolores mitigat, quoniam subuenit miseris, consolatur pusillanimes, tristes confortat, ignorantes erudit, corrigit delinquentes. Pascit etiam animam refectione spiritalis gaudii, quoniam congaudet alienis profectibus,  applaudit proximorum uirtuti, eosque dignitatibus sublimari, ampliari honoribus, crescere in religione desiderat, et quidquid gratiosum aliis accesserit, tanquam sibi proprium gaudet accreuisse. Ex his duobus, uelut oleo purissimo nutritur, ignis caritatis, qui magis plerumque accenditur ex his pietatis affectibus que ad proximum pertinent, quam spiritalibus exercitiis, que immediate ad Deum respiciunt, quoniam lectio sine intellectu, oratio sine affectu est, que uirtute pietatis non conditur. Restat ultimo, Christo nobis presentato, gratias agere.

Et sunt duo pro quibus maxime illi gratie agende sunt, uidelicet modus nostre uisitationis, et magnitudo  remunerationis. Quis enim pii pectoris in laudes et gratiarum actiones non prorumpat, cum Dominum dominantium pro se factum fuisse seruum, eum, cuius et orbis terre et plenitudo eius, factum egenum, incomprehensibilem, paruulum, et immortalem necessitati mortis addictum? Sic et magnitudo premii ad gratiarum actiones nos inuitat. Quid enim maius dare potuit nobis, quam potestatem suam, gaudium suum, et regnum? Potestatem suam illi habebunt, qui ipso largiente de hoc mundo iudicabunt: gaudium habebunt, qui cum seruo illo fideli et euangelico intrabunt in gaudium Domini sui: regnum, qui uocem illam audituri sunt: uenite benedicti Patris mei, percipite regnum, quod uobis paratum est a constitutione mundi . A quo regno longe relegata sunt dolor et gemitus, infirmitas et miseria, peccatum et omnis malicia spiritalis, quod nunquam hoste concutitur, uel discordia turbatur, ubi tranquilla eternitas et iocunda tranquillitas: Ad quam nos perducere dignetur iehsu Christus Dominus noster, cuius regnum et imperium permanet in secula seculorum. Amen.



SERMO XuI. IN PURIFICATIONE BEATAE MARIAE uIRGINIS.

Mulier, si suscepto semine peperit masculum, diebus purificabitur septem triginta tribus . Quid est, fratres et domini mei karissimi? quid, inquam, est, quod sermo incircumcisus eruditis sensibus perfecte sapientie possit apponere. Quid est  quod homo peccator et magnus peccator sanctitati uestre possit proficere? Nihil plane. Siquidem bonorum meorum non indigetis, qui ab eo, qui dat affluenter et non improperat, tum legendo tum orando copiose tempore opportuno accipiatis

uos enim estis illi ueri adoratores, qui adoratis Patrem in spiritu et ueritate : qui consepulti Christo, et mortui peccato passionem Iesu Christi portatis iugiter in corpore uestro. Odistis enim animas uestras in hoc mundo, et uoce illius beatissimi Thome Didymi uociferati estis ardenti desiderio: Eamus et nos, ut moriamur cum illo . Mori mundo, et uiuere Deo. Mortui igitur estis mundo, qui regnum huius mundi et omnem ornatum seculi propter amorem Dei contempsistis: uiuitis  Deo, quem mente geritis, opere queritis, uerbo predicatis. Mihi uero in peccatis nato res uersa est in contrarium: quippe quotidie reuiuisco peccato ut quotidie moriar Deo. uiuo siquidem mundo per superbiam, per uanam gloriam: uiuo carni per gulam, per concupiscentiam, uiuo peccato per peccandi frequentiam et penitentie negligentiam. Quid ergo erit de me, Domine Iesu, responde pro me.

O utinam queratur et mihi speciosa illa Dauid adolescentula, Dei dico sapientia, que artus meos peccati frigore torpentes inspiratione diuini amoris calefaciat: et quod tante solennitati sit idoneum, et uestre congruum exhortationi, illuminatione ueritatis edoceat. Ipsa enim sola est, que prestat loquenti fidutiam: quia sola prestat loquenti peritiam.  Quoniam igitur ex me non sufficio, ipsa loquatur in me, ipsa imperfectum meum perficiat, que os Caiphe peccatoris in uerba prophetie aperuit , et sermone diserta est per os bruti animalis .

Mulier, inquit, si concepto semine peperit masculum. Auditis fratres karissimi, quo ueteris legis precepto mulieri parienti masculum, tempus purgationis quadraginta dierum iniungitur, ut tandem die quadragesimo cum placatione hostiarum ad templum ueniens legali ritu plene et perfecte purificetur. uerumtamen lex ista data est purificande, non purificate: peccatrici, non ab utero sanctificate: mulieri, non uirgini: corruptioni, non integritati.  Qua enim egeret purificatione quam Pater sanctificauit, quam Spiritus sanctus obumbrauit, que solo uerbo Filium Dei concepit, absque dolore peperit? Nulla profecto opus est purificatione, ubi non precessit aliqua macula culpe. Debuit tamen, licet non purificari, tamen dies purificationis obseruare: quia et ipsa nata sub lege paritura erat masculum, qui uenit non soluere legem, sed adimplere . Ipsa etenim est mulier, que concepto semine peperit masculum: Mulier dico conditione, non fragilitate: natura non mollitie. Mulier dicitur, quasi mollier [mollior] a mollicie, ergo non mollis fuit sed fortis; fortis, inquam, illa quam Salomon querebat dicens: Mulierem fortem quis inueniet?  Fortis siquidem debuit esse que paritura erat  masculum, principem huius mundi foras eiecit: eripiensque inopem de manu fortiorum eius, propria uirtute gloriosos terre humiliauit. Igitur mulier ista peperit masculum, conceptum tamen semine et quo semine? Illo plane de quo dictum est Abrahe: Quia in semine tuo benedicentur omnes cognationes terre . Hoc etiam semen significauit nobis Isaias, cum dixit: Nisi Dominus exercituum reliquisset nobis semen, quasi Sodoma fuissemus, et quasi Gomorra similes essemus . Semen denique non carnale sed spiritale, non culpe sed gratie, non uiri sed uerbi Dei, non corruptionis sed credulitatis. Semen quo Dominus dedit benignitatem et terra nostra dabit fructum suum , ipsum est semen quod  cecidit in terram bonam, uirginem dico Mariam: et attulit in aliis quidem fructum tricesimum, in aliis sexagesimum, et in aliis centesimum : in ipsa uero singulari priuilegio simul tricesimum, sexagesimum et centesimum.

Tricesimum siquidem fructum semen hoc attulit, quando Christus sua presentia nuptias consecrauit : sexagesimum fructum attulit, cum, tempore sue predicationis, continentiam predicauit et docuit: centesimum, quando matrem uirginem Ioanni uirgini in cruce commendauit . Sed, quia nobis illa uirgo Isrel futura erat mater Dei, thalamus sponsi, dilecta dilecti, unica unici, ideo Dei Filius singulariter, imo mirabiliter in ipsa uoluit operari: ut que precium uniuersitatis debeat  parere, cum statu quolibet uniuersitatis haberet aliquid commune. Et cum coniugatis quidem habuit partum prolis, cum continentibus uotum castitatis, cum uirginibus perseuerantiam uirginitatis, ut dum continentes et coniugatas et uirgines pariendo redimeret, simul ei fructus tricesimus, sexagesimus, et centesimus proueniret. Sed, o tu uir religiose, qui sentis de beata uirgine in bonitate, non minorem in ea fructum tricesimum quam sexagesimum, uel centesimum intellige. Secure asseras, quoniam non plus meruit pariendo, quam uirginitatem conseruando: pro uaria ergo in ipsa comparatione Dei fructus ei debitus uaria sortitur, quantum ad ipsam appellationem. In aliis tamen non sic: quia neque  continent sine difficultate, neque pariunt sine corruptione. Huic expositioni ratio numeri quem premisimus concordare alicui uidebitur, qui continet dies septem, triginta tres. Triginta etenim ad coniugatos, ternarius, qui parem in sui diuisione non recipit, ad continentes; septenarius uero qui sacratus est numerus propter septiformem gratiam, refertur ad uirgines. Dies igitur purgationis beata uirgo obseruauit, non tam pro necessitate purificationis, quam pro sacramento, ut diximus, mystice significationis. Non solum autem Marie, sed etiam cuilibet fideli anime uerba premissa morali expositione possunt adaptari.

Quelibet enim anima Deo deuota, est illa mulier,  que, concepto semine gratie spiritalis, parit masculum bone operationis. Hec est mulier illa de qua in Apocalypsi legitur quod draco stabat ante mulierem que paritura erat masculum, ut cum peperisset, deuoraret filium eius . Ipsa est mulier Cananea egressa de finibus Tyri et Sydonis, id est de profundo secularis conuersationis, que clamat ad Deum pro filia, id est pro peccatrice conscientia dicens: Fili Dauid, miserere mei . Ipsa est mulier, que patiebatur fluxum sanguinis, id est effusa erat sicut aqua per illicita desideria carnis: tandem fimbriam uestimenti eius tetigit et sanata est . uestimentum Christi, habitus est uirtutis: fimbria uestimenti, fructus est bone operationis. Sicut enim fimbria exornat  uestem, sic bona operatio exornat uirtutem. Mulier ergo illa fimbriam uestimenti tetigit, quando anima peccatrix exemplo bonorum operum prouocata, bene operando pristinos errores derelinquit. Hec mulier tempus purgationis obseruare debet septem diebus, et triginta tribus, que in summa quadraginta constituunt. In quadraginta uero est denarius per quaternarium multiplicatus: quippe quater decem quadraginta efficiunt. Per denarium ergo propter legis mandata accipimus legem, per quaternarium quadripartitam legis obseruationem, id est historie, tropologie, anagoges, et allegorie.

Siquidem legis mandata neminem ad perfectum perduxerunt sine spiritali intelligentia :  nam litera occidit, spiritus autem uiuificat . Hinc est quod Moysi qui figuram legis gerit, terra promissionis ostenditur , sed in ipsam non introducitur: quia lex ostendebat per quam uiam homines legis ad ueram et celestem terram promissionis deberent incedere, sed tamen in ipsam eos minime potuit introducere. Alibi quoque manus Moysi graues leguntur fuisse, sed auxilio Aaron sustentantur et eriguntur , quia carnalia legis opera, que per manus Moysi significata sunt, grauia erant et importabilia, nisi cum Aaron noster sacerdos, tamen secundum ordinem Melchisedech, illa temperabat et erigebat spiritali intelligentia. Ergo istorum quatuor obseruatio, id est historie, tropologie, anagoges, allegorie,  quibus anima debet purificari, quibus Deo debet reconciliari, necessaria est.

Historia siquidem per mandatum homines foris instruit: tropologia per morum informationem animam intus regit: allegoria, que est in contemplatione celestium, ad perfectum perducit: historia uiam bene operandi demonstrat: tropologia uoluntatem informat: allegoria per fidem cor mundat: anagoge interiorem hominem sola ea que Dei sunt, contemplando purificat. In historia, propter preceptum inuenitur obedientia: in tropologia, disciplina: in allegoria, fidei sinceritas: in anagoge inuenitur caritas. Docet te historia qualiter per obedientiam ad superiorem uiuas humiliter: tropologia, quomodo ad parem uel ad inferiorem socialiter:  allegoria docet te credere fideliter; anagoge docet te amare perseueranter. Et duo prima, ostendunt uiam iustitie ad proximum: reliqua duo cultum pietatis ad Deum. Hec sunt quatuor ale cherubin, quarum duabus uolant, et duabus tegunt corpora sua . Sancti enim uiri qui sunt cherubin, id est plenitudine diuine scientie illuminati, duabus alis tegunt corpora, quando per historiam et tropologiam, presentem informant conuersationem: duabus alis uolant, quando allegoria et anagoge per fidem et caritatem sursum eriguntur ad contemplationem. Iste sunt ille quatuor rote, quibus arca Dei de terra Philistiim ad tabernaculum federis reducitur: et hec sunt illa quatuor  quibus anima a regione dissimilitudinis ad gremium matris Ecclesie reuocatur. Hoc etiam per tempus purificationis ostenditur, ubi nominantur dies septem et triginta tres: et inprimis quidem septem diebus admittitur ad consortium hominum, postmodum expletis triginta tribus diebus adducitur ad templum. Per septem itaque dies, quibus uniuersum tempus uoluitur, uniuersitatem temporis intellige, quibus debemus ad communionem hominum admitti, hoc est, fraterne caritati studere. uide quomodo, si non habes quod tribuas, saltem quod potes, affectum pietatis omnibus benigne impendas. Esto misericors ad miseros, compatiens ad infirmos, consolator ad desperatos. Neminem iniusta operatione  concusseris, nulli detrahendo calumniam intuleris, non alicui malum pro malo reddas, iniuriam tibi illatam in tribulatione gaudens patienter sustineas, benedic maledicentibus, ora pro persequentibus et calumniantibus, ut sis filius Patris tui qui in celis est. Semper in corde tuo habeto illam ueritatis sententiam: In patientia uestra possidebitis animas uestras . His et his similibus modis in hoc presenti tempore purificaberis, si fraterne caritati operam dederis per affectum misericordie et pietatis. Per dies triginta tres illud beate purificationis tempus intelligendum puto, quando quasi triginta trium annorum occurremus omnes in uirum perfectum iuxta mensuram etatis plenitudinis Christi, quando ingrediemur in Sancta  sanctorum, id est in templum non manufactum in celestibus, quando, sicut scriptum est, purificabimur ab omni inquinamento carnis et spiritus . Ibi fratres, plene cognoscentes et cogniti, lux uestra non lucebit in tenebris, sed manifesta luce operum et cordium portabitis lucernas ardentes in manibus uestris: Lucernas dico non solum glorificati corporis, sed conscientie lumine diuini amoris radiantis. Quod fortassis prefigurant luminaria que hodie offertis ad mensam Domini, hoc est ad altare, non sine lumine sed ardentia.

Attende, si placet, cere operatricem apiculam qualiter operatur, quomodo negociatur. uolat per plana camporum, per compita hortorum, et condensa nemorum, flores habentes in se sementem dulcedinis  querit: postmodum inuentis floribus ore mordaci uirtutem saporis ex flore sugendo extrahit, et reuertens ad aluearia mirabili artificio fauum id est ceram cum melle perducit, sed operatione aliena post modum melle a cera seiuncto, in cereum cera formatur, qui accensus igne ad altare Christi presentatur. Omnia hec, o anima fidelis, in te inuenies, omnia tibi possunt assignari. Per apiculam enim in te sanctam accipe meditationem, que uolando huc illucque discurrit, dum misericordias Domini in presenti seculo, premia iustorum et supplicia malorum in futuro studiosa cogitatione retractat et reuoluit. Hec igitur apicula, id est, sancta meditatio duas alas habet, id est inuestigationem, et  admirationem. Sunt enim quedam noscibilia Dei, que a nobis in hac ualle miserie constitutis legendo, meditando, inuestigari et sciri possunt. Alia sunt profunda et inscrutabilia, qualia sunt que nec oculus uidit, nec auris audiuit, nec in cor hominis ascenderunt , que omnia admirari quidem possumus, non scrutari.

Hoc enim est quod sponsus a sponsa in Canticis per fenestras et cancellos quasi laqueatus amore aspicitur : quippe per fenestras siue cancellos alium intuetur, nec totum se manifestat, nec totum se abscondit. Sic et Christus in hac uita sponse sue, hoc est, fideli anime, partim se occultat, ut habeat quo per desiderium se extendat: partim se manifestat, ut ex gustu diuine suauitatis  amplius in amorem eius inardescat. Si enim totum sponse complexibus preberet, ex sui presentia fortassis fastidium faceret. Sic et in Isaia, seraphin alis suis pedes et faciem Dei uelare dicuntur, mediis tantum patentibus : quia sublimia quedam de Deo nobis incognita sunt et uelata, aliis ad nostram noticiam peruenientibus.

Nostra igitur apicula duabus alis, id est inuestigatione et admiratione in campum pergit. In quem campum? In campum Scripturarum, de quo Dominus ad Ezechielem: Egredere in campum et ibi loquar tecum . In Scripturis enim nobis Deus loquitur, cum per ipsas nobis ostendit quid agere debeamus. Iste campus est ager ille, ubi  inuenitur preciosa margarita, quam qui inuenit, uendidit omnia que habuit et comparauit . Ipse est ager, in quo crescit flos campi et lilium conuallium. Flos et lilium ipse Christus est: in campo inuenitur, quoniam omnis sacra pagina ei testimonium perhibet: et flos quidem propter decorem, lilium propter odorem. Et decor quidem exterius uisu dinoscitur: odor non sensu, sed affectu interius percipitur. Christus igitur flos est, per manifesta opera iustitie: lilium est, per occultum desiderium celestis patrie. uel forte flos est in uita actiua, lilium uero in contemplatiua. In hoc igitur campo nostra apicula flores querit diuersarum sententiarum, a quibus succum dulcem extrahit: quia intellectum spiritalem ore memorie extrahens  in alueario cordis reportat et deponit. Postea fauum operatur sua industria in quo  inuenitur melle cera admixta. Per ceram humane nature fragilitatem intelligimus: quia sicut cera quamlibet imaginem facile in se suscipit, sic et nos imaginem modo ueteris, modo noui hominis pro uarietate temporis in nobis portamus. Unde Apostolus: Sicut portastis, inquit, imaginem terreni hominis, sic portetis imaginem celestis . Fauum igitur, id est, mel in cera operamur, quando sapore uirtutum et gustu quodam diuine dulcedinis, quam in Scripturis diuinis inuenimus, fragilitatem nostram Dei cooperante gratia informamus. Quid plura? Tandem suffocata matre apicula, mel a cera seiungitur, et uite nostre imminente termino  omni meditationis cessante officio, anima, in qua sedes uirtutum est, a corpore separatur. Cera in cereum aliena operatione perducitur, et natura nostra in die glorificationis in uerum corpus reformabitur: cereus igne accenditur, et corpus per infusionem anime iterum uiuificabitur. Stupa et cera ab igne consumitur, quia et mortalitas, que per ceram intelligitur, uirtute penitus exuretur. Modo enim corpus nostrum animale, tunc erit spiritale: tandem cereus ardens ad mensam Domini offertur ubi pane benedictionis reficimur, et nos ad ultimam cenam illam uite celestis, que est tam interminabilis quam incomprehensibilis, admittemur. Ad quam nos perducere dignetur, quem cum beata  matre et uirgine Maria hodierna die ueneramur iehsu Christus Deus noster, iudex et saluator noster, cuius regnum et imperium permanet in secula seculorum. Amen.



SERMO XuII. IN QUADRAGESIMA.

Adhuc quadraginta dies, et Niniue subuertetur . Multifarie multisque modis, fratres dilectissimi, loquitur nobis Deus, modo scripturis, modo sermonibus et exemplis erudiens nos, ut abnegantes impietatem et secularia desideria sobrie, iuste, et pie uiuamus in hoc seculo .

Ecce enim per uocem Domini salutarem iam omnes uiam salutis audiuimus qualiter ambulandum sit in ea, que premia sint reposita gradientibus  per illam: sed his omnibus minus quam oporteret affecti semper paruuli sensibus inuenimur, recte comparati his qui audientes non intelligunt, uel cecutientes superueniente lumine fiunt magis tenebrosi. Nam, etsi monita salutaria, exempla uirtutum, uiam perfectionis quandoque libenter audimus, sed non amore uirtutis, sed non studio imitationis, sed in superficie tantum, more puerorum, qui belli Troiani picturas in parietibus libenter aspiciunt: in qua si aliquem picturatum hominem uideant uiribus et armis prementem aduersarios, mortibus et plagis hominum sibi nomen comparantem, laudant illum et magnificant dicentes: quia rem fortem fortiter operatus est; uerum si ad aliquid simile fuerint inuitati dum steterint in acie, et uiderint fundi sanguinem, solo timore resoluti deficiunt, et sine commissione  pugne in fugam conuertuntur. Simili modo circa nos agitur, si defectus nostros perspicaciter uelimus intueri. Nam ut omittens fortes agones militum Christi transeam ad minora, laudamus refectionem panis et aque, non in mensa propria sed aliena, placet asperitas cilicii, uirga correctionis, sed non in dorso nostro: ieiunia et uigilias bona esse dicimus, dummodo boni istius coheredes non efficiamur. Non delectat nos eterne illius promissionis iocunditas, non sustinemus tribulationes uite presentis, per quas oportet in uitam intrare, sed in utroque deficientes, illud improperium puerorum ludentium in foro suscipimus, qui dicunt: Cantauimus uobis tibiis, et non saltastis: lamentauimus,  et non plorastis . uidens tamen propheta in spiritu per dies penitentie reparandam esse peccatoribus uiam salutis, repromissionem solatii seculis superuenientibus confidenter denunciabat dicens: Adhuc quadraginta et cetera. Quasi diceret: Ducat iam in bonis dies suos, affluat delitiis, sequatur uoluptates: adhuc tamen uenient quadraginta dies in quibus Niniue subuertetur: Niniue, inquam, illa ampla et spaciosa itinere dierum trium, portis et muris similiter extructa, inclyta in regnis, caput imperii, domina populorum, talis, inquam, et tanta quadraginta dierum numero subuertenda est. uideamus primo, si placet, qualiter ciuitas ista sit extructa, postea quibus modis subuertenda.

Cum ergo per Niniuen, que speciosa est interpretata,  mundus iste accipiatur, quatuor sunt porte per quas omnes in amorem huius mundi ingrediuntur. Prima est, secularis sublimitas: secunda, corporalis uoluptas: tertia, habendi cupiditas: quarta, transitoria prosperitas. Nonne uides quomodo hec quatuor omnia trahant ad se, qualiter currant et festinent omnes ingredi per portas has?

Ut enim de prima porta loquar, que est secularis sublimitas, iam non datur sanctitati reuerentia, non honor defertur scientie aut uirtuti: quin studiis et obsequiis unusquisque honorem sibi uelit assumere, ne uilis et abiectus esse uideatur: parumque est Deo fieri contemptibilem, dummodo sublimis in gloria mundi appareat. Et multi quidem  per hanc portam intrant, sed plures per eam, quam diximus corporalem uoluptatem: eo quod ingressus patentior, uia planior et suauior que ducit ad illam: quod probant hi qui in comessationibus et ebrietatibus, in cubilibus et impudicitiis consumunt dies suos: qui induuntur purpura et bysso et epulantur quotidie splendide sternentes lectos suos et triclinia tapetibus ex Aegypto: qui uaria oblectamenta foris sensibus ingerunt, et intus per illicita desideria distrahuntur. uidemus alios siti et cupiditate habendi estuantes questum reputare pietatem, et nullam acquirendi auertere iustitiam, dummodo quesita possint adipisci , furantes idola Laban, id est Satane, que sunt cupiditas et auaricia: non ut more Rachelis sedeant desuper operientes ea per humilem confessionem ,  sed ut adorent ea et uenerentur, et faciant inde deos suos: et hi sunt qui intrant per tertiam portam, quam habendi cupiditatem appellauimus. Successu quoque terrene prosperitatis nonnulli radices altius figunt in seculo, dum cuncta prospera et salubria illis proueniunt: eo ipso proiecti a Domino, quod non uisitantur flagellis infirmitatum, nec foris aliquibus uexationibus pulsantur, arridet mundus, impendit solatia, gaudia multiplicat, ut transitoria prosperitate sepulti, obliuiscantur maculas suas tergere, mundare conscientiam, componere mores, ordinare opera, regere uitam, disciplinam seruare.

Ecce quatuor porte Niniue, sed adhuc murus  in circuitu eius undique est, ne aliquis potens uiribus in magnitudine uirtutis sue illam expugnare possit. Primum latus muri erigit corrupta sensualitas, que tantum uana et transitoria sensibus exterioribus percepta appetit. Secundum latus muri construit excecata ratio, que tenebris ignorantie et pondere peccatorum depressa, miseriam suam non ualet discernere. Tertium perniciosa securitas, que in profundum uitiorum ueniens impunitatem sibi promittit. Quartum indurata peruersitas, que tantis stipata periculis correctionem non admittit.

Et hec ciuitas spaciosa itinere dierum trium. Iter prime diei est, mundi lasciuia, que per delectationem homines sibi attrahit: iter secunde diei  facit insidiosa fallacia, que attractos falsa felicitate decipit: iter tertie diei facit finalis malicia, que consummatos in malis sine misericordia ad tormenta transmittit. Habemus iam ciuitatem illam refugii, Niniuen loquor, ad quam omnes rei et criminosi confugiunt, non ut saluentur in ea, sed potius ut perdant animas suas. Et ecce adsunt quadraginta dies illi, in quibus subuertenda est, bona tamen subuersione: ut destruatur in ea regnum peccati, et conuertatur ad Dominum Deum suum.

Accedant ergo uiri fortes, et prelientur bella Dei sui, portas effringant, destruant muros, habitatores ducant in captiuitatem, ne ultra gloriari possit in ueneficiis et impietatibus suis. In prima  acie stare debent uiri religiosi, tanquam primi certaminis potentes, corrigendo uitia exemplo innocentie et sanctitatis: ut ipsi qui in specula huius mundi sunt positi, coram Deo ambulent in iustitia et sanctitate omnibus diebus suis: quatenus etiam ipsi peccatores et abundantes in seculo eorum bona conuersatione edificati glorificent Deum Patrem qui in celis est, dicentes, quoniam uere Deus est qui habitat in illis. Ad hoc hortatur eos religiosus habitus, secretum solitarie conuersationis, locus ipse Deo sanctificatus, in quo tanquam ad spiritales nuptias inuitatus mansionem sibi preelegit. uis uidere quomodo manet cum illis? In oratorio per deuotionem orationis, in claustro per studium lectionis, in capitulo per humilem confessionem, in refectorio  per abstinentie parcitatem, in xenodochio per hospitalitatem, in infirmaria per fraternam compassionem, in eleemosyna per misericordiam, intus et foris per regularem disciplinam. Attende ergo uir bone, et circunspectus esto si operaris ad quod uenisti: pone iuxta sancti uiri illius consilium, rationem cum operibus tuis, et uide si uitam tuam, imo diem transigis sine inuidia, sine superbia, sine murmuratione uel detractione, si cibo uel potu, somno uel otio est resolutus, si minus legis, minus oras, minus plangis quam oportet, si incipientem aliquo exemplo tuo destruxisti, si maiori tuo fuisti inobediens, si ira, uel gula, uel quocunque alio uitio superatus es. Hoc enim non est Niniuen subuertere, sed edificare.

 Assistunt ex parte altera fortes auxiliarii, scilicet penitentes, exsecrando uitia per lamenta penitentie et confessionis, recogitantes annos suos in amaritudine anime sue, confitentes aduersum se iniustitiam suam Domino, abluentes planctu et lachrimis peccata sua, subiicientes seruituti membra, que exhibuerunt arma iniquitatis ad iniquitatem. Istis dimicantibus uitia Niniuitarum subuertuntur, dum qui furabatur iam non furatur : superbus efficitur humilis, luxuriosus apprehendit castitatem, impatiens mitis, iracundus suauis efficitur, inuidus et auarus ceterique operarii iniquitatis modum ponunt iniquitatibus suis. Sed in hac penitentium acie alii pugnant fallaciter, alii inutiliter, alii  uiriliter: quia penitentia alia simulatoria, alia frustratoria, alia fructuosa inuenitur. Simulatoria est illorum penitentia, qui ex parte confitentur peccata sua, et ex parte nolunt ea confiteri: magis uolentes ferre maculam conscientie in conspectu Domini, quam in facie hominum de peccatis suis erubescere.

Sunt tamen quatuor que hanc imperfectionem penitentie precipue operantur, scilicet pudor, timor, spes, et desperatio. Pudor imperfectionem penitentie operatur, quando aliqui uident peccata sua ignominiosa, et preter communem peccandi legem enormia, ideoque erubescunt ea confiteri, de quibus dicitur: Confusi sunt, quoniam Deus spreuit eos . Timor etiam penitentiam impedit,  quando aliqui ideo nolunt confiteri, quia timent se grauitatem satisfactionis sustinere non posse: quorum personam gerebat Adam ille terrenus cum diceret: Audiui uocem tuam in paradiso et timui, eo quod nudus essem, et abscondi me . Spes etiam imperfectionem penitentie operatur, quando aliqui sperant se aliquid emolimenti adepturos in seculo, quod timerent perdere, si hominibus quales sunt interius notum fieret, quibus dicitur: Diuitie si affluant, nolite cor apponere, hoc est, in ipsis sperare . Desperatio etiam imperfectam facit penitentiam, quando aliqui peccandi consuetudine ligati, desperant se a uitiis abstinere posse, de quibus dicitur ab Apostolo: Quia uenit ira Dei in filios diffidentie .

 Frustratoria est illorum penitentia, qui quadam consuetudine temporis tracti ad horam dicunt, sed non deflent peccata sua: quippe statim deponunt onus satisfactionis, reuertuntur ad uitia, bibunt calicem confusionis usque ad fecem, et fiunt nouissima talium peiora prioribus. uideres huiuscemodi homines, oblitos mandatorum Dei, etiam ipsos dies ieiuniorum in derisum sibi potius, quam in fructum conuertere: quia, etsi quandoque ieiunent, neque integre, neque pie, neque sobrie ieiunant. Non integre, quia semel aut bis in hebdomada ieiunantes, ceteris diebus uacant comessationibus et calicibus epotandis: cum tamen omnes a quinto decimo anno et supra ad uniuersum teneantur ieiunium,  nisi infirmitate uel alia certa et rationabili causa excusantur. Non pie ieiunant, quia etsi abstineant a cibis, sed a uitiis nunquam, cum tamen infructuosa sit ciborum abstinentia cui comes non est abstinentia uitiorum. Eo etiam pie non ieiunant, quia quod corpori ieiunando subtrahunt, in arca reponunt, iterum uentri offerendum: quod ieiunium, teste beato Gregorio, non Dei, sed uentris debet appellari: eo quod aliene paupertati impendi debeat, quod per abstinentiam cibi nobis possumus defraudare. Non sobrie ieiunant, quia aut auidius, aut splendidius, aut citius, aut abundatiore cibo et potu, quam oportet, ieiunium soluunt. Auide enim comedere reprehenditur in Esau, qui propter auidam comestionem lenticule prime geniture perdidit dignitatem  . Sic etiam splendide nimium comedere reprehenditur in diuite euangelico, de quo dicitur: quia epulabatur quotidie splendide . Citius etiam, quam oportet, ieiunium soluere, ecclesiastica sanctio probat esse uitiosum, que stabiliuit ieiunandum esse usque ad horam nonam. Unde beatus Hieronymus dicit: Tertiam et sextam et nonam, uesperum quoque et diluculum nemo est qui nesciat, nec cibus ante sumatur, quam iste orationes Deo soluantur. Quod utique de tempore ieiuniorum recte intelligi potest. Abundantiore etiam cibo uel potu, quam decet, ieiunium soluere, probat ipsa ratio esse uitiosum: quandoquidem hoc non est abstinere sed uoluptati operam dare.

Fructuosa uero est illorum penitentia, qui et  odio uitiorum et amore uirtutis plangunt et confitentur delicta sua, qui fructum penitentie secum deferunt, ieiuniis et eleemosynis aliisque bonis operibus, preterite uite delectationem luctu et dolore commutantes: probatur hoc altis peccatorum suspiriis, ubertate fletuum, tonsionibus pectorum, uoce lachrymosa, quibus his diebus resonat aula Dei, dum cessant chori et ludi theatrales, magnus laqueus diaboli proiicitur alea, Deo et hominibus detestanda procul fiunt ioculares illi gestus, quibus etiam uiriles animi resoluuntur, silent cantilene ueneris, et obscena carmina quoddam idololatrie genus representantes. Ut tamen hec penitentia perfecta sit, quinque debet habere comites, que sunt: Contritio cordis, confessio oris, maceratio  carnis, correctio in opere, perseuerantia in uirtute.

Spiritualis enim languoris cura simile quiddam habet cum operibus curandis, quibus medici primo apponunt purgatiua: secundo, mitigatiua: tertio, sanatiua: quarto, conseruatiua. Contritio cordis et confessio purgatiua sunt, quia contritio peccatum abluit, ne anime adhereat per prauam affectionem, quod postmodum confessio purgat et expellit, ne intus remaneat ad pene obligationem: sicut in uase sordibus affecto uidemus accidere, cui aqua infunditur ut abluantur sordes, ne uasi adhereant per uiscositatem: que tamen postmodum eiiciende sunt, ne intus remaneant ad uasi impuritatem. Maceratio uero carnis dolorem mitigat, ne per carnis curam uitia reuiuiscant in nobis: quin hec consuetudo  familiaris illius inimici, quem semper nobiscum ducimus, scilicet nostri corporis, ut quanto ampliora beneficia ei impendimus, tanto acriorem in suggestione uitiorum illum sentiamus. Correctio uero in opere sanitatem operatur, dum ea tantum facit homo, que sibi salubria, proximo utilia, et Deo scit esse accepta: cuius sanitatis conseruatiua est perseuerantia uirtutis, sine qua omnis penitentia imperfecta debet iudicari.

Hec est uera illa penitentia per quam Niniuitarum uitia subuertuntur, cuius uerbum peruenit usque ad regem, propter quam parcitur uniuerse ciuitati. Ecce enim rex Niniue, imo Rex celorum et Dominus descendens de solio paterne maiestatis induitur  carnis cilicio, ieiunat in deserto quadraginta diebus et quadraginta noctibus, ut formam penitentie suo exemplo ipse demonstraret. Quis enim audiens Filium Dei indutum cilicio, non metuat molli habitu et discoloribus indui? Quis audiens eum usque ad esuriem ieiunasse, non erubescat his diebus delitias et mense uoluptates? In deserto etiam ieiunat, non in ciuitate, non in conspectu hominum, ut doceat nos in bonis operibus inanem gloriam et laudes hominum declinare. Neque enim ideo tentationes desunt nobis, quia tentator ipse inuisibili specie non apparet nobis, quia uerberibus et contumeliis nos non afficit, sicut antiquos Christi agonistas impugnare solebat: imo idipsum in confusionem nostram respicit, quod uisibilem se non exhibet nobis:  eo quod tanquam abiectos et uiles nomines indignos nos uiolenta tentatione iudicet, quos per superbiam et inanem gloriam, uel quibuscunque aliis etiam leuibus uitiis a culmine uirtutum uidet precipitari. Ut ergo planctu et gemitu Niniuen possimus subuertere formam penitentie, nobis, preostensam a Domino teneamus, abstinentes non solum a cibis sed etiam a peccatis, quatenus carnem nostram crucifigentes cum uitiis per austeritatem penitentie, perueniamus ad delicias patrie celestis, prestante Domino nostro Iesu Christo, cuius regnum et imperium permanet in secula seculorum. Amen.



SERMO XuIII. IN QUADRAGESIMA, LAETARE.

 Initium uite hominis aqua et panis et uestimentum et domus protegens turpitudinem eius . Quid est hoc, fratres et domini mei karissimi? quid, inquam, est quod facere uoluistis? Quare hominem incircumcisum corde et auribus, in iniuriam uestri dispensatorem uerbi Dei constituistis? Non sum ego medicus animarum et panis uerbi Dei non est in domo mea , maxime uobis apponendus, qui pane suaui, pane spiritali soletis refici: preterea sacri temporis obseruantia, in quo non solum calamitatis nostre, sed etiam liberationis et leticie fit recordatio, sermonem uiuum et efficacem exigeret pertingentem usque ad diuisionem anime et spiritus . In eo enim quod facies Ecclesie immutatur tum in cultu, tum  in diuini obsequii uarietate, tum in frequentia plangendi et ieiunii uniuersitate, nostre miserie, quia per primum parentem incidimus, quasi captiuitate suspirantes, recordamur. In eo uero quod uox hodie prorumpit in uocem exultationis, et leticie, quasi liberata de exilio dicens: Letare, Ierusalem, et conuentum facite omnes qui diligitis eam.

Memoria est illius iocunditatis, quam post huius peregrinationis labores expectamus, transferendi in libertatem glorie filiorum Dei. Licet ergo ad hoc non sim idoneus, dicam tamen aliquid pro tempore, excusatus obedientia, et uestris adiutus orationibus. Et ut de nostre calamitatis initio loquendi sumam principium: Et quare o Adam, homo perdite, induxisti  super te, et super filios tuos peccatum grande? Quare a deliciis paradisi in has exilii sedes deuenisti? uere cum in honore esses, non intellexisti: quia cum in horto uoluptatis omnia optata tibi succederent, ecce labor te cruciat, inedia macerat, seruitus premit, dolor urit, periculum angustat, mors ad ultimum exterminat. Audi ergo, o fili hominis consilium, qualiter ad uitam redeas, qui in Adam mortis sententiam excepisti. Initium uite hominis, aqua et panis et uestimentum. Cibus per omnia ieiunio et penitentie congruus, aqua et panis. Sed sunt aque quedam nocturne ualde contrarie his, qui uolunt inchoare bonam uitam, de quibus sponsus in Canticis conqueritur dicens: Caput meum plenum est rore, et cicinni mei guttis  noctium : signat ros iste siue gutte noctium affectiones carnalium desideriorum. Est alia aqua maris salsa et impotabilis, que non uiuificat, de qua Propheta: In mari uia tua, et semite tue in aquis multis : Et hec est amaritudo inique operationis.

Sed uidemus alias aquas salubres, utpote que a uenis terre ab imo sursum scaturiunt. Item alias que desursum, id est a nubibus celi ad terram usque descendunt. Tertias que super celos suis sedibus constitute usque ad nos non perueniunt. In primis aquis, que de terra sursum ebulliunt, significantur lachryme penitentie: quia, dum peccator quilibet malorum suorum reminiscitur, qualiter terrenis operibus semper intentus fuerit, nil Deo,  totum se uixisse mundo, quandoque gratia Dei preuentus compungitur: et sic euenit ut dum preterita peccata lachrymis abluit, quasi ab imo terre aque fontem producit: Et iste aque sunt initium uite hominis. Per secundas aquas que a nubibus ad terras distillant, accipimus exempla sancte conuersationis, que a uiris iustis ad nos usque perueniunt: quia dum eorum uite peccatores bene agendo student conformes fieri, quasi ab altitudine nubium usque ad terram aqua descendit. Per tertias uero aquas que super celos sunt, affluentiam future glorie intelligimus, de qua dicit Psalmista: Satiabor cum apparuerit gloria tua : Iste etenim terris sunt incognite: quippe que nec oculus uidit, nec auris audiuit, nec in cor hominis ascendit, que preparauit Deus diligentibus  se . Potest tamen alicui historialiter uideri, quod firmamentum aquas illas continens porosum sit, et per poros eius gutte roris ad terras usque perueniunt, in quo rore deuotio mentis, que est future uite prelibatio, non incongrue figuratur. Sicut enim ros quandoque figura est peccati, sicut supra diximus, sic et in bona significatione accipitur, ut ibi: Det tibi Deus de rore celi, et de pinguedine terre abundantiam .

De hac aqua tripartita prima humectat, secunda lauat, tertia inebriat. Sed uidemus multos aquis penitentie per contritionem cordis ad modicum humectari, qui secundis aquis non lauantur per studium boni operis: ideoque nec tertiis que  super celos sunt inebriantur per adeptionem glorificationis. Ecce enim mundi amatores hoc sacro tempore obseruantie quodammodo tracti, statu temporis ad modicum compunguntur, sed, dum peccata sua debent redimere ieiuniis, orationibus et eleemosynis, uicti sua praua consuetudine ad pristina peccata reuertuntur. Toto enim tempore ieiunii animus eorum est in patinis, et si ieiunant semel in die, comedendo recompensant uices comestionum, tum preueniendo horam cene, tum immoderate sumendo, tum lautioris cibi artificio, tum supra modum appetendo. Isti sunt quatuor satellites gastrimargie siue gule, quibus ieiunii meritum minuit, aut certe omnino inutile facit. Corporale siquidem ieiunium quatuor hec obseruare debet,  uidelicet horam ieiunii, sobrietatem abstinentie, mediocritatem apparatus, et appetitus mensuram. Considerare ergo debet ieiunans utrum aliquod istorum sibi desit; quod si hoc est, non est hoc ieiunium quod elegit Dominus; quin potius sinistra dextere commiscetur, potius ieiunando uentri quam sobrietati. Iam habemus aliquid de aqua, que est initium uite hominis, sed ubi est panis? Initium, inquit, uite hominis, aqua et panis, etc.  Quatuor panum genera in sacra Scriptura inuenimus autentica: primo panem subcinericium, quem legitur Helias comedisse in deserto . Item alios tres quod distinguit Moyses in Leuitico, uidelicet panem coctum in clibano, panem assatum in craticula, et tertium frixum oleo in sartagine . Panis ergo subcinericius propter cinerem significat memoriam mortis, panis coctus in clibano significat tolerantiam tribulationis; ignis enim tribulationis signum est. Panis in craticula, ubi craticula inter ignem et panem media ponitur, affectum notat compassionis, quia dum aliorum calamitatibus uiscera compassionis adhibemus, quasi craticula interposita, ignem tribulationis eorum temperamus. Panis uero quartus defrixus in oleo, dulcedinem notat diuine consolationis. uere itaque penitenti panis subcinericius admodum necessarius est, hoc est memoria mortis, ut in omni opere suo memoretur nouissima sua, quam sit interitus festinus et dubius, quam mutabilis uita, quam sit hora incerta, ut semper memoria mortis precidat uoluptates,  quas mundus administrauerit. Secundus similiter panis qui coctus est in clibano, et tertius assatus in craticula, ad bene uiuendum pertinent, id est tolerantia tribulationis et compassionis affectus. Omnis enim uolens bene uiuere ad hoc studere debet, ne in illatis iniuriis per impatientiam statum sue mentis immutet, et ut etiam proximorum iniuriis compassionis affectu condescendat. Ergo si uerbum increpationis, si correctionis flagellum, si detractionis uel opprobrii iaculum per te transierit, patienter sustineas, quia quod in presenti est momentaneum et leue tribulationis nostre, supra modum in sublimitate eterne glorie pondus operatur in nobis . ue, inquit  Scriptura, his qui perdiderunt sustinentiam . Qui enim malos patienter ferre non potuit, ipse sibi per impatientiam suam testis est, quia bonus non est. uis audire affectum compassionis? Quis infirmatur, dicit Apostolus, et ego non infirmor? quis scandalizatur, et ego non uror?  Disce, homo, in membris corporis tui, que sibi inuicem subueniunt, qualiter compassionis uisceribus necessitate proximi tui debeas subuenire. Nunquid enim si aliquod de membris tuis infirmitate laboret, in ministerium illius oculus negabit uisum, auris auditum, pes gressum, manus obsequium?  Nequaquam. uade ergo, et tu fac similiter erga proximum tuum. Sumus enim, sicut dicit Apostolus, alter alterius membra . Quartus  panis, qui oleo est defrixus, suauitas est diuine consolationis, qui non solum ad bone uite initium, uerum etiam ad consummationem est necessarius; quod uos ceterique uiri sancti bene nostis, qui gustatis quam suauis est Dominus. O panis delicate, o panis dulcissime, quis mihi det ut anima mea esu tuo reficiatur, ut interioris hominis esuries te cibante satietur? Tu es enim ille panis, qui cor hominis confirmas . Attendamus modo in quibus consistat panis hic spiritalis, uidelicet suauitas diuine consolationis.

Consistit plane in deuotione sancte orationis, in meditatione diuine lectionis, in promisso eterne felicitatis. Quid enim suauius esse potest homini, quam orationis affectu celos pulsare, meditatione  sancta secreta celestia penetrare, et in promissione beatitudinis exultare? Primus subcinericius est sine oleo, quia totus est in luctu; secundus, qui coquitur in clibano, et tertius qui ponitur in craticula, partim habent oleum, quia, sicut dicit legislator, debent esse oleo liti. Nam tolerantia tribulationis partem habet gaudii, partem meroris, sicut de apostolis scribitur: Quia ibant gaudentes a conspectu concilii, quia digni habiti sunt pro nomine Iesu contumeliam pati . Similiter et compassio proximi oleum habet consolationis; non enim uere compatitur, qui, si potest, non consolatur. Ultimus uero panis et intus et exterius oleo est perfusus, quia totum palato iocundum est, quod  infundit dulcedo diuine consolationis. Et Ecclesia quidem adhuc militans in terris, interim oratione, meditatione, et spe promissionis, quam nondum consecuta est, se consolatur. Sed Ierusalem celestis, uidelicet sancti qui regnant cum Deo, iam manducat hunc panem adepta eternitatis iocunditate. In cuius memoriam hodierna die exultat decantans canticum letitie uox Ecclesie cum dicit: Letare Ierusalem, et conuentum facite omnes qui diligitis eam. Ac si diceret filiis suis: Consolamini, popule meus, quia adhuc modicum, et epulabimini cum fratribus uestris, et satiabimini ab uberibus consolationis uestre. Iam habemus aquam et panem.

Tertium uero est uestimentum, quia initium uite hominis aqua et panis et uestimentum. uestimentum  hoc, ni fallor, est custodia humilitatis. uestimentum per omnia necessarium quod nuditatem operit, arcet frigoris intemperiem, et nutrit calorem. uis uidere quomodo nuditatem nostram operit? Certe inter omnia malorum genera nichil magis infirmitatem nostram detegit, quam uentus immoderate elationis. Sed hanc nuditatem custodia humilitatis tegit, cum operatur in homine contemptum sui, ut non altum de se sapiat , ut omnibus se inferiorem iudicet, et non solum uoce, sed habitu, uultu, gestu semper sit accusator sui dicens et uerbo et opere: Ego sum uermis et non homo, opprobrium hominum, et abiectio plebis . Arcet etiam hoc uestimentum intemperiem frigoris, id est seminarium emulationis et discordie, quia  eo ipso quod homo sui contemptor est, habet reuerentiam proximi, ut paratus sit ad obsequium omnium, qui omnes se putat antecedere meritorum dignitate, et sic intemperies frigoris tollitur de medio, dum per reuerentiam proximi studioso obsequio subiicit se omnium uoluntati. Quia, ut dixit quidam, obsequium amicos, ueritas odium parit. Nutrit etiam hoc uestimentum calorem per timorem Dei. Sicut enim Scriptura dicit: Bonarum mentium est ibi culpas agnoscere, hoc est timere ubi non sunt. Ut homo in conspectu Dei semper sit pauidus, ne ipsum aliqua interueniente culpa offendat, cui sociari toto mentis desiderio festinat; sicque fit ut dum metuit eum offendere quem diligit, semper magis et magis in eius feruore dilectionis meus  solidetur et crescat. Habet igitur uestimentum hoc, uidelicet custodia humilitatis, tria hec, contemptum sui, reuerentiam proximi, timorem Dei. uidebitur forte durum alicui, scilicet humilem et despectum exhibere se omnibus, sed in hoc est consolatio, quia, ut dicit Apostolus: Disciplina in presenti non est gaudii, sed meroris, que in futuro fructum recipiet pacatissimum . Certe Rachel cum parturiret, egrediente anima, pre dolore, ut dicit Scriptura, uocauit filium suum Bennoni, hoc est filium doloris mei; pater uocauit eum Beniamin, hoc est filium dextere . Rachel quippe, hoc est anima quelibet uidens Deum per sanctum desiderium, non sine dolore parit fructum bonorum  operum, que opera a Deo Patre uocantur filius dextere, quia propter ipsam consolationem recipient in eternitate, que per dexteram consignificatur.

Est ergo ad bone uite initium ualde expediens non solum aqua et panis, sed etiam uestimentum, et preterea quartum, scilicet domus protegens turpitudinem hominis. Magna uidetur hec turpitudo, quam nec aqua omnino delet, nec uestimentum ex toto cooperire potest, ut amplitudine domus sit opus qua ista turpitudo possit cooperiri. Non est ista turpitudo in una parte humani corporis, quam unum indumentum non sufficit celare, quin potius usque adeo diffusa est, ut a planta pedis usque ad uerticem capitis non reliquerit sanitatem; ipsa est corruptio peccati. De hac turpitudine beatus Iob lamentatur  dicens: Induta est caro mea putredine, et sordibus pulueris . Quomodo induta? Omnino circundata. Offendit enim pes eundo, auris auditu, manus opere, lingua in uerbo, uisus in aspectu uanitatum, usque adeo, ut possimus cum illo gentili dicere: Non habet in nobis iam noua plaga locum. Hoc quidem iugum graue est super filios Adam a die natiuitatis sue usque in diem sepulture. Sub cuius onere gemit uir ille sanctus dicens: Quare exceptus genibus et cur ablactatus uberibus? Nunc enim dormiens silerem, et somno meo quiescerem cum regibus et consulibus terre: aut quasi abortiuum absconditum non subsisterem, aut qui concepti non uiderunt lucem . Sed quid dicam? tenemus morbum, necessarium est  querere remedium. uidemus ergo que sit domus illa tam necessaria, ut hanc turpitudinem possit protegere. Ipsa est, ni fallor, disciplina claustralis conuersationis, que non solum conscientiam cordis, uerum etiam omnia opera exterioris hominis moderatur et regit. uerbi gratia: Silentium linguam, claustrum pedem, obedientia manum, solitudo uisum, diuinus sermo informat auditum, ut in uiris sanctis omnia foris fiant disciplinate, et intus pacifice. Quod enim est splendor in igne, serenitas in ere, tranquillitas in mari, amenitas in terra, hoc est disciplina in congregatione, pax in corde. Huius domus fundamentum sunt incipientes, parietes laborantes, tectum uero contemplantes. An non uere fundamentum ponunt, qui a mala conuersatione conuersi formam religionis suscipiunt?  Similiter laborantes parietes sunt, qui postquam inchoauerint fortiter agendo non solum in spiritalibus, sed etiam corporalibus administratione, prouidentia, executione operis Ecclesie sue uiriliter subueniunt. Contemplatiui uero tectum consummant, qui lauerunt pedes suos cum sponsa, nec uolunt surgere ut coinquinent illos . Quippe a terrenis occupationibus liberi coram Deo astant, et ei seruiunt spiritu et mente, meditantes in lege eius die ac nocte . Ecce, fratres dilectissimi, passer, id est quilibet infirmus, inuenit sibi domum, et turtur nidum sibi, ubi reponat pullos suos , id est spiritalis nidum. In hac siquidem domo et infirmus [sanat] morbum, et incolumis sanitatem  custodit, que in presenti mortalibus conceditur ad remedium donec ingrediamur in domum non manufactam, que in celis est, in futuro ad gaudium, cum abscondet nos in abscondito faciei sue a conturbatione hominum, proteget nos in tabernaculo suo in contradictione linguarum ; quo nos perducat iehsu Christus, rex noster, homo humilis, et Deus sublimis, cuius regnum et imperium permanet in secula seculorum, Amen.



SERMO XIX. IN QUADRAGESIMA.

Initium uite hominis aqua et panis, et uestimentum, et domus protegens turpitudinem eius . Sicut gradus sunt descendendi in mortem, sic et gradus ascendendi ad uitam inueniuntur. Et  sunt tres gradus quibus in mortem descenditur, quorum primus est, mandata Dei negligere: secundus, uoluptatibus carnis uacare: tertius, ad omnia uitia spiritalia pronum se exhibere. Similiter et tres gradus sunt ascendendi ad uitam, quorum primus est, deuota conuersio: secundus, bona conuersatio: tertius, sancta consummatio.

Cum ergo initium uite hominis sit conuersio ad Deum, dicuntur tamen panis et aqua initium uite hominis: quia conuerso ad Deum necessaria sunt aqua, uidelicet penitentie, et panis sacre Scripture. Primo aqua lachrymarum necessaria est: quia sicut purgat oculum, ita et lachryme purgant mentis affectum: si tamen in modum fontis de imo terre scaturiant, id est si ex recordatione terrene  siue peccatricis conuersationis procedant. Necessaria est admodum aqua ista, si tamen habeat comites qui fructuose penitentem debent comitari, uidelicet suspirium, planctum, et plausum: Suspirium de cordibus, planctus de ore, plausus de manibus procedit: ut suspirium sit pro peccato cogitationis, planctus pro peccato locutionis, plausus pro peccato operis: que omnia in recordatione peccatorum delenda sunt.

ueruntamen, tu uir bone, qui ad Deum conuersus es, scire debes, quoniam frequens peccatorum recordatio quibusdam perniciosa est, quibusdam bona. His siquidem, qui spiritu feruentes sunt, et fortes in opere, frequens recordatio peccatorum est utilis: quoniam ex eorum detestatione ad amorem Dei magis accenduntur. Sed sunt alii, qui infirmam  habent conscientiam, et ad resistendum uitiis imbecilles sunt, quibus frequenter recordari peccata sua non expedit. Quoniam sicut corpus ex fetore alicuius cadaueris aliquando corrumpitur: ita egra conscientia per frequentem recordationem peccatorum, contaminatur. Solent dicere physici, quoniam reliquie infirmitatum, que sunt in corporibus, subuersiones faciunt, quod similiter euenit in reliquiis spiritualium infirmitatum. Nam sicut is, qui de infirmitate graui conualescere incipit, si utatur cibo sibi contrario, quandoque recidiuat, et in infirmitatem relabitur: ita et anima infirma per recordationem peccati affecta, plurimum ad peccati consensum trahitur.

 Panis etiam Scripturarum ad uitam necessarius est, de quo dicitur: Paruuli petierunt panem, et non erat qui frangeret eis . Et alibi de eodem: Quia cognouerunt Dominum in fractione panis : de quo etiam pane in Euangelio Dominus multa millia hominum satiasse perhibetur. Sacra siquidem Scriptura uoluntatem hominis informat, tum per cognitionem ueritatis, tum per amorem uirtutis. Iste tamen panis non omnibus uniformiter apponendus est, sed pro modo legentium et capacitate sensuum uariandus. Sunt enim aliqui, qui multa sciunt, et parum diligunt: alii, qui multum diligunt, et pauca sciunt: alii, qui multa cognoscunt et multum diligunt: alii, qui et pauca cognoscunt, et parum diligunt. Qui multa  cognoscunt et parum diligunt, debent legere scripturas morales, que purgant affectum, caritatem accendunt: quales sunt scripta beati Gregorii, parabole Salomonis, liber Sapientie, et cetere tales, que pertinent ad morum edificationem. Qui uero multum diligunt et parum cognoscunt, legere debent scripturas pro capacitate sensus sui, que ad cognitionem ueritatis intellectum illuminant, ut Genesim, Exodum, librum Regum, Paralypomenon, et ceteras tales que pertinent ad scientiam ueritatis. Qui multum cognoscunt et multum diligunt, legere debent scripturas sententiosas pariter et affectuosas, quibus intellectus et affectus simul nutriatur. Qui autem parum cognoscunt et parum diligunt, quamuis simplices scripturas licite possint legere,  tamen magis eis expedit audire uerbum exhortationis ab eo qui scit exhortari in doctrina. Quoniam uiua uox docet, et efficacior est ad eruditionem, quam serialis litere susceptio.

Hanc autem exhortationem facere debent illi, qui non solum per scientiam illuminati, sed etiam per caritatem accensi sunt: quoniam predicator primo debet filios parturire in uisceribus caritatis, postmodum parere uerbo predicationis. Unde Paulus: Filioli, quos iterum parturio, donec formetur in uobis Christus . Criminosus uero, etsi multam habeat scientiam, silentium tamen ei indicitur. Sicut scriptum est: Sepulchrum patens est guttur eorum, linguis suis dolose agebant . Quia etsi sciant recta loqui per cognitionem ueritatis,  tamen tortuosa et nociua frequenter loquuntur, impellente affectu praue uoluntatis.

Et attende, claustralis, quia alio tempore lectione, alio tempore oratione, alio tempore meditatione utendum est. Tempore tribulationis, quando uir bonus in angustia, et persecutione, et quacunque tribulatione positus est, oratione uti debet, ut ab his liberet eum Dominus. Unde Daniel in captiuitate orauit, et Iudith contra Holofernem dimicatura: sed et Iacob fratrem suum Esau metuens, oratione contra periculum dimicauit. In tentatione uero peccati, id est quando aliquis in peccatum criminale lapsus est, tunc lectione uti debet: que ostendit homini uiam iustitie, mores instruit, aperit tentationes diaboli, et quomodo ei sit resistendum, quibus  omnibus homo peccator ad gratiam Dei suscipiendam humilior efficitur. Tempore uero tranquillitatis meditatione utendum est, que totam mentem hominis sibi uendicare debet, ut neque exteriori tribulatione, neque tentatione interiori ab eo quod mente cogitat retardetur. Similiter ad uitam proficienti uestimentum necessarium est, ne nudus ambulet et appareat turpitudo eius. Secundum autoritates Scripturarum triplex uestimentum distinguere possumus, uidelicet uestimentum cilicinum, de quo legitur: quia rex Niniue indutus est sacco : uestimentum nuptiale, sicut in Euangelio de quodam dicitur: Quomodo huc intrasti non habens uestem nuptialem?  uestimentum iocunditatis, sicut de Iudith legitur: quia exuit se uestibus  uiduitatis sue, et induit sese uestimentis iocunditatis sue . Est ergo uestimentum cilicinum, dolor contritionis: uestimentum nuptiale, uirtus caritatis: uestimentum iocunditatis, grauitas exterioris conuersationis. Hoc triplex uestimentum omni claustrali decentissime congruit, uidelicet ut dolore contritionis peccata sua defleat; per caritatem ea que bona sunt affectuose diligat, per grauitatem conuersationis aliis ad exemplum bene uiuendo proficiat.

Tria que diximus, id est aqua, panis et uestimentum, tria uitia eliminant a claustralibus; per que maxime retardantur in uia perfectionis, que sunt: securitas de preteritis commissis, tepiditas in bonis agendis, leuitas in gestu exterioris hominis.  uidemus siquidem multos, qui quando ingressi monasterium debent sibi assumere plangendi officium, preterite culpe iam immemores adeo securi fiunt, ut uideantur non penitentie fructum, sed quoddam securitatis otium exhibere in sua conuersatione. Disce, o claustralis, qui talis es, disce, inquam, in militia seculari quid te oporteat facere. Siquidem terreni imperatoris milites quando stant in acie, si agricolas, uinitores, si quicunque inepta letitia exultantes uideant, non eos mouent hec omnia, ad hoc solum soliciti, ut fortiter premant aduersarios, et uictoria potiantur. Quanto magistu, claustralis, sollicitus esse debes et non securus, cui non est colluctatio aduersus carnem et sanguinem, sed potius aduersus principatus et potestates, aduersus huius mundi  rectores tenebrarum harum, contra spiritalia nequitie in celestibus.

Docet te Iacob, cuius figuram tenere debes in supplantatione uitiorum, in conuersatione tua te non debere esse securum. Luctatus est siquidem Iacob cum Esau in utero, luctatus est cum Laban in Mesopotamia, luctatus est in Bethel cum Domino. Cum Esau luctatur Iacob in utero, quando claustralis pugnat contra affectum carnalem, quasi secum genitum in utero praue uoluntatis: cum Laban pugnat in Mesopotamia, quando in hoc seculo pugnat cum diabolo contra incentiuam malitie, et secularis uanitatis: pugnat in Bethel cum Domino, quando uir religiosus in domo Dei, hoc est, in claustro, in uigiliis et orationibus, in fame  et siti, aliisque laboribus plurimis a Domino regnum celorum, quasi per uiolentiam nititur obtinere. Sicut enim scriptum est: Regnum celorum, uim patitur, et uiolenti diripiunt illud .

Secundum uitium, de quo diximus, id est tepor animi in bonis agendis profectui claustralium maxime contrarium est: quoniam feruorem spiritus extinguit, tollit fructum boni operis, omnemque diligentiam spiritalis studii desidioso quodam torpore et negligentiam diuini obsequii corrumpit. Hunc torporem animi etiam ipse Dominus abominatur, his qui tales sunt, exprobrans ubi ait: Utinam esses calidus aut frigidus; sed quia tepidus es, incipiam te euomere ex ore meo! . Respice ad aquam tepidam, que gustanti nauseam  prouocat, et fumum de se emittit densiorem, quam aqua calore feruens non facit: Ita et illi, qui tepidi sunt in sua conuersatione, dum operibus remissi, et animo pusillanimes, gestu inordinati sunt, uelut fumum quendam teterrimum de se emittunt, quo intuentium oculos uelut caligine quadam obnubilant, dum exemplum desidie prebent aliis, quo retardantur a conuersatione spiritali. O quam miserabilis est uita illius claustralis, qui fratribus secum degentibus non lucem, sed tenebras infundit! Tertium uitium, quod est, leuitas gestus exterioris, claustrali admodum fugiendum est, non solum propter peccatum, sed etiam propter scandalum. Cum enim gestus et habitus illius quasi speculum  esse debeat eorum qui foris sunt, si sit ad risum facilis, in uerbis iocularis, uultu immaturus, gestu incompositus, hec omnia contra ipsum pronunciant, minus in eo esse uirtutis, in quo foris apparent tot argumenta dissolutionis. Siquidem religiosam uitam professus, in fronte portare debet Thau, id est formam Crucifixi: quoniam qui dicit se in ipso manere, debet sicut ille ambulauit et ipse ambulare . Sed quicunque ille est, qui foris habitu immaturum se exhibet, non Thau, sed lepram in fronte portat: et propterea sicut leprosus in facie de consortio hominum eiicitur, ita et claustralis, qui talis est, ne alios prauo suo exemplo corrumpat, de collegio iustorum est eiiciendus. Tria ergo que ab initio diximus, id est  aqua penitentie, panis sacre Scripture, uestimentum mature conuersationis, quasi tria remedia contra tria uitia  claustralibus data sunt, ut sit dolor penitentie, contra securitatem: lectio sacre Scripture, que illuminat et accendit animum, contra tepiditatem: uestimentum maturitatis, contra exterioris habitus leuitatem.

Sed neque abs re est, quod tendenti ad uitam domus necessaria esse dicitur, que protegit turpitudinem eius. Nam si domum istam uelimus interpretari Ecclesiam siue congregationem fidelium, de qua dicitur: Sapientia edificauit sibi domum , et alibi: In domo Patris mei mansiones multe sunt , in tali domo manere ualde  necessarium est, ualde fructuosum. In ea siquidem paterfamilias, id est, Christus, habet cenaculum, in quo pascitur: habet thalamum suum, in quo requiescit: habet secretarium suum, in quo disponit consilia sua: habet et sedem iudicialem, in qua discernit iudicia. Cenaculum istius domus, sunt uiri misericordes, qui eleemosynis ceterisque operibus misericordie, quibus Christus libenter uescitur, studiose insistunt. Thalamus eiusdem domus, sunt uiri contemplatiui, in quibus a curis et uoluptatibus huius seculi reuocatis, Christus per tranquillitatem et amorem celestium requiescit. Secretarium uero domus huius, uiri perfecti sunt, qui diuina sapientia illuminati, dant aliis monita et  consilia quomodo ad uitam debeant proficisci. Sedes iudicialis in hac domo, sunt prelati Ecclesiarum, in quibus Christus sedet ad discernendum iusta iudicia, uel ad correptionem delinquentium, uel ad pacem iustorum. Tu ergo quicunque maculam in te uides turpitudinis, id est peccati, in hac domo potes protegere illam. Si es immisericors, et proximi tui compassione non tangeris, transi ad cenaculum domus istius, ut discas misericorditer operari. Si curis huius seculi detraheris, transi ad thalamum domus huius, ut discas uacare contemplationi. Si munus est tibi consilii uel scientie, ut nescias uitam tuam regere, transi ad secretarium domus istius, ut a uiris perfectis accipias monita uite. Si in peccatum aliquod grauius corruisti, transi ad  sedem iudicialem huius domus, ut a prelatis ecclesiasticis suscipias uirgam discipline. Et ut de prelatis Ecclesiarum dicam aliquid, ipsos tales esse oportet, ut dum alios iudicant, per enormitatem uite non appareant iudicandi. Sicut enim beatus Gregorius dicit: Nemo est qui in Ecclesia Dei magis noceat, quam qui peruerse uiuens solum nomen sanctitatis portat.

Quatuor ergo sunt que prelatum Ecclesie habere oportet: mundam uitam, sanam doctrinam, zelum iustitie, amorem discipline. Munda uita prelato necessaria est, ut sancte uiuat: quoniam cuius uita contemnitur, necesse est ut et doctrina contemnatur. Sed et sana doctrina ei necessaria est, sicut dicitur de prelatis: Erudimini, qui iudicatis terram  ; ut siue loquatur subditis ad exhortationem, siue doceat ad eruditionem, omnia secundum regulam catholice religionis faciat, ne in aliquo ueritati uideatur obuiare, qui preco debet esse iustitie et ueritatis. Debet etiam prelatus habere zelum iustitie, ut his qui in ordinate ambulant, libera uoce constanter contradicat, gladio uerbi Dei defendens iustos, et corripiens inquietos. Iste zelus iustitie si prelato desit, omnino indignus est honore prelationis. Quartum eorum que ad prelatum pertinent, est amor discipline, ut ipse forma sui gregis effectus disciplinam libens habeat, et ad omnia, que uite regularis ordo exigit, se exhibeat ceteris proniorem, ut que docet sermone etiam impleat operis exhibitione; ne forte audiat in se directum illud euangelicum uerbum: Que dicunt  facite, opera autem ipsorum nolite facere . His omnibus rite obseruatis, claustralis tam subditus quam prelatus, inuenit quid eum oportet facere, qualiter de sancta conuersione migret ad bonam conuersationem, et inde ad perfecte uite consummationem, quousque perueniat in locum tabernaculi admirabilis usque ad domum Dei: ubi seruis bonis et fidelibus gaudium Domini sui datur, et in hac uita legitime certantibus coronam iustitie largitur Dominus noster iehsu Christus, qui cum Patre et Spiritu sancto uiuit et regnat Deus, per omnia secula seculorum. Amen.



SERMO XX. IN ANNUNTIATIONE BEATAE MARIAE.

 uirgam uirtutis tue emittet Dominus ex Sion: dominare in medio inimicorum tuorum . uellem, fratres karissimi, si benignus iehsu gratiam inspirasset, factis potius quam uerbis sermonem uobis facere. Quippe plus edificatione proficiunt facta quam uerba: cum hec suauitate quadam eloquii uirtutis contineant exhortationem, illa uero exemplo bone conuersationis trahant ad imitationem. Et ego quidem uirtutis omnimodo uacuus, dum uestre caritati qualecunque compellor exhortationis ministerium impendere, prudentis illius dicto me excusabo: Quia fungor uice cotis acutum Reddere que ferrum ualet, exors ipsa secandi . Sed nunquid, quia peccator sum solus, non accedam ad Dominum meum, solus nesciam ubi posuerunt  eum? Tu saltem uir bone, uir religiose, qui spiritali susurrio cum Deo tuo uerbosaris die ac nocte, qui ad mensam consolationis eius considerasti; tu, inquam, indica mihi ubi pascat, ubi cubet in meridie, et tu cum eum inueneris, renuncia mihi, ut et ego ueniens adorem eum .

Aut certe, iuxta Saluatoris mei consilium, ne uerbi Dei dispensationem inermis aggrediar, uendam tunicam meam, et emam gladium : tunicam peccati, tunicam uetustatis. Hanc pro meliori, hoc est, pro uite nouitate commutabo, in qua accipiam arma iustitie, et gladium spiritus, quod est uerbum Dei . Et a uerbo quidem, quod proposui secundum congruentiam solennitatis, congruum mihi uidebor sumpsisse exordium. A prophetico illo eloquio  uerbi dicitur: uirgam uirtutis tue emittet Dominus ex Sion, etc. Quenam putas alia est uirga, nisi beata Dei Genitrix, de qua processit flos ille campi, flos  fructu, odore, pulchritudine singularis? De cuius fructu amica sponsi in Cantico amoris satiata, gratulabunda proclamat dicens: Sub umbra illius quem desiderabam sedi, et fructus eius dulcis gutturi meo : fructum appellans carismatum dona. O fructus dulcis, o fructus suauis, quem appetit esuries sine tormento, manducat sine fastidio, quo satiatur sine superfluo, sanatur sine recidiuo! O fructus bone, fructus sapidissime, omne habens delectamentum, omnem saporem suauitatis, his tamen qui gustauerunt, quam suauis Dominus! In aliis siquidem est manna propter dulcedinem,  in aliis lignum uite propter eternitatem, in aliis panis propter fortitudinem, in aliis uinum propter compunctionem, in plerisque autem oleum propter spiritus consolationem. De odore autem istius floris in Canticis scriptum est, ubi fidelis anima loquitur ad Deum dicens: Trahe me post te, curremus in odore unguentorum tuorum . Et alibi: Ecce odor filii mei sicut odor agri pleni, cui benedixit Deus . Odor super omnia necessarius, utpote infirmis purgatiuus, proficientibus confortatiuus, perfectis uero sanatiuus. Ecce, inquit, odor filii mei sicut odor agri pleni. Nonne uides agrum istius mundi hoc odore plenum, cum uideas alios iustitia fortes, caritate feruentes, alios promptos ad obediendum et humilitatis obsequium,  hos lachrymis irriguos, et ad eleemosynas profusos, plerosque in laudem prorumpere, non solum pro eo quod ueniam consecuti sunt, sed etiam pro eo quod gratiam pro gratia receperunt? De pulchritudine uero floris illius sancta Ecclesia sibi applaudit in Canticis dicens: Dilectus meus candidus est et rubicundus : uere pulcher, uere speciosus, qui, licet rubicundus fuerit in passione, candidus tamen in essentia diuinitatis permansit. Cuius etiam pulchritudinem Daniel propheta commemorans ait: uestimenta eius candida sicut nix, capilli albi sicut lana munda, corpus eius sicut chrysolithus, thronus sicut flamma ignis .

Huius ergo floris fructu, odore, pulchritudine  tam preclari, uirga beata Dei Genitrix fuit, cuius sementem angelus Gabriel hodierna die iecit, quando Christum Dei uirtutem, Spiritus sancti operatione de ipsa nasciturum annunciauit. Unde Propheta uirgam uirtutis eius eam appellat : quia ipse Filius, qui est Dei uirtus et Dei sapientia, sicut flos de uirga, sic de beate uirginis natura secundum carnem processit. uel uirga uirtutis appellata est, quia in humanitate, quam assumpsit de illa, hostem illum antiquum potenter prostrauit: sicut et Abacuc propheta testatur dicens: Cornua in manibus eius , ibi abscondita est fortitudo eius . Dicit ergo propheta: O Christe Dominus emittet ex Sion, hoc est, de gente Iudeorum, uirgam uirtutis sue, uidelicet beatam  uirginem Mariam: Hec est uirga illa Moysi, que dracones Aegyptiorum deuorauit. Quippe beata Dei Genitrix que prenunciata est a Moyse et prophetis, uenena peccatorum et tenebras huius mundi per solem iustitie de se procedentem illuminauit. Unde et in laudem eius dicitur: quia cunctas hereses sola interemisti in uniuerso mundo. Ipsa est uirga Aaron, que in tabernaculo posita, inter ceteras tribuum Isrel uirgas floruit, et germinauit amygdala. Floruit plane pariendo Christum: germinauit amygdala, quando multa iustorum millia suo exemplo ad uite nouitatem conuertit. Quod si diligenti oculo uelimus aduertere, quare Maria uirga sit appellata, in hoc uirge similitudinem uidemus ei conuenire, quia uirga est flexibilis, gracilis, recta,  eminens, statura uniformis: uniformis dico, non ramis uel foliis circunquaque diffusa. Certe sicut scriptum est: Iniquitas sedet super talentum plumbi: ponderosa enim est, non gracilis, non subtilis. Quoniam ergo beata Dei Genitrix ab hac ponderositate peccati Spiritus sancti uirtute liberata est, recte per gracilitatem uirge puritas innocentie eius intelligitur: cuius caro sic purificata per prophetam nubes leuis appellatur, cum dicit: Ecce Dominus ascendit super nubem leuem . In uirge autem flexibilitate, uirtus obedientie accipitur, quam in Maria inuenies ubi dicit: Ecce ancilla Domini, fiat mihi secundum uerbum tuum .

Disce, o radix peccatrix, fauilla ignis eterni,  disce, inquam, exemplo Marie Deo humiliari, et esse subiecta omni humane creature propter Deum! An nescis quid Esaias clamat de superbis, qui ambulant in mirabilibus super se: Pro eo, inquit, quia eleuate sunt filie Sion, et ambulauerunt extento collo, decalcabit Dominus uerticem earum, et crinem nudabit . Digne sic punitur superbia, quia, sicut dicit Clare illius uallis magister Bernardus, Nec etiam uirginitas Marie sine humilitate Deo placuisset. In uirge autem rectitudine opera iustitie, in longitudine uirtutis perseuerantia, in eo quod uniformis, morum concordia figuratur. Ecce uirga, que omni petenti patriam proponitur imitanda, uideat unusquisque an uelit eam imitari: quoniam in uirga furoris flagellabit Dominus eos,  qui illam contempserint. Sunt enim et alie uirge Domini, quedam ad iustificationem bonorum, quedam ad uindictam malorum. Est enim alia uirtutis uirga, alia uirga hereditatis, alia uirga directionis, alia uirga furoris.

uirga hereditatis est, generatio rectorum, qui sunt heredes regni, et participes future beatitudinis, de qua Psalmista dicit: Redemisti uirgam hereditatis tue . Hec uirga significata est in illo facto Iacob, quando sumpsit uirgas populeas et amygdalinas et ex platanis, partimque eas decorticauit, et quasdam unius coloris retinuit, ut oues in aspectu earum, modo uarios, modo uniformes conciperent fetus . In his que partim decorticate fuerant, sanctos illos figurans,  qui pellem pro pelle dederunt, passiones, tormenta, iniurias sustinendo. In his uero que erant unius coloris, exprimens qui sine tormentis, orthodoxa fide, et doctrina, et morum pietate Ecclesie Dei lumen dederunt, quas uirgas oues, id est simplices debent inspicere, ut in earum aspectu concipiant. Quia illorum exemplis debent addiscere modo iniurias, contumelias, malorum uexationes libenter ac patienter sustinere, aut certe in aliis, modo humilitatem, modo obedientiam, modo mansuetudinem ceterasque uirtutes saluti necessarias. uirga autem directionis, rigor discipline accipitur, ut uoce, uultu, gestu, habitu, uerbo et opere, sancte, iuste et pie conuersemur. De hac uirga dicit Propheta: Sedes tua Deus in seculum seculi, uirga directionis, uirga regni  tui . uirga furoris est diabolus et angeli eius, per quos punit Deus eos, qui demersi sunt in lacu inferiori, et in umbra mortis, de qua uirga dictum est: uirga furoris mei Assur, per Assur angelos Satane significando. Ergo uirga uirtutis, que in tentatione defendit infirmos : uirga hereditatis, que dirigit iustos: uirga directionis est, que corrigit tortuosos: uirga furoris est, que flagellat impios. Elige ergo tibi inter has uirgas quam teneas, an uelis inter amicos, an inter inimicos Dei computari? Pro quibus dicitur, dominare, id est, dominaberis in medio inimicorum tuorum. Aut enim dominabitur eis conuertendo eos ad iustitiam, aut puniendo eos ad uindictam.

 Sed sunt nonnulli, qui in domo Dei non uirga sed columna immobilis uolunt apparere. Si enim moneas eos, negligunt; si arguas, contemnunt; si obsecras, non exaudiunt: quin potius murmurant aduersus Patrem familias dicentes: Hi nouissimi una hora fecerunt, et pares illos fecisti nobis, qui portauimus pondus diei et estus . Nos in uigiliis, inquiunt, nocturnis, nos in horis diurnis, nos in silentio claustri, nos in hymnis et canticis clamamus in celum, ut misereatur nostri Deus noster. O utinam, fratres karissimi, psallamus non solum uoce, sed et spiritu et mente! Sicut enim quidam ait: Cum uox uitam non remordet, dulcis est symphonia.

Plane musica ista uocalis ad laudem satis congrua,  sed est alia quam docet supernus ille musicus, et illa nostre saluti magis est necessaria. Sed que est illa musica, quam docet Deus? Ipsa profecto triplici specie subdistinguitur: alia est enim animalis, alia spiritalis, alia celestis. Animalis est musica, quando sensus exteriores nichil superfluum appetunt, et a ductu rationis nequaquam discordant, ut uisus non aspiciat uana, non auris audiat detractiones uel iudicium sanguinis, non odoratus querat suauia, non gustus superflua, non manus extendatur ad illicita. Iste sunt quinque uocales animalis musice facientes harmoniam, que dicitur diapente, quod sonat de quinque. Constituitur enim de quinque corporis sensibus ordinate constitutis, sicut iam dictum est. Spiritalis musica consistit in  profectu uirtutum, in gaudio spiritali et morum suauitate, in timore Dei et amore fraternitatis; per quam harmonia efficitur, que diatessaron, hoc est, de quatuor, est appellata. Quatuor ergo uirtutes principales illam efficiunt, uidelicet fortitudo, iustitia, temperantia, prudentia, ut sit in omnibus bene agendis fortitudo ad auxilium, iustitia ad directionem siue ad iudicium, temperantia ad solatium, prudentia ad consilium. Celestis uero musica consistit in contemplatione Dei, in adeptione eternitatis, in mentis iocunditate et immortalitate corporis: et facit hec musica harmoniam que diapason dicitur, quod sonat de octo. Siquidem octo beatitudines eam efficiunt, cum paupertati regnum celorum, mansuetudini terra uiuentium, lugentibus consolatio,  esurientibus satietas donatur, et sic de ceteris secundum quod in Euangelio describitur. His generibus musice, frater mi dilectissime, exercere, qua docet supernus ille musicus magis in concordia morum, quam uocum decantare, magis eligens fortitudinem mentis pre fortitudine corporis, sicut dicit uir ille sanctus: Non in fortitudine equi uoluntatem habebit, nec in tibiis uiri beneplacitum erit Domino. Quid ergo beneplacitum est Domino? Super timentes eum, et in eis qui sperant super misericordia eius .

Postremo, tu qui militas in castris Isrel et fortis es in bello Domini, quero ego a te a qua parte custodis tabernaculum Domini; utrum ad orientem,  an ad meridiem, an ad aquilonem, an ad occidentem? Certe, sicut scribit Moyses, ad orientalem plagam tabernaculi excubant Isachar, Iudas, et Zabulon: ad meridianam, Ruben, Gad, et Simeon: ad aquilonis plagam, Dan, Neptalim, et Aser: ad occidentalem, Effraim, Manasses, et Beniamin . Hec omnia ad nostram doctrinam scripta sunt.

Per orientalem plagam tabernaculi significatur ortus, siue inchoatio religionis; ibi excubat Isachar, qui interpretatur memoria Domini: et Iudas, qui confitens, et Zabulon, qui habitaculum fortitudinis interpretatur. Omnis ergo qui uite nouitatem aggreditur, debet habere memoriam Domini per cordis contritionem pro commissis: similiter et  oris confessionem in accusatione sui: debet etiam esse habitaculum fortitudinis, tolerando fortiter asperitatem satisfactionis.

Per plagam uero meridianam intelligitur profectus siue incrementum uirtutis, ubi excubant isti tres, uidelicet Ruben, qui uidens filius, Gad, qui accinctus, Simeon, qui exauditio Domini interpretatur. Qui enim in domo Domini proficere uult in uirtutibus, debet esse uidens filius, id est, circunspectus, ut diligenter uideat que sit uoluntas Domini bona, beneplacens et perfecta: debet esse accinctus cingulo castitatis, per mundiciam carnis: debet etiam esse exauditio Domini, obediendo suo superiori secundum mandatum Dei.

Per plagam aquilonis significatur agonia tentationis,  in qua excubant, Dan qui iudicium, Aser qui beatitudo, Neptalim, qui dilatatio interpretatur. Quicunque enim in tentationibus uult esse fortis, debet ante oculos statuere iudicium illud sine misericordia, ubi separabuntur oues ab hedis: futuram etiam beatitudinem que debetur iustis, sed et uiam que conducit ad illam, scilicet latitudinem caritatis, ut et timor iudicii ab illicitis abstineat, et promissa beatitudo in latitudinem caritatis inducat.

Per plagam occidentalem, non ab occasu, sed ab occisione moraliter sic dictam, tranquillitas mentis accipitur, quando occisis uitiis per mortificationem carnis, caro et spiritus subiiciuntur diuine uoluntati. In qua parte excubant Effraim qui frugifer, Manasses, qui obliuiosus, Beniamin, qui filius dextere  interpretatur. Quicunque enim mente tranquilla, interfectis iam uitiis uult Deo famulari, debet esse frugifer in operibus iusticie, obliuiosus per deletionem uite preterite, sed et filius dextere per desiderium felicitatis eterne. Ipsa enim est que in Scripturis sanctis per dexteram nobis significatur. Sic ergo, o homo, qui de numero pugnatorum Isrel te existimas, sis, inquam, Isachar, id est, memor Domini per contritionem cordis: Iudas per confessionem oris: Zabulon, per laborem satisfactionis. Sis Ruben, per circunspectionem: Gad, per castitatem: Simeon, per obedientiam: Dan, per diuini iudicii formidinem: Neptalim, per dilatationem caritatis: Aser uero, in spe promisse  beatitudinis: Effraim, per studium boni operis: Manasses, per obliuionem preterite conuersationis: Beniamin, per desiderium future iocunditatis. Tales enim debent esse qui tabernaculo Dei deseruiunt.

Quid ergo erit de illis, qui tabernaculum Dei destruunt per scismata et scandala, per contumelias et detractiones? Timeo ne cum Dathan et Abyron descendant in infernum uiuentes, hoc est, iniquitatem suam intelligentes et cognoscentes; quomodo enim ignorare possunt quod per Scripturas diuinas, per lectiones nocturnas per psalmos et cantica audiunt et intelligunt? Ideo uiri Niniuite exurgent in iudicio contra generationem talem, qui ad predicationem Ione egerunt penitentiam .  Predicauit Ionas subuersionem ciuitatis, et omnes conuersi sunt a uiis suis malis ad Dominum. Minatur Christus damnationem eterne mortis, et non est qui exaudiat. Ergo, fratres dilectissimi, ne in illo tremendo iudicio Christus Dominus loquatur nobis dure, sumamus de optimis terre fructibus, et feramus ei munera, uidelicet, modicum resine, mellis, et stiracis, stactes , et terebinti, hoc est, uirtutes et opera uirtutum que per ista significantur: quia forsitan ignoscet et relinquet post se benedictionem. Deus autem meus faciat eum placabilem et remittat, et hunc fratrem uestrum qui loquitur, et eum quem tenet in uinculis, id est illos qui ad obediendum Deo uinculis discipline se astrinxerunt, remittat, inquam, ad Patrem suum, ad summi et  eterni illius Patris uisionem, ubi uita sine termino, et gaudium sine nubilo: quo nos perducere dignetur ipse iehsu, rex et saluator noster, cuius regnum et imperium permanet in secula seculorum, Amen.



SERMO XXI. IN ANNUNTIATIONE BEATAE MARIAE.

Spiritus sanctus superueniet in te, et uirtus Altissimi obumbrabit tibi . Hodierne diei solennitas, fratres dilectissimi, Dominice Annuntiationis uocabulo honoratur, quia salutis nostre exordia hodie beate uirgini creduntur denuntiata. Sapientia enim, que in arcano Diuinitatis ab eterno luserat coram Patre, diadema carnis assumendo mundo etiam spectaculum facere uoluit, sic attingendo a  fine usque in finem fortiter, a fine, inquam, maiestatis summe usque ad finem extreme humilitatis. Quippe non satis erat ad restaurationem conditionis attigisse finem illum maiestatis et glorie, quo erat angelice nature ad gaudium, nisi etiam finem humilitatis attingeret, quo peccatoribus fieret remedium.

Ad huius spectaculi nouitatem, uidelicet incarnationis uerbi, omnis illa patriarcharum et prophetarum turba, per quos Spiritus sanctus mundo intonuit, uenturam generationem inuitauit, ut in carne Sanctum sanctorum agnosceret, quem sanctorum multitudo prenunciasset. Quid enim Abraham facto illo significauit cum dixit: Pone manum tuam subter  femur meum, ut adiurem te per Deum celi et terre, ne accipias uxorem filio meo de filiabus Canaan . Manum quippe, que in firmamentum fidei solet porrigi, subter femur ponere, est Christi humanitatem de Abraham descensuram fide tenere; Iurare per Deum celi et terre, eundem esse Deum ore pronunciare, ac si diceret: Tange femur meum, et iura per Deum meum. Eandem Christi humanitatem lumbare illud Hieremie significabat, quod ad flumen Euphratem in petre foramine absconditum computruit, ita quod nulli aptum usui uideretur . Lumbare siquidem assumpte carnis a uerbo ad flumen Euphraten, ad fluxum uidelicet nostre mortalitatis computruit, cum homo ille saturatus opprobriis, confossus plagis,  abiectio plebis factus est. Inde beatus Iob ex personna Filii Dei dicit: Induta est caro mea putredine et sordibus pulueris .

Nec hoc pretereundum puto, quod in foramine petre lumbare hoc computruisse dicitur: Foramen siquidem munimentum solet esse eorum, que in ipso reponuntur, ne impetu aure, uel quacunque uentorum uiolentia dissipentur. In petra ergo Christus, in foramine Christi accipitur obedientia, que ipsum ab omni forinseca perturbatione et tentatione custodiuit: in quo tamen foramine lumbare conputruit, quia factus est obediens Deo Patri usque ad mortem. Dominus quoque summo illi patriarche promittit dicens: In semine tuo benedicentur omnes cognationes terre : mysterium Incarnationis  de semine Abrahe uenturum esse prenuncians. ueruntamen quod de semine Abraham siue Dauid, Christus nasciturus esse dicitur, pia mens catholice debet accipere, non secundum seminis traductionem, neque enim Christus sic natus est ex uirili semine, sed potius ex semine Abrahe natum esse dicat secundum generis successionem.

Ipse enim angelus non de uiro, sed de Spiritu sancto nasciturum esse Marie predicit, ubi dicit: Spiritus sanctus superueniet in te, et cetera. Suscipe ergo uirgo Maria uerbum, quod tibi a Domino per angelum transmissum est. Non enim te alloquitur ut exterreat pauidam, ut circumueniat improuisam, ut concutiat infirmam. Que enim nosti  in secreto cubiculi tui fabulari cum Domino, oratione penetrare celos, uisiones angelorum uidere, quid timeas in eorum colloquiis, uel dubites de promissis? Plane Spiritus sanctus superueniet in te, ut executio promissionis nuncii fidelitatem possit comprobare. Superueniet, inquit; uenit certe Spiritus ad uirginem per electionem, festinauit per sanctificationem, appropiauit per allocutionem, superueniens tandem, hoc est, superueniens per illam ineffabilem incarnationis operationem. Interrogemus omnes filias Eue, que illarum ab illo triplici ue uniuerse carnis libera fuerat, quod Adam transmisit posteris suis: quorum primum fuit in corruptione carnis: secundum, in preuaricatione animi: tertium, in pena damnationis. Nulli prorsus, donec  Spiritus sanctus superueniens, super ue, inquam, iens a beata uirgine, totum illud ue abstulit, usque adeo, ut nec corruptio carnis impuram, nec preuaricatio mentis ream, nec damnatio miseram constitueret. O quam efficax Spiritus sancti medicina, que adeo sanam, adeo innocentem fecit illam! Puto quod in terra suauiter uiuentium inueniri non poterat, nec in nostre conuallis habitatione exordium sumpsit, et ideo superuenit; id est, desuper uenit de summis ad infirma, ut natura nostra, que per causas inferiores tutari non poterat , saltem in sui languoris remedium de supernis acciperet medicinam. Placet adhuc medicine huius effectum intueri, et modum languoris cum illo comparare, si forte expediens  fuerit tali morbo tali obuiare medicamento

Erant quippe due infirmitates in nostra natura sanande, quarum una procedebat ex superabundantia humoris, reliqua ex uehementia frigiditatis. Superabundantia humoris, ipsa est inundatio carnalium desideriorum: frigiditas, desperatio celestium promissorum. His duobus duo contraria Spiritus sancti medicina in se habuit, uidelicet calidum et siccum, quatenus contraria contrariis possent curari. Et calidum siquidem fuit, ardor siue desiderium celestium: siccum uero fuit uirtus castitatis, siue uirginitatis propositum. Apposuit ergo Spiritus sanctus in beata uirgine calidum contra frigidum, ut ardore celestium terrena despiceret.  Siccum quoque humido apposuit, ut proposito uirginitatis et continentie carnalia desideria in ea prorsus extingueret. Unde etiam subiungitur: Et uirtus Altissimi obumbrabit tibi. Quod est, ab estu carnalium desideriorum prestabit refrigerium. Sed si uirtutem Altissimi Christum  appellamus, cum ipse Dei Filius lux inaccessibilis, sol iustitie, lucifer siue stella matutina appelletur, uidetur potius debuisse dixisse: uirtus Altissimi illucebit tibi, quam obumbrabit: cum ea que sunt lucida, magis claritatem quam umbram prestare soleant. Quod forte uerum esset, ubi iuxta formam rerum naturalium etiam Dei miracula pensare possemus. Omne siquidem umbrosum corpus in natura rerum,  suam umbram iacit in illud quod oppositum est ei, a quo claritas procedit. A simili attende qualiter uirtus Altissimi obumbrauit beate uirgini. Res siquidem, a qua splendor processit, fuit diuinitas uerbi; oppositum huic splendori, fragilitas nostre mortalitatis; Christi uero humanitas in conception unita uerbo suscepit in se splendorem Diuinitatis: sicque Diuinitati et nostre fragilitati interposita non solum Marie, sed et uniuerso orbi obumbrauit, ut obumbrationem intelligas assumpte carnis mediationem.

Et sicut radius solaris iubaris umbram oppositorum sibi corporum ad diuersa loca transmittit, quod testimonio quotidiane experientie comprobatur:  sic Christus sol iustitie sue humanitatis obumbrationem extendit ad diuersas partes Ecclesie, diuersis temporibus. Ad orientem etenim umbram fecit, cum in sue conceptionis ortu siue principio formam serui assumens, dedit humilitatis exemplum: ad occasum fecit umbram, cum in passione contulit peccati remedium: ad aquilonem fecit umbram, cum descendens ad inferos momordit infernum: ad meridiem iecit umbram, cum ascendendo testes glorie sue transuexit in celum. O si et nobis, fratres dilectissimi, uelit Christus indicare ubi pascat, ubi cubet in meridie, quatenus et nos, non dico modo ut montes, sed tanquam arbusta illius umbra operiat. Quis enim in ea quieuit, et est adustus? quis sedit sub illa, et non est protectus?  Hic calor concupiscentie refrigerium, uentus elationis obstaculum, gastrimargie temperamentum; quecunque alia infirmitas remedium inuenit; sed est quedam obumbratio, que facit propter intemperiem frigoris torpidum: alia contra uehementiam caloris prestat refrigerium. Qui enim in hyeme, longe a nobis sole posito, umbram querat, manifestum est quoniam eo fortius frigore arctatur. Si uero in diebus estatis, cum sol nobis uicinius lucet in uirtute sua, ad umbram quis transeat, obumbrationis habet solatium. An non similiter in illa obumbratione, quam facit uirtus Altissimi ut his occasio sit periculi, aliis causa salutis? Est utique Christus, etenim quibusdam remotus per feruorem caritatis, quibus tamen obumbrat per sacramenta  fidei, sub alis Ecclesie fouens eos, de qua ipsi sunt litera non spiritu, titulo non studio. Hec autem sacramentorum obumbratio, quia non adest feruor dilectionis, torpidos magis quam refrigeratos facit. Quia melius est uiam ueritatis non agnoscere, quam agnite ueritati studiis et operibus prauis contraire . Quos enim significant alios nisi fratres Ioseph, qui ab eo frumento accepto, pecuniam, quam dare debuerant, et preterea scyphum argenteum, in quo dominus terre augurari solebat, in saccis suis inclusos retulerunt?  Nomine quippe frumenti, eucaristie ceterorumque sacramentorum uirtus accipitur, ut ibi: Cibauit eos ex adipe frumenti, et de petra  melle saturauit eos . Pecunia uero ipsa, sunt Dei dona, quibus ipsius beneficia, que in unitate percipiunt Ecclesie, recompensare debent; et scyphus argenteus in quo augurari solet Ioseph, nitor est diuini eloquii, in quo premia iustorum, penas malorum futuras predicit. Sed non solum pecuniam, sed et scyphum argenteum in saccis abscoundunt, cum et dona Dei accepta, et sacre testimonia Scripture, que intelligunt, executione bonorum operum foris non ostendunt. Unde etiam et Propheta suspirans conqueritur dicens: In salicibus in medio eius  suspendimus organa nostra . Per salices quippe, que infructuose sunt arbores, homines peccatores et infructuosos accipimus, in quibus organa sacri  eloquii, quasi inutilia suspenduntur, cum leges et prophetas auditu percipiunt, sed tamen modulamine sancte deuotionis et harmonia bonorum operum minime resonant.

Nunquid in laudem Dei resonare possunt, quos lingua, conscientia, facta quoque simul condemnant? Qui non offendit in lingua  hic perfectus est uir , imo  inter omnia que lege Dei prohibentur, non est aliud frequentius a Deo separans, quam peccatum locutionis. uis uidere quam frequenter? Inter eos siquidem, qui dicuntur susurrones in populis, sunt quidam, qui mala ex se ipsis concipiunt, et postea alii referendo parturiunt. Alii uero ab aliis mala accipiunt, et aliis eadem referunt. Tertii uero sunt,  qui quidem crimina aliorum non referunt, sed tamen libenter referentes audiunt. Quod genus detractionis notat Propheta cum dicit: Et opprobrium non accepit aduersus proximos suos:  et hos omnes, quos unum genus mortalis peccati inuoluit, expectat una pena damnationis, presertim cum facientes et consentientes pari pena plectendi sunt. Sed non ideo, inquies, consentio, quoniam audio loquentes, quos non possum prohibere, litigare non uolo, non aurem auertere, ne eo ipso contristem fratrem meum. Imo consentis plene et peccatum detractionis omnino tu consummas, quia nisi esset auditor, non esset detractor. uis consensum intelligere? sicut certe in aliis, ita hoc peccandi genere, consensus quatuor modis  admittitur; uidelicet instigando, cum quis alii suggerit ut opprobrium fratri suo obiiciat; cooperando, cum defendit eum ut hoc dicendo impunitus maneat; tacendo, cum non admonet ut desistat prestando autoritatem, dum prelatus, qui debet corrigere errantes, detractorem non castigat: et ipse tanto grauius delinquit, quanto facilius posset corrigere, si operam fraterno profectui uellet adhibere. Es tamen uir sine detractionis nota, cum retractare potes crimen fratris tui. Quandoque enim retractatur causa correctionis, quandoque causa communis utilitatis, quandoque causa deiectionis.

Si ergo, te sciente, peccauit frater tuus, etiam occulto  existente crimine, cum tuam forte correptionem non admiserit, aut ei qui tenet locum prelationis, aut alicui bono et sancto uiro habenti testimonium religionis, uel certe ei qui pollet autoritate scientie, secreto potes hoc indicare, de quibus tamen firma opinione teneas quod et secretum custodiant, et caritatis uisceribus correptioni fratris operam uelint adhibere. Omnis enim, quem admittis ad conscientiam occulti criminis, talis esse debet, ut uel autoritate potestatis cercere, uel autoritate corrigere, uel autoritate scientie in his que agenda sunt, uel cauenda, instruere possit. Potest etiam causa communis utilitatis sine crimine crimen alterius retractari, ut si forte uelint aliqui uirum homicidam Ecclesie Dei preficere, uel aliquem publico notatum  crimine in fraternum inducere consortium, licet his qui contradicere uolunt in sue contradictionis patrocinium crimen illius quod opinione publica celebratum est, in medium proferre. Si uero causa nocendi, ut scilicet uilior et deiectior habeatur, quis crimen illius siue publicum siue priuatum retractet, ille qui hoc facit, eo ipso filius gehenne effectus est, quod contra fraternam egit caritatem, et hoc de locutione.

Ut autem ad testimonium transeam conscientie, quis demum est adeo securus, qui non pungatur gladio conscientie, audiens illud humilitatis preconium in Euangelio: Si quis uult inter uos maior esse, sit uester minister: et qui uult primus esse, sit uester seruus . Sicut Filius hominis  non uenit ministrari, sed ministrare. O beata illa sanctorum tempora, in quibus doctrina humilitatis floruit in opere, ut quidquid proprie excellentie amor, siue uestitus uane glorie administraret, totum puritas conscientie tanquam malum abiiceret! uirtutem quoque patientie ad salutem esse necessariam, nulli dubium esse debet, quam non solum per seipsum, sed et per seruos suos prophetas nobis retinendam mandauit Dominus. Unde et Dauid dicit: In die mandauit Dominus misericordiam suam, et nocte canticum eius.  In die, inquam, prosperitatis mandauit Dominus ferre misericordiam suam, hoc est, patienter tolerare iniurias, uexationes, incommoda, que etiam in beato Iob nomine misericordie appellantur, ut ibi :  Nonne dissimulaui? nonne silui et iam quieui? et uenit super me misericordia tua, Domine. In nocte uero aduersitatis mandauit canticum eius, hoc est, consolationem eterne beatitudinis, ne deficiamus in tribulationibus. Consulat ergo unusquisque arcana cordis sui, et inuenire poterit quod defleat. Si enim uindicare proprias iniurias, in dura uerba prorumpere, preceptis maiorum contradicere, debent censeri nomine impatientie, putasne patientiam inuenies super terram? Quandoquidem hec rara auis est in terris, nigroque simillima cyeno. Quis nostrum denique illam comminationem Euangelii timet: Qui irascitur fratri suo, reus erit iudicio: qui dixerit, racha, reus erit concilio: Qui dixerit, fatue, reus erit gehenne ignis . Ubique  subintellige, sine causa. Sed hoc semper sine causa fit, quando causa correctionis non interuenit, siue communis utilitatis. Et quoniam Domini legem acceptam opere non implemus, uidetur illud Ioannis in Apocalypsi iam in nobis impleri, ubi dicitur: Et factus est sol niger quasi saccus cilicinus . Quippe Scriptura sancta, que tanquam sol lucet nobis, ostendendo ea que ad salutem conducunt, abiecta et uilis, dum non est qui eam opere impleat, reputatur. Ecce enim clamat lex nature, quam Deus in corde hominis scripsit: Quod tibi non uis fieri, alii ne feceris, et non aduertimus: legem Moysi abiicimus, Euangelii mandata non custodimus. Super quo ergo percutiet ultra addentes preuaricationem super preuaricationem? Non habet in nobis  iam noua plaga locum. O si redirent aurea illa secula, et sicut in primitiua Ecclesia, mitteret Dominus ignem illum Spiritus in terram, qui hanc uitiorum rubiginem consumeret, et ferrum indurate mentis nostre posset emollire, ut saltem tunsionibus et pressuris, quas quotidie experimur, ad usum Dominici operis posset elimari.

In rebus materiatis uidemus, quoniam ea que duriora sunt in duobus, uidelicet aqua et igne, temperantur, sic certe eisdem duobus spiritaliter acceptis, mentis duritia in suauitatem quandam spiritalis dulcedinis emollitur, per ignem, inquam, caritatis, et per aquam compunctionis. Animaduertite et uidete, quoniam faber ferrarius ferri  materiam emollire uolens, in ignem eam ponit, et carbonibus ignitis aquam aspergit, non tamen ut ignem extinguat, sed ut amplius faciat reuiuiscere, donec tandem feruore ignis concepto, ferrum malleationibus ad uoluntatem artificis dirigatur. Credo quod non dissimiliter is, qui mentis sue faber curiosus esse desiderat, debet negotiari in igne et aqua, duram mentis obstinationem emolliendo, ut aqua contritionis et lachryme penitentie preterita peccata abluant, et ardor caritatis animum ad amorem uirtutis accendat. Quid aliud sonant in Ecclesia gemitus contriti cordis, lachryme confitentium, tunsiones pectoris, uirga discipline, asperitas cilicii, crebra denique prostratio peccatoris? Omnia enim ista lachryme plangentium peccata sua secum trahunt, ut tunsionibus huiusmodi homo  peccator elimatus, tandem uirtutis amator incipiat existere, quousque ignis ille modicus, qui preueniendo languescentem affectum animi excitauit ad compunctionem, profectibus quotidianis inardescens caminus fiat in zelo iustitie et amore uirtutis. Et quoniam hoc non est currentis neque uolentis, sed miserentis Dei qui operatur uelle et perficere in omnibus, conemur id prece qua possumus ab eo obtinere, quatenus peccati frigore exterminato, et igne caritatis in cordibus nostris accenso, sue obumbrationis sentiamus refrigerium, donec tandem abscondat nos in abscondito faciei sue a conturbatione hominum, ubi est uita sine termino, et gaudium sine nubilo, ipso donante Domino nostro  Iesu Christo, cuius regnum et imperium permanet in secula seculorum, Amen.



SERMO XXII IN ANNUNCIATIONE BEATAE MARIAE.

Aue Maria gratia plena, Dominus tecum. Spiritus sanctus superueniet in te et uirtus Altissimi obumbrabit tibi . uerbum quod audistis, fratres karissimi, Dominice annunciationis continet historiam, in qua uerbum, quod erat in principio apud Deum, uenturum in carne annunciatur, sicut Ioannes dicit: uerbum caro factum est et habitauit in nobis . Ipsum est illud uerbum abbreuiatum, quod fecit Dominus super terram, imo uere breuissimum. Nam licet in natura sue diuinitatis  incomprehensibile sit et infinitum, in nostra tamen natura adeo breue factum est, ut tegeretur uelamine modici corporis, pannis inuolueretur, et caperetur ab utero uirginis, quod a diebus eternitatis totus mundus capere non potuit. Nec immerito uerbum, quod Christus est, annunciatur cum uerbo salutationis, quia ipse Christus autor est nostre salutis. Quod poteris intelligere, considerata eius natiuitate, uita, morte, et resurrectione. Natiuitas enim eius natura nostram purgauit, uita eius uitam nostram instruxit, mors eius mortem nostram destruxit, resurrectio eius salutem nobis contulit.

Propterea cum uoce salutationis angelus uirginem alloquitur dicens: Aue, Maria, tres salutationes  celebres in euangelica serie inuenimus. Salutat enim Christus discipulos suos cum dicit: Pax uobis . Salutat angelus Mariam cum dicit: Aue, Maria, gratia plena . Salutat Maria Elisabeth sicut legimus: quia ascendit Maria in montana cum festinatione in domum Zacarie, et salutauit Elisabeth. Hac triplici salutatione triplex concordia nobis significata est, uidelicet Dei ad hominem, angeli ad hominem, hominis ad hominem. Discordabat enim Deus ab homine propter peccatum prime preuaricationis. Discordabat angelus ab homine, quia, cum conserui in obsequio Dei esse debuissent, homo se subdiderat dominio diaboli. Discordabat homo ab homine, Iudeus a gentili, eo quod iste Deum, ille uero idola coleret. In prima  ergo salutatione significatur concordia Dei ad hominem, quia Deus erat in Christo mundum reconcilians sibi. In secunda significatur concordia angeli ad hominem, qui per Christum coheredes uite eterne facti sunt. In tertia significatur concordia hominis ad hominem, quia Iudeus et gentilis mediante lapide angulari, qui Christus est, in una fide sociati sunt. Et quoniam hec triplex concordia per beatam uirginem facta est, dicat Deus, dicat angelus, dicat homo: Aue, Maria. Hec concordia, ut puto, in hoc etiam significata est, quod nomen prime matris, id est Eua, mutatur in uerbum salutationis. Siquidem hoc nomen Eua duas uoces geminam miseriam humane nature pretendentes in se habet, uidelicet, etc. Cum duplici enim miseria homo in  hunc mundum nascitur, id est culpa et pena. Quando ergo nomine illo conuerso Marie dicitur: Aue, per hoc datur intelligi quoniam, per beatam uirginem, et culpa in ueniam, et pena in gloriam commutata est. Et attende si placet quod, aue quandoque est uox optantis, quandoque uox orantis, quandoque congratulantis. uox optantis est, cum dico proximo meo: Aue, quia opto ei salutem: uox orantis est, cum dico: Aue, crux preciosa. Non enim ligno salutem opto, quam habere non potest, sed oro ut uirtus crucis mihi salutem operetur. uox congratulantis est, cum modo dicit Ecclesia: Aue, Maria, uel cum dicit: Salue, sancta parens. Ac si diceret: Congratulor, uel congaudeo tue saluti.

 Dicat ergo Ecclesia congratulando, dicat angelus optando: Aue, Maria, quod interpretatur, maris stella. O si detur illius copia, qui eam uocauit stellam maris: o si conserte cum eo loqui liceat: quoniam quisquis fuit ille deorum, qui eam sic uocauit, non solum uerbosum, sed et contentiosum me ei impendam. Quare non magis eam celi stellam, quare non magis eam mundi stellam uocauit? Certe nomen maris amaritudinis significatiuum est. Nunquid de eodem fonte hauriunt dulcem et amaram aquam? nunquid ipsa, que mater est misericordie et pietatis, mater est amaritudinis? Absit! Propterea ergo non immerito et celi stellam, et mundi stellam, et demum stellam maris appellabo eam. Celi stellam, propter eminentis glorie premium:  mundi stellam, propter iustorum solatium: maris stellam, propter miserorum refugium. Stella celi est, que sua claritate ceteros sanctos illuminat: mundi uero, id est iustorum, qui propter munditiam cordis recte mundus uocantur: stella est, quia ipsi affectu deuotionis ad illam respiciunt, contra pressuras huius mundi consolationis beneficia consequuntur: maris uero stella est, quoniam omnes miseri, omnes in amaritudine criminum fluctuantes ab ipsa opem refugii exposcunt. Omnes ergo anime uirgini matri deuote letabunde dicant: Aue celi stella, aue mundi stella, aue maris stella, aue Maria. uel ut modo uideo recte stella maris uocata est. Tempore enim huius salutationis nulli erant in celo beati, in mundo nulli iusti, uel admodum  pauci, sed omnes erant in mari, hoc est, in amaritudine peccatorum inuoluti. Et ideo iuste maris stella, id est miserorum stella nuncupata est. Sicut enim stella hec nauigantibus in mari recte uie inditium est, sic et Maria in hoc mundo tortuose uiuentibus, aliis rectam uiam bone operationis, aliis rectam uiam humilitatis, aliis rectam uiam castitatis ostendit. Ob hanc miseriam tollendam Gabriel ad uirginem missus est, qui fortitudo Dei interpretatur. Siquidem opus erat fortitudine, ut genus humanum a tanta miseria liberaretur.

Et attende quia nuntians fortitudo, nuntius fortitudo, nuntiatus fortitudo, sed nuntians fortitudo Deus, nuntius fortitudo Dei, nuntiatus fortitudo  deificata potest appellari. Nunciatum dicimus hominem assumptum a uerbo, qui deificatus est, id est Deus factus. Sicut enim magnus ille Hugo sancti uictoris dixit: Qui negat hominem assumptum esse Deum, negat eum assumptum esse in Deum. Nec obuiat autoritas illa Hieronymi que dicit: Legimus Deum humanatum, non hominem deificatum: que sic intelligenda est, quia non prius homo, et postea Deus est factus, sed ex quo fuit, simul et homo et Deus fuit. Nuntius ergo fuit fortis, ut mandatum Dei fortiter impleret: nunciatus fortis, ut in carne assumpta diabolum fortiter uinceret: nuncians fortis, ut deuictum diabolum fortiter alligaret.

Ut autem ad stellam nostram reuertamur, qui in  mari sunt uident eam a remoto: qui in mundo, uident eam e uicino: qui in celo, uident eam e proximo. Qui aliquid uidet a remoto, rem quidem uidet, sed neque genus neque personam rei discernit: qui e uicino uidet aliquid, rem et genus rei discernit, sed non personam: qui e proximo uidet aliquid, et rem et genus rei et personam cognoscit. Qui ergo in mari sunt, stellam nostram a remoto respiciunt: quia homines in magnis criminibus uelut in mari fluctuantes, quamuis timore supplicii, affectu tenui quandoque ad Deum, uel ad ea que Dei sunt respiciunt, tamen caligine peccatorum inuoluti, a contemplatione celestium repelluntur, sicque nichil spiritalis gratie in se experientes,  celestia quodammodo a longe uident, sed non statum nec presentiam eorum possunt aduertere. Iusti uero qui in mundo, id est in mundicia cordis positi sunt, stellam hanc uident e uicino, quia dum sancte uiuendo in celis habent conuersationem, per stillicidia gratie futuram uitam pregustantes, etiam statum sanctorum pro modo huius uite concipiunt. Qui uero in celo sunt, stellam istam uident e proximo, quia immediate Deo fruentes, oculo contemplationis serenato, perspicaciter sanctorum presentia pariter et uisione delectantur.

Et hoc, pro eo quod dictum est, aue Maria. Sed quid magnum, quid supereminens uirgini matri attribuitur, cum dicitur gratia plena? Nam et Christus plenus gratie et ueritatis, Stephanus plenus  gratia , et apostoli pleni gratia Spiritus sancti fuisse leguntur . Idcirco hec distinctio adhibenda est, quod est plenitudo equa, est plenitudo apta, est plenitudo superfluens siue effusa. Plenitudo equa est, cum in re impleta nichil uacuum relinquitur, ut in mensura uini uel olei. Plenitudo uero apta est, que replet secundum rei congruentiam, ut cum dicitur: Ciuitas uel Ecclesia plena populo, non quod ibi nullus locus uacuus relinquatur, sed quia secundum congruentiam ibi existentes loco sufficiunt. Plenitudo superfluens est, quando res que implet, mensure capacitatem excedit. In beata uirgine Maria plenitudo equa fuit, quoniam spiritali gratia in tantum repleta est,  quod in ea nichil uacuum, id est nullus peccandi locus remansit. Unde Hieronymus dicit: Cum de peccatis agitur, nullam de beata Maria uolo fieri mentionem. Ex quo enim Christum concepit, adeo est confirmata, quod peccare non potuit. In ceteris sanctis plenitudo apta fuit, non quod peccare non potuerint, quia et apostoli excutere puluerem pedum iussi sunt , sed quoniam gratie plenitudinem sufficientem ad salutem acceperunt. In Christo plenitudo superfluens fuit, quia ipse accepit gratiam sine mensura, ita ut de plenitudine eius nos omnes acciperemus. Excellenter ergo Marie dictum est, gratia plena. Est autem gratia naturalium bonorum, est gratia spiritualium carismatum, et est gratia celestium donorum. Plena  gratia fuit naturalium bonorum, quoniam Spiritu sancto ei superueniente, integritatem naturalium secundum dignitatem prime conditionis sola inter filias Eue accepit: Plena fuit gratia spiritalium carismatum, quoniam Christo incarnato amplius peccare non potuit. Celestium donorum gratia plena fuit, quia uirtute contemplandi quodammodo patrie donata est. Quantum enim distat inter odorem et gustum speciei aromatice, tanta inter contemplationem Marie, et aliorum sanctorum distantia est. Sicut enim singularem actiuam a Christo accepit, uidelicet humanam eius naturam portare, lactare, et inuoluere pannis, ceteraque humanitatis officia ei exhibere, sic  etiam dulcedinem sue diuinitatis  matri singulariter experiendam indulsit. Unde subiunxit: Dominus tecum. Dominus Pater tecum, quia tu sponsa eius: Dominus Filius tecum, quia tu mater eius: Dominus Spiritus sanctus tecum, quia tu amica eius. Neque enim ipse qui amor est, affectum amoris tibi ostenderet, nisi tu uicem dilectionis ei exhiberes. Pater ergo tecum, cuius Filium conceptura: Filius tecum, quem conceptura: Spiritus sanctus tecum, de quo conceptura es. Quia Spiritus sanctus superueniet in te. Primo ueniet per sanctificationem uirginis, postea superueniet per sanctificationem conceptus uirginei. Superueniet in te, quia de Spiritu sancto concipies. Tu qui hoc audis, quomodo Maria de Spiritu sancto conceperit, fideliter sic intellige: Sicut uerbum Dei imago  Patris est, sic anima Christi imago est Spiritus sancti: Nec loquor modo de illa imagine, pro qua homo ad imaginem Dei factus esse dicitur. In rebus corporalibus imago alicuius esse dicitur, quod expresse formam illius, cuius est imago, habet. Sicut autem corporalia formas suas habent, ita et spiritalia. Forma autem Spiritus sancti gratia septiformis est, non forma que sit in Spiritu, sed que de Spiritu sancto: sicut claritas, que est in pariete, dicitur claritas solis, non que sit in sole, sed que est de sole. Homo ergo Christus de Spiritu sancto conceptus est, quia formam Spiritus sancti excellenter accepit, hoc est, septiformem gratiam. Ut ergo de, non sit materiale sed formale, Christus de Spiritu sancto conceptus est, non cui Spiritus  sanctus materiam seminis attulit, sed cui formam sanctitatis inter omnes creaturas elegantius impressit. Sequitur: Et uirtus Altissimi obumbrabit tibi. uirtutem hoc in loco accipe, de qua Psalmis a dicit: Notam fecisti in populis uirtutem tuam, redemisti in brachio tuo populum tuum, filios Iacob et Ioseph . Et de qua Apostolus dicit: Christus est Dei uirtus, et Dei sapientia . Hec ergo uirtus Altissimi, quo Christus est, obumbrauit quondam filiis illis nequam, populum loquor Iudeorum, obumbrauit beate uirgini, obumbrauit etiam nobis. Umbra que obumbrauit genti Iudaice, literalis sensus uelamen fuit, quo spiritalis intelligentia de Christo, et sacramentis eius in lege uelabatur,  ne eam intelligerent. Unde cum Moyses loqueretur filiis Isrel, uelamen ponebat super faciem suam: quia non poterant in eum aspicere propter gloriam uultus eius, que euacuatur. Hec umbra significata est per umbram hedere, sub qua sedebat Ionas iuxta Niniuen, ut uideret quid accideret ciuitati. Umbra qua obumbrauit beate uirgini, infirmitas fuit assumpte carnis, qua splendor diuinitatis ita temperatus pariter et obumbratus est, ut in hac obscuritate caperet eum uterus uirginis, quem in sua claritate omnium rerum amplitudo capere non potuit. De hac umbra ex persona beate uirginis in Cantico amoris scriptum est: Sub umbra illius quem desiderabam sedi . Umbra uero qua obumbrauit nobis. sicut ignominia passionis. quando  speciosus ille forma pre filiis hominum, deformis et umbrosus factus est, ita ut esset liuidus plagis, pallidus morte, et omnimodis opprobriis saturatus.

Hec circa ipsum mutatio, nostra obumbratio fuit, et cum multe circa ipsum mutationes fuerint, hec sola obumbrauit nobis. Mutata est enim eius sublimitas in humilitatem, quando formam serui assumpsit: mutata est infirmitas eius in maiestatem, quando assumpsit Petrum, et Iacobum, et Ioannem, et duxit eos in montem excelsum, et transfiguratus est ante eos: mutata est eius mutabilitas in eternitatem, quando a mortuis resurrexit: mutata est eius speciositas in deformitatem, quando in passione pro nobis in cruce suspensus est. Et  hec est umbra qua nos obumbrauit, per quam nos in seruitute Aegyptiaca et potestate diaboli liberauit. Sub hac sedebat Helias in solitudine, quia et de eo scriptum est: Sedebat, inquit, sub umbra iuniperi, et petiuit anime sue ut moreretur : Iuniperus enim arbor est humilis et hispida, et signat Christum humiliatum et despectum in passione. Ad hanc umbram inuitamur omnes hoc sacro tempore Dominice passionis, ut sedeamus sub ea facti imitatores ipsius: nam qui dicit se in ipso manere, debet etiam post ipsum ambulare . Hac umbra modo obumbrata est sancta Ecclesia, dum cessant ab ore eius cantus letitie, cessat ornatus ministrorum, apparatus altarium, sed et anime  compuncte super peccatis suis, quod lachryme et suspiria penitentium confitentur.

Nunc ergo, o anima Christiana que charactere Christi insignita es, reside sub umbra ista, conuerte gaudium tuum in luctum, et plange Dominum tuum: uel si non uis eum plangere, plange saltem mortuum tuum. Mortuus tuus spiritus tuus est, multitudine scelerum tanquam plagis multis extinctus: Mortuus, inquam, non quia subito casu comparuit, sed cui tu causam mortis intulisti. Nec est hic mortuus quatriduanus in sepulchro, qui a memoria tua iam exciderit: non est mortuus in porta qui iam euanescat ab oculis tuis, sed est in domo tua pre oculis tuis, ut semper eum uideas, et horrore concutiaris, et indesinenter plangas mortuum, cui  uiuenti parcere noluisti. Iudicium equum a te postulo, tu ne detraxeris ueritati. Quidam uir nobilis, et eius seruus contumax in custodia tibi dati sunt hac lege, ut seruum pane et aqua more serui, nobilem autem secundum dignitatem natalium suorum splendide procurares. Tu uero in contrarium operatus es, qui nobilem uirum fame et siti multisque aliis iniuriis confectum subegisti: seruum uero omni deliciarum genere fecisti insolentem et superbum, qui insurgens in Dominum suum confossum uulneribus multis occidit eum. Quid respondebis ei, qui utrunque tibi commendauit? Tu hoc crudelis fecisti, tu, inquam, nobilem uirum occidisti, qui spiritum tuum nullis uirtutibus, nulla pinguedine deuotionis, uel bonorum operum refecisti. Tu  seruum contumacem nutriuisti delicate, quando carnem tuam comessationibus, et ebrietatibus, ceterisque uoluptatibus uite huius delectasti. Propterea te porrigente manum auxilii caro insurrexit in spiritum, cum uitiis carnis, hoc est luxurie et immundicie, eum seruire cegit. Et o utinam tibi sufficeret occidisse tantum uirum et non illuderes mortuo, non seuires in extinctum, non infligeres uulnera uulneribus, quod faciunt omnes qui peccatum peccato adiiciunt. Reuoca ad memoriam famosos peccatores huius seculi, qui monstruosis uitiis, contumeliis nature, passionibus ignominie spiritum affligunt: Simoniacos Spiritus sancti predones, qui patrimonium Crucifixi duplici sacrilegio, id est male acquirendo et male uiuendo, possident: tales omnes  grassantur in animam extinctam, in Creatoris iniuriam.

Resipisce ergo, o anima misera, sede sub umbra Christi, conformare deformitati eius, macera carnem tuam ieiuniis et abstinentia uoluptatum: quoniam per ista spiritus etiam extinctus reuiuiscit. Si enim umbra Petri potuit suscitare mortuos , non poterit hoc ipsum facere umbra Christi? Certe si laborares infirmitate aliqua corporali, et mandaret tibi Hippocrates uel Galenus per clientulum suum abstinere a uino et saginatis, modicas oblationes sumere, libenter obedires pro consequenda sanitate corporis. Mandat tibi eadem Deus Pater per Christum suum, ut saneris in anima, et  non exaudis: At magis oportebat Deo obedire, quam hominibus, sicut Petrus dicit . Ne dicas: uolo sedere sub umbra Christi, sed non comparet deformitas uel ignominia passionis eius. Respice omnes tribulatos, infirmos, incarceratos, pauperes fame et siti horridos, in his omnibus Christum uides umbrosum et repletum despectione. Sede ergo sub umbra Christi per proximi compassionem, ut uestias nudum, frangas esurienti panem tuum. Da eleemosynam necessitatem patienti, da, inquam, patienti: imo potius reserua tibi, quia in futuro centuplum accipies, et uitam eternam possidebis. Si potens aliquis diuitias multas tibi contulisset, et insurgerent in te inimici, qui propter tollendam pecuniam etiam uitam uellent auferre, et diceret  tibi is, qui te ditauit: Commenda mihi pecuniam tuam, liberabo te ab hostibus, conseruabo tibi uitam tuam, et pecuniam ad integrum resignabo, nonne multas gratias agens acquiesceres illi? Ecce bona temporalia accepisti a Christo, insurgat in te luxuria, partem illorum sibi uult uendicare, et uitam tibi auferre: hoc ipsum facit gula, comessationes et ebrietates appetendo: facit hoc superbia, luxum uestium et pompam secularem ambiendo. Da ergo pauperi bona temporalia, imo Christo in paupere ea commenda, quo facto uitam conseruasti tibi, et recipies ea in die necessitatis. Et ne forte graue uideatur diu sub umbra Christi residere, et conformari passionibus eius, scito quia non solum in umbra, sed etiam in speculo, et quandoque in facie se  exhibet cernendum. Speculum sacra Scriptura est, in qua imaginem suam speciosam ualde ostendit nobis ad consolationem. In speculo isto uidet anima, quam sit pura Christi diuinitas, quam dulcis eius bonitas, quam diuturna eius eternitas, quam inestimabile gaudium, quod pro se patientibus repromittit. Nondum in speculo isto uidetur species eius sicuti est: ex parte enim cognoscimus, et ex parte prophetamus, sicut dicit Apostolus. Res siquidem, cuius imaginem in speculo uidemus, retro nos est . Sic et Christus cuius speciem in sacra Scriptura uidemus, adhuc in magna gloria uenturus est, quando uidebimus eum facie ad faciem. Sed eamus ergo modico tempore sub umbra passionis eius per imitationem, uideamus formam eius  in speculo ad consolationem: ut tandem uideamus eum in decore suo gaudium percipientes, quod nec uoce exprimi, nec corde excogitari potest, quod nec luctu obumbrabitur, nec defectu finem accipiet, prestante Domino nostro Iesu Christo, cuius regnum et imperium permanet in secula seculorum. Amen.



SERMO XXIII. IN PASSIONE DOMINI.

Christus passus est pro nobis, uobis relinquens exemplum, ut sequamini uestigia eius . Ecce, fratres dilectissimi, Christiane religionis uexillifer Christus iehsu pro salute hominum dimicaturus procedit: fortis utique propugnator ad saluandum, qui fortem illum armatum custodientem  atrium suum, fortior ipse superueniens de cetu sanctorum eiicit, ita ut non sit amplius in eo inuentus locus. Huius autem signum uictorie in ligno crucis constituere uoluit, quia et iuxta dictum prophete, ibi abscondita erat fortitudo eius : in qua dum hostis antiquus appetiit escam carnis, transfixus est aculeo diuinitatis. Et si uultis scire, quibus armis diuine potentie Christus diabolum uicerit, ipsa fuerunt sapientie eius plenitudo, caritatis amplitudo, humilitatis fortitudo, misericordie magnitudo.

Sapientie plenitudo superauit fraudulentum, qui dolosa suggestione hominem innocentem creatum seduxerat, sicut ex historia libri Genesis manifestum  est: Charitatis amplitudine deuicit inuidum, qui hominem fraudulenter seductum ab eternitatis felicitate per inuidiam deiecerat: Humilitatis fortitudine deuicit superbum, qui hominem nichil sibi debentem in iniuriam Creatoris sui contumaciter possidebat: Misericordie magnitudine deuicit crudelem, qui hominem iniuste possessum sine misericordia uexabat. Sed iam uertamus considerationis oculum, id diligentius attendentes, qua dispensationis ratione, Christus crucem subire uoluerit, et tam ignominiosam mortem sustinere, que utique et Iudeis scandalum, et Grecis stultitia reputata est. Tres interim rationabiles cause uidentur posse assignari, quare Christus crucem subire uoluerit, quarum prima est, communis omnium miseria: secunda,  filialis, quam Deo Patri debebat, obedientia: tertia, singularis de hoste uictoria. Primam causam, hoc est, communem omnium miseriam, propheta Dauid commemorat dicens: Propter miseriam inopum, et gemitum pauperum nunc exurgam, et manifestabor, dicit Dominus . Ponam causam humani generis in salutari, hoc est, in Christo, et non tepide, imo fiducialiter agam in eo, quod in hora passionis factum est. Ista miseria tripartita fuit, quia ponderosa, quia generalis, quia perennis. Ponderosa fuit, quia hominem mole peccatorum adeo presserat, ut nec celum, nec celi numina posset respicere. Unde Psalmista: Filii hominum, usquequo graui corde?  Et beatus Iob de hac grauitate dicit: Utinam appenderentur  peccata mea, quibus iram merui: et calamitas, quam patior in statera, quasi arena maris hec grauior appareret!  Et alibi: Graue iugum super omnes filios Adam a die natiuitatis sue, usque in diem sepulture . Illa etiam miseria generalis fuit, quia mors que per unum hominem in mundum intrauerat, adeo late peruagata erat, quod omnes iustos et iniustos, bonos et malos pariter inuolueret: ut uniuersos puniret unum supplicium, quos unum inuoluebat paterne preuaricationis delictum. Fuit etiam illa miseria perennis, quia homo sine termino, et sine remedio illam miseriam sustinuisset, nisi mediator Dei et hominum Christus iehsu, morte sua interueniente, illi miserie finem imposuisset. Secunda causa  quare crucem subire uoluit, fuit filialis, quam Deo Patri debebat, obedientia, de qua Apostolus dicit: Christus factus est Deo Patri obediens usque ad mortem, mortem autem crucis . Et ipse Filius ad Patrem: Ego manifestaui te super terram: opus consummaui, quod dedisti mihi ut facerem . Pro ista obedientia crucem subire uoluit, ut per eam prime inobedientie piaculum solueretur: et Christus usque ad crucem humiliatus pro homine satisfaceret, qui superbiendo usque ad equalitatem Creatoris sui per inobedientiam se extulisset. Tertia causa, quare crucem subire uoluit, fuit singularis de hoste uictoria, ut ipse moriendo mortis autorem euinceret: et uictoria  potitus non solum ipse esset uictor, sed etiam suos imitatores faceret uictores. De qua uictoria Ioannes dicit in Apocalypsi: uicit leo de tribu Iuda, radix Dauid . Et Isaias: Quomodo cecidisti Lucifer, qui mane oriebaris? corruisti in terram qui uulnerabas gentes .

Nunc ergo o anima Christiana, que uexillum tenes huius uictorie, sic portes crucem Domini, ut etiam crucifixum imiteris: quia uera crucis baiulatio, crucifixi imitatio est. Quatuor cornua crucis, que sunt longitudo, latitudo, sublimitas, et profundum, quatuor nobis passionum genera demonstrant, quibus Christum debemus imitari, quorum primum est, passio corporalis angustie: secundum, continua mortificatio carnalis concupiscentie:  tertium, patientia illate contumelie: quartum, renunciatio uoluntatis proprie. Primo passionum genere crucifixum imitati sunt fortes illi uite huius triumphatores, quos neque mors, neque uita, nec periculum, nec gladius, nec creatura alia separare potuit a caritate Christi, tradentes corpora sua ad supplicia propter Deum, de quibus dictum est: Isti sunt, qui uenerunt ex magna tribulatione, et lauerunt stolas suas, et dealbauerunt eas in sanguine Agni . Secundo genere passionum imitantur illum, qui uoluntaria attritione mortificant membra sua super terram: et ne peccatum dominetur in mortali ipsorum corpore, carnem suam crucifigunt cum uitiis et concupiscentiis. Tertio genere passionum imitantur illum, qui pro  causa iustitie sustinent iniurias, opprobria et uexationes aliene malitie, patientie uirtute illum imitantes, qui tanquam ouis ad occisionem ductus est, et coram tondente se obmutuit, et non aperuit os suum. Quarto genere passionum imitantur Christum, qui cum mundo, et his que in mundo sunt, etiam proprie renunciant uoluntati, et nichil sibi de seipsis reseruant: sed propter Deum alieno se subiicientes imperio, illius tenent uestigia, qui non uenit ministrari, sed ministrare, et animam suam dare in redemptionem pro multis. Unde alibi ipse Saluator dicit: Non ueni facere uoluntatem meam, sed uoluntatem eius qui misit me . Qui his passionum generibus imitantur Christum, ipsi illius sanguinem uenerantur quasi loco uulneris: cum  tamen sint alii, qui uenerantur Christi sanguinem distillantem in membris eius. Nonnulli etiam sunt, qui uenerantur ipsum Christi sanguinem, puluerulentum et dilapsum in terram. Sed Christi sanguis in loco uulneris triumphalis est: in membris eius distillans, medicinalis: lapsus in terram, consolatorius et subsidialis est.

Qui ergo minus fortes cum Christo crucem ascendere nequeunt, ipsi uenerantur illius sanguinem distillantem in membris eius: quod fit cum in sacramentis Ecclesie, que de latere eius effluxerunt, peccatorum querunt ueniam et causam salutis. Nam quod de latere ipsius sacramenta Ecclesie emanauerunt, ipse Euangelista testatur cum dicit:  Unus militum lancea latus eius aperuit, et continuo exiuit sanguis et aqua . Quod uerbum expositor manifestans ait: non dicit percussit, non dicit uulnerauit, sed aperuit, ut in latere ipsius ostium panderetur unde sacramenta Ecclesie emanarent, sine quibus ad uitam non intratur. Membra uero illius sunt fideles quilibet, qui eodem spiritu cum capite suo uegetantur, et per caritatem in corpore Christi firmiter radicati, corporis illius, id est, Ecclesie, diuersa gerunt officia secundum diuisiones gratiarum. Oculus enim Christi est, qui locum regiminis bene administrat: lingua Christi est, que diuinis affluens eloquiis, alios erudit et informat: auris, qui preceptis diuinis et mandatis obedientie libenter auditum inclinat: humerus, qui in uinea  Domini portat pondus dici et estus: pes Christi est, qui satagit circa frequens ministerium ad subueniendum necessitatibus aliorum, et sic de ceteris. Per hec igitur membra sanguis Christi decurrit, dum filii Ecclesie modo per aquam sanctificationis, modo per corpus et sanguinem eius, modo percipiendo alia Ecclesie sacramenta, redemptionis illius fiant participes, quam in passione sua operatus est Dominus in medio terre.

Sed occurrit uerbum plenum doloris et angustie, quia sicut quidam iuste et pie uiuendo corpus Christi construunt, ita alii per uite enormitatem destruunt illud, eo utique Iudaicam superantes perfidiam. Quoniam illi suspenderunt Iesum in patibulo,  isti uero membratim illum dilaniant, et deiectum in terram conculcant pedibus suis. Manum siquidem in corpore Christi precidunt fures, predones, scelerati, contaminati, fornicarii, homicide, ignominiosi, quidam bonis operibus seipsos subtrahunt, quasi manum a corpore Christi precidunt. Sunt alii mendaces, periuri, blasphemi, detractores, uerba turpia et scurrilia proferentes: et isti dum sanctis exhortationibus, et uerbis edificationis proximum non edificant, procul dubio linguam a corpore Christi amputant. Aurem Christo opilat, qui obedientie mandatis auditum non inclinat, et de ceteris in hunc modum. Quid est anima misera quod agis? Ipse Pilatus ueretur Christum crucifigere dicens: Regem uestrum crucifigam,  , et tu non times illum membratim dilaniare? Certe si uideres hominem prope te assistere orbatum oculis, labiis precisis, truncatis auribus, capulatum lingua, uel cruore suo perfusum undique, estimo quia abhorreres aspectum illius, et detestareris autorem sceleris, qui hec facere presumpsisset. Quare similiter et tu non abhorres manum mittere in Christum Dominum, et cum Iuda traditore conspirare in necem eius? Certe uel hoc exterrere te debuerat, quod ipsa arma tua, quibus corpus Christi lanias, in te ipsum conuertuntur, telis tuis confoderis, sagittis tuis uulneraris et ipsa scelera tua, quibus te a corpore Christi precidis, animam tuam miseram membratim lacerant, et inflictis  uulneribus cruentant illam. Nonne putas membra quedam spiritalia anime esse sensum, memoriam, uoluntatem, rationem, et intellectum? Istis membris anima mutilatur, quando nec sensus Deum querit, nec memoria recolit, nec uoluntas appetit, nec ratio eligit, nec intellectus comprehendit, et sic anima misera, quam Deus tibi dedit sociam, ubicunque locorum fueris, si dormis, si uigilas, si ambulas, si sedes, contra te clamat uolutata in suo sanguine quem tu effudisti. Reuertere homo miserabilis ad Dominum Deum tuum. Nunquid cunctis filiis Isrel in sanguine agni de Aegypto liberatis, tu solus Pharaoni seruies? Nunquid petra producente aquas largissimas, ita ut bibant populus et iumenta, tu solus siti aresces? Nunquid patrefamilias  uitulum saginatum occidente, tu solus expers huius conuiuii fame peris?

Ecce uidua de Sarepta colligit duo ligna, ut de farinula, quam habet penes se reconditam, faciat panem subcinericium . Pete ab ea buccellam panis huius, ne forte inedia consumaris. Panis iste subcinericius Christus est mortalis, uel potius pro nobis morti addictus: duo ligna quibus iste panis coquitur, crux Domini est, in aqua ipse passionis igne torretur. Istum panem uidua de Sarepta de subtili farinula conficit, cum de spiritali intelligentia legis et prophetarum Christum nasciturum et moriturum comprehendit. Panis uero istius buccelle sunt Christi incarnatio, natiuitas, passio, resurrectio, et ascensio. De his ergo buccellis uel  unam postula, id est, Christi passionem, et eam in ore tuo rumina, et in uentre memorie diligenter reconde, si forte uel ipse Christi sanguis duritiam cordis tui possit emollire.

Sed etiam ipse Moyses in deserto erigit tibi serpentem eneum , quem si uis aspicere, recipies sanitatem, et ablutionem criminum tuorum, medicinam uulnerum, augmentum uirtutum: et perfecte sanitati restitueris, si fideli mentis oculo uelis illum intueri. In eo inuenies fidei presidium, spei solatium, caritatis solium, gratie titulum, pietatis augmentum, misericordie uehiculum, pacis uexillum. Hunc ergo serpentem eneum in pertica erectum respice, hoc est, Christum crucifixum fidei  deuotione recognosce. Respice illum oculo cognitionis, ut cognoscas eum uerum Deum qui pro salute hominum missus est. Respice eum oculo dilectionis, ut caritate amplectaris cum qui pro te passus est: et sic sanguis illius super te quoque diffluet, si per caritatem membris illius unitus fueris.

Sunt alii qui uenerantur Christi sanguinem non in loco uulneris, non distillantem in membris eius, sed potius dilapsum in terram. Christi uero sanguinem tunc in terram distillasse dixerim, quando terrena ista et transitoria, que Christi patrimonium appellamus, uidelicet amplas possessiones, statuta decimarum, oblationum prouentus, et cetera stipendia Ecclesie, sanguine suo acquisiuit, que ad  consolationem illis dari uoluit, qui essent cum ipso tribulationum participes, et imitatores passionum eius. Illis etenim beneficia ista uult conferri, qui sic eis utuntur ut spiritalia non omittant: sicque comedunt peccata populi, ut obsequia mortuorum, celebria missarum, orationum, statuta soluendo pro animabus fidei intercessores inueniantur. Si, inquit Paulus, spiritalia uobis seminauimus, magnum est si carnalia uestra metamus . Et propheta Dauid: Sumite, inquit, psalmum, et date tympanum, psalterium iocundum cum cithara . Et ipse Dominus: Qui manducat, inquit, carnem meam, et bibit sanguinem meum, habet uitam eternam . Christi carnem comedere est, corporalia Ecclesie beneficia ad consolationem  percipere: sanguinem uero illius bibere est, tribulationibus illius et passioni communicare. O quanti in ecclesia Dei per characterem clericalem in sortem uocati Domini libenter comedunt, qui sanguinem eius summopere detestantur, questu diuitiarum clericos, habitu milites, conuersatione neutros exhibentes, et dum ipsi corporalia beneficia ad uoluptatem percipiunt, pro salute animarum semper benefacere cessant. Frequentius enim eos in foro, quam in choro uideas, et sepius carmina decantare, quam peccata sua plangere, soli Samaritano custodiam animarum, sibi uero summam uoluptatum reseruantes. Huc accedit, quod ecclesiastica beneficia, que non ad proprietatem, sed commodata pauperibus, pupillis et uiduis eroganda acceperunt,  non indigentes, sed potius canes, accipitres, parasiti, ioculatores accipiunt, et in patrimonium Christi admittuntur non solum filie et filii, sed etiam consortes thori. uideres illos de eleemosynis pauperum comparare frena deaurata, calcaria nitentia, sellas picturatas, in quibus effigiate uirgines gestiunt in lasciuiam, uestes pictas uariis coloribus, non compatientes Christo, qui pro ipsis in cruce suspenditur.

O amici Dei, qui per uaria tormenta uitam finistis quare et nos per hanc uiam delitiosam ad crucem Domini non accessistis? Sed iste modus adorande crucis nondum propalatus fuerat, Spiritu sancto temporibus istis eum reseruante. Quid tu homo perdite  non consideras, quoniam crucifixus te uidet? uidet certe modo, et in futuro arguet, et statuet contra faciem tuam, ut uel in tormentis agnoscas te non fuisse Christi heredem sed uiolentum patrimonii eius inuasorem. Ubi exemplum, ubi uestigia, que nobis imitanda reliquit, uobis, inquit, relinquens exemplum, ut sequamini uestigia eius . Forte et adhuc aliqua inueniemus uestigia, si uelimus ea imitari. Ut grossius loquamur nos, qui subtilia uidere non possumus, uestigium est locus in quo pes uiatoris ponitur, indicatiuus quodam modo pretereuntis. Et quis alius fuit iste uiator, nisi Christus de quo scribitur: Exultauit ut gigas ad currendam uiam . Et alibi: De torrente in uia bibit, propterea exaltauit caput  . Pes eius uiatoris est, sanctum animi desiderium, equo trahuntur uiri iusti ad bene operandum, de quo pede scriptum est: Pes meus stetit in directo, in ecclesiis benedicam te Domine . uestigia igitur Christi sunt, uiri sancti, qui per sanctum desiderium ducuntur ad militandum Deo uiuenti. uestigium Christi fuit Petrus per amorem uoluntarie paupertatis cum dixit: Ecce nos reliquimus omnia, et secuti sumus te . Paulus fuit uestigium Christi per fortitudinem exercitii corporalis, qui ne aliquem grauaret, propriis manibus uictum quesiuit. Ioannes Baptista fuit uestigium Christi per abiectionem preciosi habitus, qui habebat uestimentum de pilis camelorum, et zonam pelliceam ad lumbos suos. Helias fuit Christi uestigium  Per austeritatem abstinentie, Dauid per contemptum mundane uite, Iob per uirtutem patientie: sancti quoque martyres Christi fuerunt uestigia, quibus usque ad tolerantiam passionis pedem impressit. Talibus ergo uestigiis nos Christus ad uiam reuocat, ut si forte per amorem mundi, uel alias quascunque uoluptates illicitas aberrauimus, istorum exemplo ad uiam redeamus, que Christus est: in quo et laboris nostri terminum, et perennis uite premium accipiemus. Ipso prestante Domino nostro Iesu Christo, cuius regnum et imperium permanet in secula seculorum. Amen.



SERMO XXIu. IN DIE PALMARUM.

Mihi autem absit gloriari, nisi in cruce Domini  nostri Iesu Christi, per quem mihi mundus crucifixus est, et ego mundo .

uos fratres karissimi, quos ipsa unctio docet de omnibus, sed et uniuersi uos, qui scripturas memoriter retinetis, et hoc etiam bene recolitis, quoniam est tempus flendi, et tempus ridendi, et hec ipsa tempora spaciis quibusdam mediantibus a se inuicem solent distingui. uerum hodie rationabili quadam discordia tempus flendi et tempus ridendi pariter conueniunt, dum facies Ecclesie modo dilatatur gaudio, nunc contrahitur dolore, ipso autore temporum per ea que circa ipsum gesta sunt, huius uarietatis causam nobis exhibente. Quia enim hac die Domino ingrediente in sanctam ciuitatem, pueri Hebreorum exierunt obuiam clamantes: Hosanna filio  Dauid, aliis cedentibus ramos de arboribus, aliis sternentibus uestimenta sua in uia : inde gaudium festiue processionis. Et recordatione uero Dominice passionis, in qua nobis reuocatur ad memoriam quando is, qui peccatum nec fecit, neque inuentus est dolus in ore eius, saturatus est opprobriis: et ipse autor uite, qui morti nichil debebat, pro nobis gustauit mortem: inde causa doloris. Quamuis enim Christus hodierna die historialiter passus non sit, tamen hodie passio ipsius merito recolitur, eo quod ipse uoluntarius hac die uenit inter manus peccatorum, ipso Patre illum exponente passioni, qui proprio Filio non pepercit, sed pro nobis omnibus tradidit illum. Non incongrue  tamen dicere possumus unam rem, scilicet passionem Domini, diuersis de causis simul esse materiam doloris et letitie. Doloris, quia nos illi fuimus causa mortis: letitie, quia eius passio fuit nobis causa salutis. An non etiam ad gaudendum in passione Domini nos inuitat typica illa et legalis historia, que narrat agno paschali imolato populum Isrel liberatum fuisse de Aegypto? Pharao siquidem ipse est diabolus, decem plagis, hoc est, decem mandatis diuine legis percussus, ad plenum superatus non est, sed adhuc populum Dei in captiuitate tenuit, quousque agno paschali imolato, hoc est, Christi sanguine effuso, populus Dei cum gaudio egreditur de domo seruitutis in terram promissionis, sicut Dauid propheta dicit: et eduxit  populum suum in exultatione, et electos suos in letitia .

Sic et mulier Sunamitis non gaudet de filio suo resuscitato, quousque Heliseus magnus ille propheta contrahitur ad mensuram pueri mortui, quo incumbente super puerum ille uitalem spiritum recepit.  Heliseus etenim magnus ille propheta, hoc est, Christus, in natura sue diuinitatis immensus et infinitus, ad mensuram pueri mortui contractus est, quando pro nobis mortalis fieri, imo pro nobis in natura humana mori uoluit: ipsoque incumbente super puerum, hoc est, passionibus humani generis communicante, ipse puer, uidelicet genus humanum, uitalem spiritum recepit: oscitauitque septies quando in multiplices Dei laudes prorupit. Unde  et mulier Sunamitis, hoc est, mater Ecclesia gauisa est. Symphonia quoque et chorus non audiuntur in domo patrisfamilias, donec, redeunte filio prodigo, uitulus saginatus occisus est : quia Deus Pater gentili populo nonnisi in morte unigeniti Filii sui reconciliatur. His igitur exemplis quelibet anima ad letandum in cruce Deum inuitata dicat:

Mihi autem absit gloriari, nisi in cruce Domini nostri Iesu Christi. Ibi enim ancora spei nostre, pretium redemptionis, cataplasma uulneris, medicina sanitatis. Quis demum infirmus non gaudet de presentia medici, aut uulneratus de medicina sanitatis? uere ipsa Domini passio medicina fuit non solum sanatiua, sed etiam penetratiua, et purgatiua, Penetratiua,  quia in morte eius uelum templi scissum est, terra mota est, et petre scisse sunt, et monimenta aperta. Penetratiua, quia porte mortis per illam confracte sunt, et cathene ferree, et uincula illa durissima, quibus captiui in inferno tenebantur, rupta sunt. Et carcer tenebrosus apertus est, quando dictum est his, qui in uinculis erant, exite, et his qui in tenebris erant, reuelamini. Miror ego si et tu aliquando uim penetratiuam huius medicine non es expertus: tu, inquam, homo peccator, qui iacebas sepultus in sepulchro mordacis conscientie, et eras ligatus institis peccatorum, faciem habens uelatam sudario illo pessimo obliuionis Dei, cum Lazaro iam fetens in monimento . Hec  siquidem medicina penetratiua effodit te de sepulchro turpis conscientie per contritionem cordis, rupit uincula peccatorum quibus ligatus eras per remissionem peccati: Sudarium uero abstulit, quando uelamen iniquitatis, quod tanquam chaos magnum inter Deum et te positum fuerat, misericorditer remouit, ut reuelata facie ad Deum respiceres, qui aliquando oblitus fueras Domini creatoris tui. Omnis ergo anima Deo deuota, qui passionem Domini fide tenet, et pio affectu ueneratur, dicat:

Mihi autem absit gloriari, nisi, etc. Et quamuis omnes gloriari debeamus in cruce Domini, tamen sunt aliqui qui specialiter gloriantur in Domino, alii qui specialiter gloriantur in cruce Domini. Qui  specialiter in Domino gloriantur, sunt uiri sancti et perfecti, quibus familiaritas ausum accedendi ad Deum contemptus rerum temporalium prebuit, etium et aspiratio diuine gratie dulcorauit affectum. Qui contemplantur naturam diuinitatis, tanguntur spiritali dulcedine, oratione loquuntur cum Deo, deuotione pulsant celos, et intersunt secretis celestibus, et cum Paulo dicere possunt: Nostra autem conuersatio in celis est . Sunt alii, qui rubigine peccatorum adhuc obscuratam habent conscientiam, et illicitis desideriis tracti a contemplatione Dei repelluntur, quos tantis delitiis indignos iudicat Dominus, ut suauitate contemplationis future uite gaudia possint pregustare.

Isti ergo tanquam infirmi deuote respiciunt Christi  humanitatem, in qua sue salutis causam recognoscunt: stant iuxta crucem Domini, et cum Thoma mittunt manum suam in loca clauorum, et deuotissime suscipiunt sanguinem, qui effusus est in ablutionem peccatorum. Accedat igitur ad crucem Domini omnis, qui conscientia pauidus coram Deo reus assistit. Quo enim securius confugere poterit, quam ad refugium crucis? Ubi demum miles Christi tutior esse potest, quam sub uexillo sui imperatoris? Hic robur celestis militie, hic uulnerati in prima acie, et criminibus deiecti receperunt pristinam uirtutem. Hic siquidem est iustitia patriarcharum, hic constantia martyrum, hic omnium iustorum innocentia, qui lauerunt stolas suas et  dealbauerunt eas in sanguine Agni: Hic etiam magni illi peccatores, qui prophetas occiderunt, qui Christum pupugerunt, qui Ecclesiam Dei sunt persecuti: et omnes consecuti criminum suorum ueniam, tibi quoque dant fidutiam uenie consequende. Quid ergo moraris? cur uenire trepidas? nulla est enim peccati enormitas, quam Christi sanguis expiare non possit. Si terret te magnitudo supplicii, apprehende crucis profundum: si delectat te celsitudo premii, apprehende crucis sublimitatem: si anima tua arida est, et indiges beneficio uirtutum, apprehende crucis latitudinem; si tentationibus pulsaris, apprehende crucis longitudinem. In profundo enim crucis exterminatio supplicii, in sublimitate celsitudo premii, in latitudine amplitudo  beneficii, in longitudine robur auxilii.

Cum ergo omnes ad crucem Domini inuitentur, tamen sunt aliqui qui a cruce Domini se elongant, sunt alii qui eidem appropinquant. Qui autem se elongant alii sunt remoti, alii remotiores, alii remotissimi: et qui appropinquant alii prope, alii propiores, alii proximi. Remoti sunt a cruce Domini, qui dediti uanitatibus huius seculi, uelut e dorso crucifixum respiciunt, in passione ipsius pascentes oculos magis, quam illam imitantes. Dum enim ad uite huius delitias per secularem conuersationem se extendunt, quasi a cruce Domini elongantur. Sed quando in beneficiis ecclesiarum consequendis charactere crucifixi insigniri uolunt, uelut e dorso crucem Domini respiciunt. Tales sunt  delicati nostri temporis, qui in adeptione beneficiorum uolunt esse clerici: in uestitu, principes: in tonsura, milites: in uita, nec hi nec illi uolunt apparere. Neque enim pugnant ut milites, neque subditos suos regunt ut boni principes, et si de uita queritur frequentius in choreis saltantium, quam in choro Deo psallentium inueniuntur. Querat modo ab istis Christus, sicut olim a filiis Zebedei, Potestis bibere calicem, quem ego bibiturus sum : Quid respondebunt ei, nunquid dicent, possumus? uideamus ergo: Bibit Christus calicem patientie et laboris, bibit calicem angustie et doloris, bibit calicem letitie et consolationis. Primum bibit quando maledicta, iniurias, opprobria, et labores plurimos ante passionem in nostra  natura patienter sustinuit: ad cuius calicis potationem si inuitentur illi de quibus iam diximus, prorsus illum fastidiunt: eo quod hanc partem suam reputent, uti delitiis, et frui bonis. Bibit Christus calicem doloris et angustie, quando sputa et uincula, spineam coronam et mortem crucis expertus est. Sed hunc calicem nequaquam bibere poterunt, eo quod in illo sit exterminatio omnis temporalis gaudii, quod illi summo studio sectandum decreuerunt. Sed nunquid poterunt bibere calicem letitie et consolationis, quem bibit Christus in resurrectione? Dicunt omnes, possumus. Sed hoc non esset calicem Domini bibere, imo potius confundere: quia iuxta dictum sancti uiri, tempora regnandi  non possunt preuenire tempora patiendi.

Sunt alii a cruce Domini remotiores, utpote illi qui disciplinam regularis uite deuoti suscipiunt, sed eam obedienter non prosequuntur. Disciplina regularis recte cruci comparatur, quia sicut crux mundum reparauit ad uitam, ita uita regularis hominem reparat ad innocentiam: et sicut Christus in cruce obediuit usque ad mortem, ita et homo discipline regulari debet obedire usque ad carnis mortificationem. Sed ab hac obedientia uidemus quosdam remotiores fieri, quibus si iniunguntur aliqua, ubi sint uestigia Dominice passionis, habentia gustum amaritudinis et laboris, nuditatis et paupertatis, et obedire renuunt, murmurantes cum Iona fugiunt a facie Domini, dicentes: Non est hic  homo a Deo qui talia mandata decernit. Si uero iniungatur eis obedientia, in qua sit seculare gaudium, et locus quidam dominationis, illam non solum humiliter, sed et libenter et uelociter suscipiunt. Obedientiam illam loquor, ubi horrea messibus, torcularia uino abundant, ubi curia frequens est famulis et fabulis, ubi mensa plena poculis et ferculis, ubi phase cum fermentato celebrant, et agnum paschalem comedunt sine lactucis agrestibus. Isti ergo, quia per disciplinam regularem ad morum perfectionem non corriguntur, recte crucem Domini quam assumpserunt proiicere dicuntur. Disciplina tua, inquit Dauid, correxit me in finem et disciplina tua ipsa me docebit . Habet certe malum finem suum, consummationem  uirtutum. Disciplina ergo regularis corrigere debet in finem, quia hominem a profundo uitiorum perducere debet ad consummationem uirtutum.

Remotissimi uero sunt a cruce Domini qui uelut in profundo uitiorum absorpti sunt, et atrocitate scelerum, feditate, immundicie, flammis cupiditatum longius ceteris a Christo recesserunt, et sicut enormiter uiuendo sunt magis peccatores ceteris, ita etiam a crucifixo remotiores. Sed ueniat Babylon illa magna quandoque in memoria ante Deum, que ueneficiis et fornicationibus suis inebriauit terram, ut bibat de calice ire Dei et fiat habitatio demoniorum, et omnis immundicie plangatque tandem in suppliciis, quod hic uestigia Dominice passionis noluit imitari.

 Sunt alii prope crucifixum, utpote illi qui stant iuxta crucem Domini: alii propiores ut illi qui membra supplicii myrrha et ale condiunt. Proximi uero sunt qui baiulant crucem eius. Iuxta crucem igitur stant, qui affectu deuotionis et desiderio patiendi ad Christum ueniunt cupientes pro nomine ipsius iniurias et tribulationes sustinere: sed, considerata infirmitate propria, quod sunt infirmi et debiles et impatientes laborum, hoc quod per desiderium affectauerant, per experientiam aggredi non presumunt. Isti ergo ab effectu Dominice passionis omnino alieni non sunt, quoniam etsi per experientiam tribulationum illam non imitantur, tamen bonis quibusdam affectibus ad ipsum uenientes  desiderio iuxta crucem stare uidentur. Quatuor autem affectionibus hi, qui dura pro Christo pati non possunt, cruci approximare debent, uidelicet recordatione peccatorum, memoria suppliciorum, consideratione huius peregrinationis quod non habent hic manentem ciuitatem, spe future retributionis. Recordatio siquidem peccatorum in conspectu Dei facit eos humiles, memoria suppliciorum facit eos solicitos ad bene agendum et in mandatis Dei obedientes. Consideratio huius peregrinationis quod non habent hic manentem ciuitatem, reuocat eos a nimio appetitu rerum temporalium. Spe uero retributionis quandoque suspenduntur in amore celestium bonorum. Et isti stant iuxta crucem Domini. Alii tanquam propiores membra sepulti  condiunt myrrha et ale, ut Ioseph ab Arimathia fecisse legitur . Membra sepulti recte uocantur miseri, et contemptibiles huius seculi, qui suis calamitatibus oppressi, quasi inter mortuos computantur: et sicut unione caritatis uniuntur membris Christi, ita et per angustias tribulationum illi consepulti sunt. Myrrha uero et ale sunt affectus compatiendi, et solicitudo subueniendi. Qui ergo compatiuntur et subueniunt necessitatibus pauperum, anxietatibus oppressorum, perturbationibus tristium, doloribus infirmantium, ceterisque miserorum calamitatibus, Christi membra crucifixi myrrha et ale recte condire dicuntur.

Qui uero sunt proximi, ipsi baiulant crucem eius. Ideo autem dixi crucem eius, quia non omnis  crux, Christi crux appellari debet. Est enim crux latronis qui pendebat a sinistris: est crux latronis qui pendebat a dextris: est crux Saluatoris qui pendebat in medio illorum. Crux latronis qui fuit a sinistris, pena est finaliter peccantium: crux latronis qui fuit a dexteris, pena est post lapsum penitentium: crux Saluatoris est pena innocenter uiuentium. Illi ergo baiulant crucem Domini, qui cum uite innocentiam teneant, et in iustitia et sanctitate ambulent coram Deo, tamen ac si omnium criminum rei sint, tribulationibus multis et miseriis uoluntarie propter Deum seipsos subiiciunt, aut uexatione aliene malitie modo detractionibus linguarum, modo iniustis oppressionibus: aut etiam a persecutoribus perfusionem sanguinis  cum Christo mortificantur gloriantes in cruce Domini, per quem eis mundus crucifixus est et ipsi mundo. Mundi crucifixio contemptus est rerum temporalium: sicut crucifixio sanctorum tolerantia tribulationum. Sanctis ergo uiris qui portant crucem Domini mundus crucifixus est, quia omnem terrenam gloriam propter ipsum despiciunt, omnia tanquam stercora reputantes, ut Christum lucrifaciant . Sed et ipsi mundo crucifixi sunt, hoc est, amatoribus mundi a quibus sustinent amaritudines passionum. Et quoniam de reliquo reposita est eis corona iustitie, gaudent euestigio conformes fieri Dominice passioni, scientes quod per patientiam tribulationum perueniunt ad gloriam  Dominice resurrectionis, ipso prestante Domino nostro Iesu Christo, cuius regnum et imperium permanet in secula seculorum. Amen.



SERMO XXu. IN PASSIONE DOMINI.

Expandit librum coram me, qui erat scriptus in tus et foris, et in eo scripte erant lamentationes et carmen et ue . uos fratres dilectissimi qui spiritum adoptionis filiorum accepistis, et sancta conuersatione induistis Dominum nostrum Iesum Christum, memoria et moribus pariter retinetis, quod omnis Christi actio nostra lectio est, et propterea ipse recte libri censetur nomine, quia in ipso formam uite nostre legere debeamus.

Sed huius libri seriem, qui totam reparationis  nostre continet historiam, aliquis sanctus uir et pauper spiritu, cuius cor ardens esset de Iesu, melius exponeret: quia melius illam intelligit qui sanctius uiuit: et lectione istius libri digni sunt, non hi qui pium nomen Domini Iesu summis labiis pronunciant, sed qui pietatem eius uita et moribus assequuntur. Quia tamen silere non licet, et loqui nescio, loquatur in me Dominus Deus, et clauis Dauid aperiat mysteria, que potest aperire librum et soluere signacula eius. Liber ergo cuius habita est mentio Christus est, de quo in Apocalypsi dicitur: uidi in dextera sedentis super thronum librum qui erat scriptus intus et foris, signatum sigillis septem , de quo etiam in Daniele dicitur: In tempore illo saluus erit populus  tuus, omnis qui inuentus fuerit scriptus in libro: et multi ex his, qui in terre puluere dormiunt, euigilabunt . Ipse est liber de quo Ezechiel dicit: Expandit librum coram me et cetera . Liber utique sufficiens omnibus qui et quantum delicatis ad delectationem proponit, et studiosis ad exercitium lectionem. Quantus libri istius ineffabilis illa unio Dei et hominis, ubi tanquam per septem reales uoces ab imo usque ad summum ascenditur, ita ut humilitas homines usque in Deum sublimetur, et econtrario descendendo, celsitudo Dei usque ad humilitatem hominis inclinetur. uis audire septem sonos cantus istius? Recole quam humilis, quam despectus Christus nascendo apparuit, et reddit tibi cantus iste sonum  humilem. Recole quam mansuetum, quam pium uerbo et opere se exhibuit, et reddit tibi sonum dulcem. Ad memoriam reuoca quantis signis et uirtutibus claruit, et audis sonum subtilem: ad memoriam reuoca, quod humanam et angelicam naturam in una caritate coniunxit, quod hominem Deo reconciliauit, et audis sonum concordem. Si recolis qualiter contumeliis affectus, uulneribus confossus, coronatus spinis, et tandem cruci affixus, reddit tibi cantus iste sonum grauem. Quando uero per diuinitatis potentiam deuicta morte resurrexit a mortuis, reddidit cantus iste sonum acutum: Quando uero uictoriosus ascendit in celum, reddidit sonum superacutum. Et quidem cantus iste non  delicatis huius seculi, sed delicatis Dei proponitur, qui talia meditando delectantur sicut in omnibus diuitiis. Lectio autem libri istius non minus necessaria: Neque enim docet decreta Gratiani concordare, non ponderare leges Iustiniani, argutias sophismatum exsufflare, non semper discere et nichil proficere, sed potius docet culpas agnoscere, suspirare ad ueniam, componere mores, ordinare uitam, salutem querere, Deum inuenire.

Estque lectio ista modo in euidenti, sed non ita semper. Fuit enim liber iste quandoque signatus, quandoque clausus, sed modo apertus est. Ante Christi incarnationem liber iste septem sigillis signatus erat, quia eius repromissio quibusdam obscuritatibus adeo inuoluta erat, quod uel nulli, uel  admodum pauci mysterium Incarnationis cognoscerent. Quid enim aliud, nisi sigilla quedam fuerant personales ille patriarcharum exhibitiones, apparitiones angelice, oblationes hostiarum, imagines reuelationum, que omnia Christum uel actu uel similitudine prefigurabant: quibus si adiicias obscuritates Scripturarum, dilationem promissionis, desperationem adimplende ueritatis, in summa septem sigilla inuenies, quibus liber iste ante Incarnationem signatus fuit. Christo uero incarnato liber iste apparuit, sed clausus tenebatur: quoniam potentia diuinitatis eius per infirmitatem humane nature obumbrata foras non prodiit. Quoniam et si propheta potens in opere et sermone diceretur, non hoc diuine potentie, sed meritis uirtutum sancti  uiri putabant adscribendum. (Si enim cognouissent, nunquam Dominum glorie crucifixissent . Tandem in passione liber iste apertus est, et sempiterna uirtus et diuinitas, que latebat in homine, foras erumpere cepit, quando creature Creatoris sui senserunt imperium, et petre scisse sunt, terra contremuit, uelum templi scissum est a summo usque deorsum. Reiecto siquidem sacco cilicino, quo sol ueri luminis claudebatur, idem sol lucere cepit in uirtute sua, ita ut radios suos circumquaque effunderet, et illuminaret non solum illos, qui sedebant in tenebris et umbra mortis, sed etiam cordibus multorum infidelium fidei lumen infunderet. Unde centurio ille euangelicus uidens mirabilia que fiebant, clamauit, dicens: uere Filius  Dei erat iste.

Aperto ergo libro isto in passione, Scriptura eius legi cepit, erat autem scriptus intus et foris. Et fuit scriptura interior, uerbum Dei quod in carne Christi scriptum fuit operatione Spiritus sancti: exterior uero scriptura fuit, quam impii persecutores iniuriis et plagis, sanguinis effusione et crucis ignominia, non aureis sed tetris literis corpori eius indiderunt. Ista ergo scriptura extunc lecta, sed non ab omnibus intellecta est. Habet siquidem scriptura hec, sicut alie scripture tria, literam, sensum et sententiam. Et ut primo loquar de exteriori scriptura, litera ipsius est historialis passio Domini: sensus uero, qui ex illa litera concipitur,  imitatio est Dominice passionis: sententia, que iuxta sensum perpenditur, fructus est nostre redemptionis. Qui passionem Domini sola fide, et non operando tenet, puer est, et quod legit non intelligit: qui autem passionem Domini patientia et laboribus propter nomen Iesu custodiendo uias duras imitatur, legit scripturam hanc, et intelligendo proficit: qui uero usque in finem perseuerat baiulando crucem Domini, hic est qui scripturam istam perfecte cognoscit. Similiter scriptura interior tria hec habet, cuius litera est, puritas fidei de uerbo Dei: sensus est, affectus pie deuotionis: sententia, gaudium diuine contemplationis. Huius scripture lectio maxime perfectis conuenit,  quorum conuersatio in celis est, qui contempta terrena consolatione amore celestium bonorum accenduntur. Et uidemus quiddam mirabile circa hanc scripturam contingere, quoniam hic docet puer senem, insipiens prudentem, balbutiens disertum, magistrum discipulus, idiota literatum. Ecce aliquis uilis homuntio, pauper muliercula, carnem suam cilicio domant, uigiliis et ieiuniis mortificantur tota die, panem, quem manu et arte queritant, pauperibus distribuunt, et omnino non recedunt a uestigio Dominice passionis, cum econtrario nobiles et prudentes huius seculi in luxu diuitiarum, in uoluptatum affluentia, et in desideriis hominum consumant dies suos, in tantum elongati a cruce Domini, ut illos solos miseros  reputent, qui Dominice passionis miseriam fideliter imitantur.

Qui putas ex istis Scripturam, de qua locuti sumus, melius intelligunt? Aestimo quod illi qui melius afficiuntur, utpote qui melius affectu, quam intellectu comprehendunt. Sed iam utilius erit considerare, utrum aliquis librorum, quos legimus, ad exemplar libri uite scriptus sit: quoniam quod scripto commendatur, et frequentius quandoque inspicitur, et memorie melius commendatur. Nec incongrue omnes iustorum conscientias, que uirtutibus Christi bene institute sunt, libros dixerim, eo quod in illis imago quedam uirtutum Domini Iesu representetur, de quibus libris in Daniele dicitur: Sedit iudicium et aperti sunt libri . Et alibi:  Audi Isrel mandata Dei tui, et ea in corde tuo, quasi in libro scribe. Et Propheta dicit: Lex Dei eius in corde ipsius . Isti libri ad exemplar libri uite scripti sunt: quia de plenitudine eius omnes accepimus, et quidquid boni, quidquid gratie in nobis aspicimus, totum ab ipso, tanquam riuulus a fonte, in nos usque deriuatum est. uideat ergo unusquisque si liber conscientie eius recte scriptus, bene uirtutibus distinctus sit: ne falsarius ille qui mendax fuit ab initio, aliquam maculam criminis superduxerit scripture ueritatis. Si enim odio uel liuore torqueris, liber tuus mendosus est: si estuas ambitione uel auaritia, liber tuus mendosus est: si quacunque immunditia corporis pollutus es, liber  tuus mendosus est: imo quidquid in te inueneris Christo contrarium, hoc in libro tuo reputa uitiosum. Tu ergo Christiane, diligenter inspice librum conscientie tue, et illum uirtutibus Saluatoris tui inscribe: ut illum presentem semper in corde teneas, cuius innocentie similitudinem per conscientiam mundam studes retinere. Nam quid prodest libros, quos in arca reponimus, tam studiose ornare, tanto labore corrigere et librum conscientie, a qua uita procedit, relinquere incorrectum? uidemus multos in psalmis Dauid preciosis coloribus citharedum depingere, in prophetis senes quosdam canicie uenerandos, et sparsim codices literis aureis facere preciosos, et librum conscientie adeo neglectum, adeo fedum relinquere, quod lumine  gratie sue non dignetur illam inhabitare Spiritus sanctus.

Sunt et alii, qui, abiecta uitali scientia Christi, toto studio seculari philosophie se tradiderunt, et ne quid desit officii, imposuerunt eam portandam in humeros hominum festino quodam comitatu eam prosequentes. Recole uehiculum illud philosophie, quod duobus pueris, qui sunt labor et amor, totidemque puellulis, que sunt uigilia, et cura, portandum commiserunt, hoc significantes, quod ad philosophie cognitionem non nisi per laborem et amorem, per uigiliam et curam potest perueniri. O labor infructuosus, o amor erroneus, o uigilia stulta, o cura superflua. uere labor infructuosus est, qui nulla requie releuatur: amor erroneus, qui nullo igne  spiritali accenditur: stulta uigilia, quam nulla sequitur utilitas: cura superflua, quam nulla comitatur securitas. Dic anima misera, quod in his omnibus solatium spiritus, quod boni adminiculum, que causa salutis? Nulla prorsus. Et propterea conscientiam tuam repara, librum uite intuere, ut quod in tuo minus inuenis per illum docearis. Ibi siquidem uerba quedam consolatoria, uerba uite eterne inuenies, que te ad uiam salutis reducant, a qua ambulando per latas huius seculi uias deuiasti.

Et cum in libro illo scripta sint lamentationes, carmen et ue, habet singulum istorum uerba sua, quibus tibi loquitur, uel ad terrorem, uel ad correctionem, uel ad consolationem. Lamentationes igitur pertinent ad imitationem Dominice passionis:  carmen, ad gloriam resurrectionis: ue, ad iudicium extreme ultionis. In lamentationibus inuenies uerba aspera, pertinentia ad labores penitentie, utpote: In sudore uultus tui uesci pane tuo . Effunde sicut aquam cor tuum coram Domino, planctu et gemitu te ipsum affligere, et in maceratione corporali corpus tuum redigere in seruitutem, et cetera huiusmodi, quibus crucem Domini imitatur homo in hoc mortali corpore. In ue autem reperiuntur uerba quedam terribilia, que sunt fletus et stridor dentium, acerbitas flammarum, tenebrarum densitas, crudelitas tortorum, et cetera tormentorum genera, que parata sunt diabolo et angelis eius. Carmen uero loquitur uerba consolatoria, uerba  iocunda, que sunt plena absolutio culpe, restitutio gratie, euasio exilii, collatio regni, consortium Diuinitatis, adeptio eternitatis. Si ergo adhuc peccator es, et in sepulchro mordacis conscientie cum Lazaro adhuc fetidus iaces, lege uerba illa terribilia, que ad ue pertinent: ut saltem terrore suppliciorum concussa, a sceleribus tuis resipiscas. Si uero super peccatis tuis contritione fructuosa compunctus es, respice ad uerba aspera, que in lamentationibus reperies: ut per opera penitentie Deo, quem offendisti, satisfacias. Quod si bonis operibus iam iustificatus es, intende uerbis consolatoriis, que ad carmen pertinent, in presenti uita proposita ad consolationem, in futura, ad plenam iocunditatem. Omnis ergo Christi imitator, cui adherere Deo bonum est, sic in libro uite exerceatur, ut euitatis  gehenne suppliciis, per tribulationes multas, et angustam uiam tendat ad uitam, in qua omnes sancti euacuato quod ex parte est, librum uite perfecte intelligentes, cognoscent Christum sicut ab eo cogniti sunt: ad cuius cognitionem nos perducat ipse iehsu Christus, cuius regnum et imperium permanet in secula seculorum. Amen.



SERMO XXuI. IN RESURRECTIONE DOMINI.

De torrente in uia bibit, propterea exaltauit caput . Inter tot Christi triumphantis precones laude impari, quasi uoce quadam discordi, metuo dissimilis apparere: et dum Hosanna filio Dauid digne cantare non ualeo, ab his qui precedunt increpari  potius ut taceam, quam ad confessionem laudis inuitari. ueruntamen ceci illius informatus exemplo, uel uerecundus, uel importunus sedebo et ego iuxta uiam et clamabo, et celesti turba Iesum resurgentem suscipiente cum gaudio sequar affectu, sequar desiderio, dicens: Fili Dauid miserere mei. Neque enim aliter sequi possum, quousque torrens iste, de quo et Christus bibit, separat me ab illo, qui in tantum preceps, in tantum profundus est, ut qui uolunt hinc transire ad Iesum non possunt, neque inde huc transmeare.

Est autem torrens iste, decursus huius uite mortalis, qui decurrit a propagine conceptionis, in carcerem mortalitatis, et inde in miseriam natiuitatis, unde rursum progreditur in angustias mortis. Ad  ultimum uero terminantur, nisi subueniat misericordia supplicio eterne damnationis. Periculosus est torrens iste plane, et ideo magis periculosus est, quoniam aquis quibusdam accessoriis excrescit in fluuium magnum. Unde et beatus Iob hunc torrentem nomine fluuii appellat, cum de serpente illo antiquo loquitur dicens: Absorbebit fluuium, et non mirabitur: et spem habet, quod Iordanis fluat in os eius . Quasi diceret, non magnum, non mirum reputat hostis humani generis si fluuium, hoc est, humanam naturam, peccatis et criminibus irretitam absorbeat secum in partem sue damnationis: sed etiam spem habet quod Iordanis, id est, populus in Christo renatus, influat in os eius.

 Ascendunt itaque, ut dixi, aque quedam insipide ad hunc torrentem, que intumescere faciunt fluctus eius. Hinc aque palustres, que ipsum limosum et turbulentum faciunt: illinc aque marine, que illum faciunt amarum: inde aque niuium, que pre nimio frigore eumdem impotabilem reddunt. Sunt autem aque palustres, carnalia desideria, que hunc torrentem, id est, huius uite decursum, limosum quodammodo et turbulentum faciunt: quia quotiens anima a contemplatione sui creatoris carnis delectatione repletur, totiens quasi limosis quibusdam aquis corporee paludis ingurgitatur. Aque uero marine, sunt cure et occupationes huius seculi, quibus anima uacans inquietudine quadam  distracta, in se ipsa amarescit uelut absinthium, dum amor huius impellit, ut cupiat: labor, ut acquirat: timor anxiat, ne perdat: dolor si uel affectata non obtineat, uel acquisita derelinquat. Aque uero niuium sunt affectate malitie cordis humani, utpote inuidie, secte, hereses, odia, et fraterne unitatis discordia: que ideo magis frigide ceteris dicuntur, quoniam amplius a feruore caritatis recedunt. uides quod aque niuium desursum in terram descendunt, eamque diutius occupant, nisi caloris beneficio resoluantur. Spiritalia etenim uitia sursum, id est, in angelica natura, prius nata suggerente autore ipsorum diabolo in terram, id est, in terrenos, et peccatores homines descendunt, eosque diutius detinent, nisi flante clementiore spiritu per contritionem  cordis relaxentur. Ecce quam limosus, quam amarus, quam frigidus torrens iste est, et quis unquam bibit de illo? Christus utique, sed de torrente non de fluuio. Torrens enim respicit cursum nature, fluuius uero preuaricationem culpe. Bibit, inquam, de torrente hoc Christus, dum infirma humane nature assumpsit, dum gustauit amaritudinem passionis: Bibit, inquam, et pertransiit, et inuitat te ut sequaris ipsum.

Si ergo uis expeditus transire, ne forte demergat te tempestas huius aque, uel absorbeat te profundum, fac tibi pontem de lignis leuigatis, columnas in eo eriges, et utrinque impones illis latera, tabulata sternens desuper, et firmabis clauis, sicque consummabis eum. Sunt autem columne iste, uiri  sancti, uiri perfecti, quos in torrente huius uite sursum erigere, id est ante mentis nostre aciem statuere debemus: ut quicquid laboris, quicquid tentationis in hac uita nobis prouenerit, equanimiter tolerantes exemplo uirtutis eorum in bono opere non deficiamus. Et recte columnis tales comparantur: Sicut enim columne non uiolentia uentorum, non alluuione imbrium, non procellarum impetu, a stabilitate sua moueri possunt: sic istos non tribulatio, non angustia, non periculum, non gladius, non demum calamitas aliqua separare potuit a caritate Christi. Iste, ni fallor, sunt columne, quas Dei sapientia in domo, id est in massa humani generis, septem numero excidit: quia per  septem mundi etates nunquam defuerunt uiri sancti, qui exemplo bone conuersationis infirmiores quosque ad celestia desideria prouocarent, de quibus columnis in Apocalypsi scriptum est: Qui uicerit, faciam illum columnam in templo Dei mei .

Istis columnis superponi debent latera, ut ab ipsis portentur, et tabulata desuper portent. Hec sunt duo latera candelabri illius aurei, hoc est duo testamenta in Christo fundata, de quorum utroque tres calami egrediuntur, id est historie, tropologie, allegorie, trinus intellectus. Hec sunt duo latera scale Iacob, que inferius terram tangere dicuntur, sursum uero celos . Eloquia enim Dei quasi inferius terram tangunt, quando per comminationem pene terrenos homines in timorem concitant: celos  uero tangere uidentur, dum per repromissiones Dei iustorum corda ad amorem celestium inflammant. Portant autem predicte columne hec latera quasi sinistra parte, dum uiri sancti testimonio Scripturarum ostendunt impiis que sit ira uenientis iudicis, tenebre carceris, crudelitas tortoris, immanitas supplicii, diuturnitas eterne illius damnationis. Quasi a dextera uero parte columne iste hec latera portant, dum secundum promissa Dei denunciant electis que sit uita illa interminabilis, beatorum societas, immensitas premii, iocunditas regni, quod paratum est sanctis a constitutione mundi. Quibus columnis et lateribus sic ordinatis, tabulata debent poni desuper: quia bona opera, que per tabulata accipiuntur, preceptis diuinis debent  inniti, ut ea studeat facere strenuitas militis, que uoce preconaria mandari sibi nouerit iussu imperatoris. Mandata siquidem Dei decreta quedam sunt summi regis, que precones uerbi Dei mundo huic intonuerunt, ut facientes ea uiuant in eis, contemptores uero puniantur: quia quantumcunque recti speciem teneant opera, si formam euangelice doctrine non tenent, a summo iudice reproba iudicantur.

Sunt certe nonnulli singularis uite, qui ieiuniis, uigiliis, orationibus extraordinariis multa sibi facere bona uidentur, que tamen bona non sunt: quia occasione scandali contra diuina precepta inueniuntur: alius immoderatum habens zelum iustitie, contra uoluntatem Apostoli  iudicat seruum  alienum, alius specie mansuetudinis zelum subuertit iustitie et equitatis. Que omnia mala sunt, licet bona uideantur, quia contra diuina precepta inueniuntur. Hoc est quod in templo Salomonis mare eneum dicitur poni, in quo sacerdotes oblaturi hostias, manus suas lauabant. Ubi per mare eneum lex diuina, per manus operationes accipiende sunt. Quicunque ergo sacrificium dignum Deo uult offerre, debet manus suas lauare in hoc mari eneo, id est operationes suas secundum precepta diuina dirigere: hoc mare alibi crystallo comparatur, ut in Apocalypsi: Et in conspectu sedis, inquit, erat tanquam mare uitreum simile crystallo. Sicut enim crystallus lapis clarissimus, obiectu solis scintillulas ignis ex se emittit, sic lex  diuina opere adimpleta, exemplo bonorum operum in cordibus fidelium ignem caritatis accendit.

Sunt etiam et claui necessarii, ut firmiter cohereat machina totius operis, qui sunt quatuor uirtutes principales: iustitia, fortitudo, prudentia, temperantia, in quibus uita bonorum operum consistit, ut in his que bene agenda sunt, iustitia prebeat rectum iudicium: fortitudo, auxilium: prudentia, consilium: temperantia, solatium. Ponte igitur hoc sic consummato, torrentis huius patet transitus: nec est iam cur desperet pusillanimis, cur desistat debilis, cur deuiat ignarus, cur paueat formidolosus cur non incipiat paruulus, cur non perueniat adultus. Christus enim dux uie factus est fortis, ut  custodiat: sapiens, ut dirigat: potens, ut perducat.

Si ergo uis hunc torrentem pertransire, si Christum cupis imitari, per huius pontis medium iter tuum dirige: et si uis cauere precipitium, non declines ad dexteram uel ad sinistram. Sunt enim aliqui, qui per hunc pontem e transuerso gradiuntur, et ideo corruunt: alii per ipsum oblique gradiuntur, et deficiunt: alii directe, et pertranseunt. Qui e transuerso super hunc pontem gradiuntur, sunt illi qui per lamenta confessionis et penitentie uias suas mala deserentes, iter bone uite quod ad Christum ducit, arripiunt: sed in ipsis principiis ad uitia, que reliquerant, reuertentes, modo luxuria dissoluti, modo superbia elati, modo ambitionibus ceterisque  uitiorum tumultibus distracti, quasi e transuerso gradientes in precipitium ruunt, de quibus in psalmo scriptum est: ueruntamen propter dolos posuisti eis, deiecisti eos dum alleuarentur . Propter dolos, inquit, hoc est, quod dolosi sunt et in ueritate non persistunt, posuisti eis delectationes istas temporales, ut in ipsis fallantur: deiecisti eos in ipsis suis delectationibus, dum alleuiarentur, id est dum sibi alleuiati uiderentur. Qui uero oblique per hunc pontem incedunt sunt hi, qui multa deuotione bona opera incipiunt, et assiduitate bone conuersationis Deo seruiunt: nec recedentes a templo eius die ac nocte, sed tempore tentationis imminente, dum uultus incipit pallere uigiliis, corpus ieiuniis marcessere, dum hinc asina  gemit sub onere, illinc quandoque pungit uexatio aliene malicie, retardari incipiunt, et in tentatione, ubi fortes esse debuerant, ibi a bono opere desistunt, de quibus scriptum est: Filii Ephrem intendentes et mittentes arcum, conuersi sunt in die belli . Filii Ephrem, id est fructificationis, qui fructum facere debuerant, intendentes et mittentes arcum, hoc est, pugnam fortiter aggredientes, conuersi sunt retrorsum in die belli, hoc est, in tempore tentationis. Qui uero directe per ipsum gradiuntur sunt hi, qui in terra huius mortalis uite adhuc positi torrente interposito terram uiuentium uoto et desiderio respiciunt: et exemplis sanctorum accensi, mandatis diuinis eruditi, uirtutes et opera, que mente conceperunt, student  bene uiuendo adimplere, bibentes cum Christo de torrente passionis, ut cum ipso inebrientur gaudio future resurrectionis. In hoc enim Christus de torrente in uia bibit, in hoc exaltauit caput, ut hi qui per huius seculi agones, per amaritudines passionum in presenti uita humiliantur, in iocunditate future glorie cum ipso capite suo exaltentur. Est autem caput istud Christus, de quo dicit Apostolus, quod constituit eum caput Ecclesie, que corpus ipsius est . Caput Ecclesie autoritate creationis, caput Ecclesie plenitudine gratie et ueritatis, caput Ecclesie principio Christiane religionis. Hoc caput quatuor modis a nobis exaltatur: primo, immensitate sue maiestatis; secundo, uelamine nostre  infirmitatis; tertio, cruce uoluntarie passionis; quarto, per gloriam hodierne resurrectionis. Immensitate sue maiestatis a nobis exaltatur, quoniam in sui natura immensus et infinitus omnem creaturam excellit, unde Iob: Excelsior est celo, et quid faciam? profundior inferno, et unde cognoscam? Longior est terra mensura eius, et latitudo mari . uelamine nostre infirmitatis a nobis exaltatur, quoniam anima humana nube corporee infirmitatis a nobis obscurata, non nisi per speculum et in enigmate ipsum contemplari preualet, unde Dauid: Accedet homo ad cor altum, et exaltabitur Deus . Hoc est quod sponsa sponsum in Canticis per fenestras et cancellos, quasi stantem retro parietem, intuetur  . Per fenestras quippe et cancellos, hoc est, ex parte eum respicit, quem pariete siue muro sue infirmitatis interposito ad plenum non comprehendit. Hoc etiam est, quod transeunte Domino Helias pallio suo uultum operuit. Iste transitus aspiratio quedam diuine gratie, qua anima ad horam uisitatur, accipiendus est. In quo transitu Helias, id est uir quilibet contemplatiuus, pallio uultum suum cooperit , quando uelamine humane infirmitatis interposito, cognitionem, que per uultum accipitur, ad Deum plenarie non extendit.

De exaltatione uoluntarie passionis in Euangelio scriptum est: Ego si exaltatus fuero a terra, omnia traham ad meipsum . Et de hac exaltatione  sponsus in Canticis dicit: Ascendam in palmam, et apprehendam fructus eius . De exaltatione uero hodierne resurrectionis presens solemnitas multa profert testimonia, que non solum scientia, sed etiam firmiter tenent hi, qui a uana sua conuersatione abstracti, iustitia et sanctitate Christum induerunt: et in mortali corpore adhuc positi, profectu uirtutum et bonorum operum cum ipso capite suo spiritali quadam resurrectione exaltantur. Si enim solum caput exaltatur, ubi pedes et manus? ubi cetera Ecclesie membra, que capiti suo desiderant copulari?

Exaltantur igitur et electi quatuor modis: primo, cum per contemptum mundi a terrenis affectibus abstrahuntur: secundo, dum  ad inuisibilia Dei per fidem et cognitionem eriguntur: tertio, dum ad Deum quem super omnia diligunt, affectu deuotionis subleuantur: quarto exaltabuntur, cum utriusque stole, corporis uidelicet et anime iocunditate cum capite suo fruentur. Iste sunt exaltationes, quas sanctus ille uir in psalmo nobis significauit, dicens: Beatus uir, cuius est auxilium abs te, ascensiones in corde suo disposuit in ualle lachrymarum, in loco quem posuit . Iste etenim exaltationes sunt gradus quidam, quibus a uita ista mortali ad Deum ascenditur, dum a contemptu mundi transitur ad Dei cognitionem, a cognitione ad amorem, ab amore ad fruitionem. Tres prime exaltationes habentur in ualle  ista lachrymarum, in loco uidelicet huius nostre peregrinationis. Quarta uero reseruatur in loco illo quem posuit, id est, in loco quem ad fruendum Deo sanctis suis preparauit, in quo modo regnat Christus cum angelis, et in futuro regnabit cum omnibus sanctis, cuius regni coheredes nos faciat ipse iehsu Christus, cuius regnum et imperium permanet in secula seculorum. Amen.



SERMO XXuII. IN GENERALI CAPITULO.

Lingua canum tuorum ex inimicis ab ipso . Quando per rerum similitudines de Christo loqui uolumus, conuenientius id facimus per infirmas creaturas, quam per eas que sunt excellentioris dignitatis: quoniam in his hoc est abiectioribus  creaturis, comparatio similior quandoque inuenitur. Quamuis ergo Christum solem appellem,  aptius secundum aliquid cum Propheta illum uermem appellabo, qui ex persona ipsius dicit: Ego sum uermis, et non homo : quia sicut uermis de terra sine patre nascitur, ita Christus de beata uirgine sine uirili operatione progenitus est. Eodem modo et causa simili, rectores ecclesiarum conuenientius plerunque per indigniores creaturas figurantur. Licet enim eos boues recte appellare possimus, quia predicando, operando, ministerium implendo, terram Domini, hoc est, corda fidelium fortiter excolant, expressius tamen illos canes appellabo: quia  canum ad illos maior similitudo inuenitur. Unde ipse Dominus in Euangelio canes eos appellat, ubi de Lazaro dicit: Sed canes ueniebant, et lingebant ulcera eius . Et Propheta: Lingua, inquit, canum tuorum ex inimicis ab ipso. Quod est dicere, ex inimicis tuis fiant canes tui, et hoc a te ipso et non ab alio. Tobiam quoque euntem in Rages, ciuitatem Medorum, canis prosequitur : quia Christum in hunc mundum uenientem, doctorum multitudo comitatur. Et uidete similitudinem animalis. Canis enim animal blanditiis domesticum, latratu extraneum, morsu lupum insequitur, lingua sanat, et cura diligenti noctis excubias obseruat. Ut autem ista omnia prelatis et subditis assignemus, sicuti per canes ecclesiarum rectores, ita  per domesticos boni ordinis obseruatores, per extraneos infirmi ordinis transgressores, per lupos contumaces ordinis inuasores intelliguntur. Lingua canis, medicina penitentialis: cura excubiarum, solicitudo pastoralis est. Usualiter domesticum solemus appellare eum, qui per affectum precordialem, habitationem communem, uitam socialem coniunctus est. Sic et in Ecclesia domesticum recte uocamus illum, qui caritate omnibus est deuotus, in congregatione assiduus, bona operatione quasi uita sociali omnibus acceptus. Talis ergo domesticus canum, hoc est, prelatorum blanditiis foueri debet, uidelicet dulci affectu animi, impensa corporalis beneficii, exhibitione spiritalis solatii. Non enim  debent prelati sanctos uiros opprimere terrore potestatis, sed potius amicos et socios se illis exhibere. Quia sicut lex non est iusto posita , ita nec potestas, que magis ad uindictam malefactorum, laudem uero bonorum ordinata est. Unde beatus Gregorius dicit, quod conditione nature omnes homines equales sunt, sed quia statu meritorum sunt dispares, necesse est quod ad uitia comprimenda alii ab aliis regantur. Antiqui etiam patres nostri non reges gentium, sed pastores ouium dicti sunt. Ne etiam et filiis eius a Domino dicitur: Sit terror et tremor uester super cuncta animantia et bestias terre . Non dicit super homines, ut ex hoc detur intelligi, quia non sancti uiri et iusti, sed potius bestiales et criminosi terrore potestatis premendi  sunt. Inter ipsos tamen sanctos uiros quidam sunt paruuli, quidam adulti, quidam prouecti. Paruuli uocantur simplices illi, qui multam habent sanctitatem, et modicam discretionem: adulti, qui sanctitatem habent pariter et discretionem: prouecti uero, qui cum his diuturnam habent bonorum operum exercitationem. Qui multam habent sanctitatem et paruam discretionem, dilectione quidem et beneficiis fouendi sunt, sed in his que minus discrete dicunt uel faciunt cum seueritate quadam sunt reprimendi, ut ex tali repulsa uel correptione prudentiores et magis discreti fiant: Sicut magister scholarium paruulum innocentem postulantem ne uapulet, non exaudit, sed potius flagellat eum et corrigit, ut asperitate uerborum et uerberum ad meliora  postmodum enutriatur. Qui uero sanctitatem habent cum multa discretione, illos esse arbitror, qui de profunda seculi conuersatione ad uitam claustralem uenerunt, in qua seculari conuersatione seculi prudentiam, et astutiam rerum gerendarum didicerunt. Sed postquam uocati sunt a Domino et iustificati relicta seculi uanitate, prudentiam seculi retinuerunt, de quibus dictum est a Domino: Quoniam filii huius seculi prudentiores sunt filiis lucis in generationibus suis . Et isti non solum diligendi, sed etiam magis familiares ceteris haberi debent eo quod Ecclesie magis utiles sunt. Qui autem longa exercitatione bonorum operum sunt prouecti, ipsi sunt specularia quedam sancte Ecclesie,  in que lumine diuine gratie excellentius coruscante, alii se mirari debent et respicere: ut ex tali speculorum intuitu corrigant in se quod uitiosum, et reseruent quod uirtuosum est. Et isti honore et reuerentia magis digni sunt. Extranei autem sunt illi, quos neque unio caritatis, neque unitas communionis, neque uniformitas actionis nobis coniungit. Extraneum ab unione caritatis faciunt odia, inuidie, ire, rixe, dissensiones, et scissure mentium, in quibus non habitat Deus: Extraneum ab unitate communionis faciunt lautiora cibaria, stramenta molliora, uestes inordinate, tonsure irregulares, quorum contraria ad communionem pertinent: Extraneum ab uniformitate actionis faciunt singularia ieiunia, intempestiue uigilie, insolite orationes, et  cetera huiusmodi, que in libertate Spiritus iuste uidentur posse fieri. Tales ergo latratu canum, hoc est, duris prelatorum increpationibus corripiendi sunt, primi propter peccatum, quia scindunt regnum caritatis: secundi propter periculum, ne illorum exemplo ceteri trahantur: tertii corripiendi sunt propter scandalum, quia ue homini per quem scandalum uenit . Oritur tamen scandalum quandoque de malis, quandoque de necessariis, quandoque de indifferentibus. Si de malo scandalum oritur, statim malum resecandum est: si de necessariis, hoc est, de his que ad uitam eternam sunt necessaria, scandalum oritur, ibi melius admittitur scandalum, quam ueritas relinquatur. Sed si de indifferentibus, id est de his, que licite fieri uel omitti possunt, scandalum  oriatur, distinguendum est. Si enim de talibus oriatur scandalum uniuersitati, uel magne parti uniuersitatis, tunc ab huiusmodi etiam bonis cessandum est. Quod si pro nobis indifferentibus, que facio uni alicui, oriatur materia scandali, non propter hoc cessabo satisfacere proprie deuotioni.

Corripiendi sunt ergo tales extranei, diuersis tamen modis secundum diuersitatem delinquentium. Sunt enim alii qui peccantes, qui timore Dei postposito, peccatum non metuunt: sunt alii, qui concupiscentiis illecti, nimis ardenter peccare diligunt: sunt alii, qui ita peccant, quod peccata sua non intelligunt. Illum, qui timore Dei postposito peccare non metuit, tu qui solus etiam peccatum illius nosti, corripe: non tamen per te, imo per alium, ut si  priuatus es, intimes illud prelato Ecclesie, ut ab eo correptus cerceatur timore potestatis. Illum, qui peccare nimis, ardenter diligit, tu qui solus nosti peccatum illius, intimare potes alicui sancto uiro, ut ab eo correptus trahatur in odium peccati exemplo sanctitatis. Illum, qui peccatum suum non intelligit, etiam si solus nosti peccatum illius, per uirum aliquem sapientem et literatum corripere potes, ut ab eo correptus et instructus ueniat ad cognitionem delicti sui.

Lupi uero morsu canum insequendi sunt. Lupi sunt contumaces, iustitie inuasores, qui non tracti infirmitate precepta Dei transgrediuntur: sed potius per rebellionem et contumaciam, quasi hostes ea  diripiunt, parum estimantes se ipsos a iustitia cadere, nisi statum iustitie uideant secum pariter corruisse. Qui lupis propter duo comparandi sunt: lupus enim non solum lacerando laniat, sed etiam hominem, quem prius aspexerit, uisu uenenato raucum facit, ita quod non nisi uoce obscura et imperfecta loqui possit. Similiter contumaces, iustitie inuasores, non solum uiuendo corpus Ecclesie laniant, sed etiam malis colloquiis semine discordiarum, iaculis detractionum, ceteros adeo elingues reddunt, ut in causa Dei pro libertate iustitie loqui non possint. Tales ergo lupi morsu canum, id est seueritate discipline ecclesiastice appetendi sunt, ut modo per excommunicationem, modo per suspensionem, aliquando disciplina corporali, aliquando  tedio silentii, quasi dentibus quibusdam fracti et comminuti correptiores in corpus Ecclesie traiiciantur. Sic enim cera durior ad ignem liquefacta, in quamlibet imaginem facile uertitur, sic rubigo de ferro excutitur, sic uasa Domini inter malleum et incudem fabricantur, sic byssus attritione multa in candorem uertitur: et uinea que longo astricta gelu gemmas emittere non potuit, adueniente calore postmodum fructum facit uberrimum: et peccator qui longe peccatorum gelu induratus est, accedente estu tribulationis, et cum illo calore gratie, postea emendatior efficitur. Lingua canis medicina penitentialis est, qua sanantur illi, qui post graues lapsus peccatorum et criminum fortiores resurgunt. Dum  enim a prelatis ecclesiarum fructuose penitentie uisitantur consiliis, quasi linguatu canis pristine restituuntur sanitati. Ad hanc sanitatem consequendam duo precipue necessaria sunt, uera scilicet humiliatio delinquentis, et pia compassio pastoris: ut dum is qui deliquit, planctu et gemitu, confessione et lachrymis se ostendit correctum, bonus prelatus sic humiliatum et compunctum pia compassione benigne suscipiat, et consolatione paterna mulceat iustificatum, quem prius amiserat criminosum. Sic bonus ille pastor ouem perditam reportauit in humeris suis gaudens, sic pater filio suo prodigo ad se reuertenti occidit uitulum saginatum , sic Petrum lachrymantem Dominus misericorditer respexit, et Marie Magdalene dimissa sunt peccata  multa, quoniam dilexit multum . Et si per similitudinem rerum loquimur, bonus agricola terram, que spinis extirpatis copiosum fructum portat, magis diligit, quam illam, que nunquam spinas habuit, et nunquam uberem fructum fecit. Solet etiam dici, quoniam corui pullos suos dum uident eos nigrescere, et sui similes effici, diligenti solicitudine prouident illis et pascunt eos, sed quam diu uident eos albescere et recedere a forma paterni coloris, in prouidendo illis alimoniam non sunt soliciti. Eodem modo prelatus Ecclesie dum uidet subditum suum contritionem et operibus penitentie nigrescere, et confundi in peccatis suis, debet illum consolatione spiritali, et consilio salubri pascere, et in melius enutrire. Si uero criminosum subditum prelatus  uideat albescere, hoc est, seipsum iustificare, aliis se anteferre, et tanquam re bene gesta ceteros iudicare, hunc non blanditiis, sed potius flagellis et scorpionibus cedi iustum est. Quia cum laudatur peccator in desideriis anime sue, et iniquus benedicitur, exacerbat Dominum peccator.

Super hec omnia solicitudo pastoralis necessaria est. Ut autem de hac solicitudine pastorum colligamus aliqua ex rerum similium collatione opere pretium est: Bonus bubulcus, qui terram suam bene uult colere, diligenter aratrum suum sequitur, minat boues ut perficiat opus diei: ne forte torpens somno uel otio non recipiat fructum laboris sui, prouida solicitudine boues aliquando cantu recreat,  aliquando pungit aculeo, aliquando pabulo reficit, ut his omnibus adiuti, terram bene excolant reddituram fructum suum in tempore opportuno. Eodem modo bonus pastor siue prelatus gregi suo cura pastorali debet assistere, ut forma gregis sui per exemplum bone conuersationis efficiatur. Sic cum fratribus in claustro ad lectionem, in oratorio ad orationem, in refectorio ad cibos communes, in dormitorio ad duriciam lectuli, in capitulo ad correctionem culparum, et ea que ipse iubet alios facere, opere primus adimplere: habeat in ore suo cantum, id est promissionem future beatitudinis, societatis angelice, ut ex tali promissione illi qui iuste et sancte uiuunt, in laboribus suis recreentur. Teneat etiam aculeum hoc est comminationem eterni supplicii  ignis inextinguibilis, ut male conuersantes timore supplicii a sceleribus suis cerceantur.

Debent etiam pabulo reficere, id est doctrina sana et spiritali exhortatione confortare pusillanimes, qui minus feruentes in diuinis obsequiis inueniuntur, ut sic in prelato Ecclesie facta et dicta, uita et doctrina conueniant: ne si forte dicat et non faciat, audiat illud uerbum Domini contra se directum: Super cathedram Moysi sederunt scribe et pharisei, que dicunt facite, opera autem illorum nolite facere . Dic queso quid mihi proderit si tu bibas aquam puram, mihi uero porrigas illam turbidam, et pedibus conturbatam? Hoc non est me reficere, sed magis potum mortis propinare. Cum ipsi, inquit propheta, aquam lympidissimam biberetis,  reliquam turbabatis pedibus uestris, et oues mee que conculcata erant, uescebantur, et que pedes uestri turbauerant, hoc bibebant . Pastores siquidem aquam lympidissimam bibere est, rectores ecclesiarum precepta Dei, uiam ueritatis mente retinere. Eandem uero aquam pedibus conturbare est, ipsos Ecclesie rectores que recta dicunt uel sapiunt malis operibus confundere. Oues uero aquam pedibus conturbatam bibunt, quando subditi non ex his que prelati recte sapiunt, sed ex his que male faciunt, formam uiuendi accipiunt. Sunt ergo in uestimento Aaron malogranata inserta tintinnabulis, id est uirtutum et bonorum operum adunatio cum sono predicationis, ne forte alios uolens instruere, seipsum iudicare uideatur.

 uis ergo scire qualis doctrina prelati esse debet? Necesse est ut cum usuali moneta habeat aliquid commune. Moneta usualis tria habere debet, materiam, pondus, et formam: Ut sit materia probata, pondus equale, forma autentica. Similiter doctrina pastoris hec tria debet habere, ut sit probata, id est, iusta ut non doceat nisi ea que iusta et bona sunt: ut sit etiam ponderosa, id est, ut ipse cum pondere doctrinam proponat, hoc est, ut studeat ea facere que uerbis uult dogmatizare. Similiter necesse est, ut doctrina prelati sit autentica, id est, autoritati sanctorum Patrum in nullo contraria, sed ea doceat que autoritas sanctorum protulit, uel  que Christi ueridica sententia promulgauit. Propter quod in rationali, quod pontifex legalis gestabat in pectore, duodecim nomina filiorum Isrel inscripta erant, cum his duobus nominibus doctrina et ueritas, ut eo ipso significaretur doctrinam prelati sanctorum Patrum uestigiis debere inniti. Sic ergo rectores ecclesiarum exemplo bone operationis subditos trahere et sana eruditione informare debent, ut bene uiuendo et recta docendo sibi ipsis premium, subditis uero prouectum acquirant, et pro bona administratione temporalis officii in die retributionis una cum subditis mereantur intrare in gaudium Domini sui, prestante Domino nostro Iesu Christo, cuius regnum et imperium permanet in secula seculorum. Amen.



SERMO XXuIII. IN GENERALI CAPITULO.


Facies uectes de lignis setim, quos operies auro purissimo, inducesque eos per anulos aureos, qui sunt in lateribus arce ut portetur in eis . Que in lege Moysi historialiter scripta sunt et mandata, nos qui filii gratie sumus, spiritaliter debemus opere adimplere: ut facientes mandata Dei non secundum literam occidentem, sed secundum spiritum uiuificantem ambulemus. Quid enim utilitatis confert nobis de arca federis, de uectibus quibus portatur, de anulis aureis, quibus uectes inserti sunt, de lateribus arce quibus adherent anuli aurei, historialem habere noticiam, nisi et spiritaliter intelligantur. Per uectes igitur prelatos, per quatuor  anulos aureos quatuor exercitia prelatorum, per arcam Ecclesiam, per quatuor angulos arce quatuor uirtutes principales, id est prudentiam, temperantiam, fortitudinem, iustitiam, per quas Ecclesia fortius roboratur, debemus accipere. Facies, inquit, uectes, etc. Ad uectem faciendum tria necessaria sunt, lignum, ferrum et humanum exercitium. In Scripturis per lignum uir iustus frequenter significatur, sicut in libro Iob: Lignum si precisum fuerit, rursum uirescit, et pullulant rami eius . Et in Euangelio Christus dicit: Si hec faciunt in uiridi, subauditur ligno, in arido quid fiat?  Et in Psalmo: Erit tanquam lignum, quod plantatum est secus decursus aquarum . Ad uectem ergo faciendum lignum necessarium est,  quia in prelatum uir iustus et bonus est eligendus. uectis iste non de quolibet ligno fit, sed de ligno setim. Lignum setim imputribile est et leue, albe spine, ut dicitur, habens similitudinem: sic prelatus imputribilis esse debet per mundiciam mentis, id est a corruptione uitiorum immunis. Debet etiam esse leuis, ut a pondere peccatorum liberatus, sursum feratur desiderio celestis beatitudinis. Prelatus etiam albe spine comparatur: sicut enim spina pungit, ita et ille seueritate discipline uitia pungere debet zelo iustitie, non liuore malicie, quod notatur in eo quod non cuilibet spine sed albe comparatur. Ferrum etiam ad uectem faciendum necessarium est, quod rami superflui precidantur.  Hoc ferrum iudicium discretionis accipiendum est, quo prelatus delitias et uoluptates huius seculi a se precidere debet, puta luxum, superfluitatem ciborum, uerba et facta secularium hominum uitam redolentia: ne in istis tanquam in ramis quibusdam a sua conuersatione procedentibus subditi ipsius offendant. Nam si quis in uia ab hominibus frequentata lignum ramosum ex transuerso poneret, transeuntes in illo pedibus offenderent et plerunque lapsum paterentur. Sic etiam prelatus qui alios in uia Dei precedere debet, si uoluntate seculari tanquam ramis quibusdam uita eius pullulauerit, offensionem prestat his qui debent eum imitari. Ponamus exercitum cum duce suo constitutos in acie, et cum hostibus congressuros, si dux  belli forte oberrauerit, milites in fugam conuertuntur. Ita etiam prelatis et subditis cum steterint in prelio Domini contra spiritales nequitias pugnaturi. Hinc Dominus in Euangelio dicit: Qui scandalizauerit unum ex his pusillis, expedit ei ut mola asinaria suspendatur in collo eius, et demergatur in profundum maris : testante beato Gregorio, per molam asinariam circuitus uite secularis, per profundum maris, extrema damnatio intelligitur: et est sensus, prelato qui praua conuersatione scandalizat aliquem de pusillis, id est subditis suis, expediret ei magis in seculo solum perire, quam sibi subditos secum in pernitiem trahere.

Ad uectem etiam faciendum humanum exercitium exigitur, per quod exempla priorum Patrum debent  accipi. Moderni enim prelati qui illis successerunt, uitam et doctrinam illorum debent imitari, ut potius imitatores illorum, quam in dignitate successores esse glorientur. Illi enim lucerne sunt non sub modio, sed super candelabrum posite, ut omnes qui ingrediuntur, lumen uideant. Mandat etiam Moyses, ut uir fratris sui defuncti uxorem ducens suscitet semen fratris defuncti, ita ut liberi defuncti nomine nascantur: per quod significatur, quia prelati moderni tales filios nutrire debent, qui antiquorum Patrum uitam et mores imitentur, facies, inquit, uectes de lignis setim, quos operies auro purissimo.

Per aurum purissimum, diuina sapientia designatur, per quam in presenti uita erudimur ad sanctitatem,  et ad future uite amorem accendimur, quam continet lex et prophete et Euangelia et cetere sacre Scripture, de qua scriptum est: Sapientia que desursum est, primo quidem pudica, deinde pacifica . Hac scientia prelatus quodammodo operiri debet, ut sciens mandata Dei, faciat ea: quia intellectus est bonus facientibus eum. Hoc est, quod sacerdos legalis in pectore portabat rationale, in quo erat scriptum doctrina et ueritas. In superhumerali quod et super humeros portabat, scripta erant duodecim nomina filiorum Isrel: quia prelatus doctrinam et ueritatem debet portare in pectore, et nomina filiorum Isrel in humeris, id est exemplo eorum benefaciendo uiuere. Est et alia sapientia, que dicitur industria  in gerendis negotiis, de qua Paulus dicit: Quod oportet episcopum esse prudentem, et domus sue bene prepositum : et ista sapientia prelato necessaria est, ut possit claustralibus, qui contemplationi uacant, necessaria ministrare. Dicitur etiam sapientia cognitio de causis creaturarum, quam Salomon habuisse legitur, ubi de eo scriptum est: Quia disputauit de omnibus ab hyssopo usque ad cedrum , id est de minimis et maximis. Aristoteles etiam hanc habuit sapientiam, qui dum causas rerum omnium sapienter inuestigasset, ad causam supremam que causa erat omnium causarum, inquirendo perueniens, dum causam illius cause supreme non inueniret  dixit: O causa causarum fac me tibi acceptabilem. Pastor ergo ecclesiasticus licet habeat industriam rerum secularium, uel cognitionem de causis creaturarum, non tamen in istis summam sue religionis ponere debet, sed operire potius auro purissimo, hoc est diuina sapientia, ut in omnibus que agit siue intus siue foris sit, semper in eo reluceat forma sanctitatis.

Ut autem prelatum Ecclesie ratione similitudinis auro purissimo comparemus, attende quod aurum in sole positum lucet, flammascit, et scintillat: sic pastor ecclesiasticus in sole, hoc est, in euidenti supra Ecclesiam Dei constitutus, lucere debet exemplo bone operationis, sicut scriptum est: Luceat lux uestra coram hominibus, etc. . Flammascere debet intus igne caritatis, ut sit lucerna non solum lucens sed etiam ardens, sicut Propheta dicit: Qui facit angelos suos spiritus, et ministros suos flammam ignis . Sic etiam et prelatus scintillare debet, ut sicut fomes ignis scintillas ex se emittit cum tangitur, sic et ille de igne caritatis scintillas sancte deuotionis, et meditationis emittere debet, cum a Deo per gratiam uisitatur. Operies, inquit, eos auro purissimo, non dicit argento, sed auro.

Sicut enim per aurum sapientia, ita per argentum eloquentia designatur. Non enim debent rectores ecclesiarum uacare eloquentie, allegationibus studere, tumultus causarum procurare, litibus a mane usque ad uesperum interesse, totum se aliis  impendere nil sibi, que omnia magis Iustiniani quam Augustini decent imitatorem. Iubentur autem uectes per quatuor anulos aureos induci.

Quatuor anuli aurei, quatuor sunt exercitia prelatorum in Ecclesia Dei: legimus enim in Leuitico quatuor fuisse officia sacerdotum, scilicet imolare carnes animalium, aromata accendere, orare pro populo, semel in anno cum sanguine intrare in Sancta sanctorum. Is ergo qui preest primo debet carnes imolare per macerationem carnis, ut offerat corpus suum hostiam sanctam uiuentem, Deo placentem, ut castiget corpus suum et in seruitutem redigat, ne cum aliis predicauerit ipse reprobus efficiatur. Ad hoc ualet experiri dietam refectorii,  duritiam lectuli in dormitorio, longos tractus matutinorum, assiduitatem claustri, uestium asperitatem, et cetera huiusmodi quibus domatur corpus, et anime subiicitur imperio. Debet etiam prelatus aromata accendere, hoc est, uirtutes animi igne caritatis inflammare, ut dum omnes uirtutes animi caritate mouentur interius, reddant odorem suauissimum quo delectetur Deus. Et attende quoniam aromata quandoque accensa in altari, quandoque in manu gestata, quandoque pilo contrita in puluerem, odorem reddunt. Igne accensa reddunt odorem in altari, quando caritate cooperante, uirtutes in mente mouentur affectu deuotionis: in manu gestata reddunt odorem, quando foris mouentur ad fructum bone operationis: pilo uero  contrita reddunt odorem, quando homo uirtutibus acceptis seipsum paruulum et humilem computat, et propria estimatione in puluerem se redigit, ut Paulus: uenit, inquit, iehsu in hunc mundum peccatores saluos facere, quorum primus ego sum . Et Propheta: Ego sum uermis et non homo . Tertium prelati officium est, orare pro populo, ut sit mediator Dei et hominum et orando auertat indignationem illius ab eis. Talem ergo se exhibere debet is, qui preest ut delectetur Deus in orationibus eius, et postulata tanquam filio delicato libenter tribuat, siue pro se, siue pro populo oranti. Nam scriptum est: Si is qui displicet ad intercedendum mittitur, irati animus ad deteriora prouocatur. Quartum prelati exercitium est,  cum sanguine intrare in Sancta sanctorum, quod est sanguine fuso pro Christo regnum celorum obtinere. Sicut enim scriptum est: Bonus pastor animam suam ponit pro ouibus suis , ut tempore tentationis imminente ipse magis uelit mori in corpore quam permittat aliquem de subditis suis anima perire. Unde Beatus Gregorius exponens illum locum Apostoli, qui episcopatum desiderat, bonum opus desiderat , dicit per bonum opus ibi martyrium designari. In primitiua enim Ecclesia tante perfectionis erant prelati, ut in ecclesiasticis dignitatibus magis coronam martyrii quam culmen honoris affectarent. Predictis ergo anulis aureis uectes inseri iubentur, ut nunquam abstrahantur ab eis: quia prelato non sufficit uita  interrasilis, id est, uita intercisa, ut modo bonus, modo malus sit, sed semper formam sanctitatis et bonorum operum debet habere, in quibus subditi eum imitentur.

Per quatuor angulos arce perfectos uiros, qui in corpore sunt Ecclesie, per quos firmius consistit, intelligere debemus, qui etiam et ipsi quatuor spiritalibus uacant exercitiis quos superius prelatis assignauimus. uel per quatuor angulos, quatuor principales uirtutes accipiende sunt, scilicet prudentia, temperantia, fortitudo, iusticia. Iste enim roborant Ecclesiam contra quatuor uitia, que illam impugnant, que sunt ignorantia boni, immoderata delectatio seculi, timor aduersitatis, affectus inordinate  dilectionis. Sunt enim aliqui, qui tenebris ignorantie cecati, uiam uite ignorant, et ideo nec diligunt, nec sequuntur eam: quibus prudentia necessaria est, que illis depulsa ignorantia uiam salutis et cognitionem ueritatis, ostendit. Alii sunt, qui rebus huius seculi ad usum sibi concessis immoderata delectatione abutentes in uoluptates noxias deiiciuntur, quibus temperantia necessaria est, per quam rebus licitis utendo ad sobrietatem reuocantur. Sunt etiam plerique, qui fracti aduersitatibus huius seculi, scilicet infirmitate corporis, sine damno rerum temporalium, uel quacunque alia tribulatione que in mundo sunt, intus uirtutibus animi deficiunt: et istis fortitudo necessaria est, que ad toleranda aduersa constantiam animi in eis  operatur. Trahuntur alii dilectione inordinata illorum qui natura siue affinitate, uel quocunque familiaritatis uinculo ipsis coniuncti sunt, et ideo a uia rectitudinis deuiant: quibus iustitia necessaria est, que in neutram partem declinans unicuique quod suum est tribuit, et illibatum custodit.

Nec preterire debemus, quod non solum uectes, sed et ipsa arca erat de lignis setim, quod non solum prelati, imo tota Ecclesia subditorum immunes a uitiis, et imputribiles uirtutibus esse debent. Legimus autem  quod in arca federis tria hec reposita erant, uidelicet tabule testamenti, uirga Aaron que floruit, manna quod de celo descendit. Cum autem per arcam, quantum ad edificationem nostram, Ecclesiam, que nos  sumus, possumus intelligere, non incongrue per tabulas testamenti duplex statutum ordinis accipiemus, quorum unum uelut tabula una precepta continet, que sunt ad solatium: alterum uero, uelut alia tabula secunda, continet precepta ordinis ad edificationem mentis. Qui carnales sunt, in prima tabula legunt uictus, uestitus, aliorumque que ad solatium corporis pertinent, scilicet loquendi, spaciandi querunt abundantiam, sepe fabulis magis quam canticis, ferculis quam ieiuniis operam impendentes. Nam quod in secunda tabula est spiritale, uel in modico uel in nullo respiciunt, in qua studiosissime legunt uiri spiritales, qui curam corporis postponentes, in  ieiuniis, uigiliis et orationibus seruiunt Deo die et nocte. Claustralibus tamen utriusque tabule locutio necessaria, ut et temporalia habeant in presenti uita ad subsidium, et spiritalia exerceant opera ad uitam obtinendam. Per uirgam que in arca posita erat, disciplina regularis seueritatis accipienda est, congrua satis similitudine. uirga siquidem recta est, gracilis, et flexibilis, sic et disciplina seu uapulationis, seu clamoris, siue increpationis, uel quecunque alia ad correctionem fratris in medium uenerit, recta, id est, iusta esse debet, ut non ex malignitate cordis prodeat, sed potius ex radice caritatis. Sic et disciplina gracilis esse debet, id est, humilis quantum ad sustinentem, ut humiliter penam sustineat, que ipsius diluit culpam  ne si forte rebellis et impatiens fuerit, etiam proferendo disciplinam magis prouocet iram Dei quam misericordiam. Sicut autem uirga flexibilis est, ut ad uoluntatem tenentis hinc inde flecti et curuari possit, sic et disciplina claustralis flexibilis, id est, non nimis rigida esse debet: ne immoderata seueritas deteriorem faciat eum qui corripitur, et uulnus fiat de medicina. Manna in arca repositum, quod in ore comedentis dulce erat tanquam mel, consolatio diuine gratie est in Ecclesia, per quam inter labores uite presentis uiri iusti spiritaliter reficiuntur, ut mundi huius tribulationes patienter sustineant, quousque ad bona eterna et inuisibilia finito uite huius stadio perueniant. Hoc cibo  nutrita est omnis illa sanctorum  constantia, qui intus per gratiam Dei consolati tradiderunt corpora sua propter Deum ad supplicia. Iste est cibus religiosorum, qui propria uoluntate ad sustinendam famem et sitim, frigus et nuditatem, uigilias aliosque labores plurimos in claustrali carcere seipsos sepelierunt, Que enim uirtus hominis ad hec toleranda sufficeret, nisi gratia diuine consolationis roboraret hominem interiorem? Deus ergo in presenti Ecclesia electos suos roborat per gratiam, quibus daturus est in futuro uitam eternam, que nullo dolore turbatur, nec aliquo termino finitur, prestante Domino nostro Iesu Christo, cuius regnum et imperium permanet in secula seculorum. Amen.



SERMO XXIX. IN GENERALI CAPITULO.


Est puer unus hic qui habet quinque panes hordeaceos, et duos pisces . Non inuitamus uos, fratres dilectissimi, ad mensam illius diuitis, qui epulabatur quotidie splendide, non ad ollas carnium, uel ad uitulum saginatum, quia hec cibi delicatorum sunt, sed potius ad cibum tenuem spiritalibus uiris idoneum: non procuratum a multitudine seruulorum, sed quem puer unus secum attulit, habens quinque panes hordeaceos et duos pisces.

Puerum istum uirum religiosum siue claustralem siue prelatum intelligi uolumus, qui per uite innocentiam pueri debet imitator existere. Tria siquidem  puero necessaria sunt, nutrimentum nature, puritas innocentie, custodia discipline. Primo ergo claustralis debet habere nutrimentum nature, ut uictum et uestitum habens his contentus sit, quatenus is qui in uestigio crucifixi pedem posuit, uoluntaria paupertate teneat formam crucifixi. Sed debet etiam puritatem habere innocentie, quia et puer a puritate est dictus, ut mente et corpore purus immaculatum se custodiat ab hoc seculo, et sic innocenter uiuendo se ipsum offerat hostiam sanctam, uiuentem, Deo placentem. Debet etiam habere custodiam discipline, ut regularia precepta diligenter custodiens ab istis excessibus abstineat, et sancta conuersatione aliis exemplum proficiendi exhibeat. Ista pueritia claustralis tria bona habet  sibi adminiculantia, spiritum libertatis, gaudium securitatis, fortitudinem dilectionis. Spiritum libertatis, ut spiritus liber ab interioribus uitiis, mente non seruiat legi peccati: gaudium securitatis, ut per bona opera exteriora securus, non pertimescat maliciam aliene iniquitatis: fortitudinem dilectionis, ut Deo fortiter adhereat per affectum caritatis. Sicut enim scriptum est, fortis ut mors est dilectio : quia sicut animam separat a consortio carnis, ita dilectio Dei separat animam a carnalibus desideriis.

Sed sunt tria uitia, que tribus supradicte penitentie bonis aduersantur, auaricia, que aduersatur necessitati nature: concupiscentia, que aduersatur puritati innocentie: negligentia que aduersatur custodie  discipline. Auaricia corrumpit necessitatem nature, quando claustrales superflua appetunt, et contempta forma paupertatis honores, prelationes, et diuitias habere uolunt, quando prelati de usuris et rapinis munera accipiunt, quando pro susceptione nouitiorum prouentus querunt, quando de re communi, de thesauro Dei indeficientes loculos sibi faciunt: qui potius mercenarii quam pastores debent appellari, eo quod querunt que sua sunt, non que Iesu Christi; de talibus scriptum est: Nihil est iniquius, quam amare pecuniam et hi uenalem habent animam suam, quoniam in uita sua proiecerunt intima sua . Qui etiam comparantur recte idolo Dagon, quod iuxta arcam federis positum, truncatum manus et pedes in terram proiectum est  . Quid enim per arcam federis, nisi sanctorum collegium intelligitur? Et quid per idolum Dagon, nisi quilibet auarus designatur? Unde et auaritia, idolorum seruitus dicta est . Idolum ergo Dagon iuxta arcam federis collocatur, quando quilibet auarus sanctorum collegio sociatur. Quod truncatum manus et pedes in terram proiicitur, quia auaro temporalia bona, que per auaritiam appetit, preciduntur, et in terram mortuorum, ubi internus interitus est, in fine precipitatur.

Concupiscentia uero aduersatur puritati innocentie, dum claustralis a concupiscentia sua abstractus et illectus, desideria carnis sequitur, et miserabili commercio puritatem innocentie in maculam luxurie commutat. Talis recte significatur per ipsum  Moysen, qui a matre Hebrea genitus, et contra persecutionem Pharaonis in alueo fluminis positus, a filia Pharaonis inuenitur, a qua adoptatus in filium matri Hebree denuo traditur nutriendus . Puer a matre Hebrea genitus, claustralis est ab ecclesia in nouitate uite institutus: nomine fluminis, affluentia discipline regularis intelligenda est: alueus fluminis, carceralis custodia claustri. Persequente ergo Pharaone puer iste in alueo fluminis ponitur, quando contra tentationes diaboli mancipatur carceralis custodie claustri. Qui euadens persecutionem Pharaonis ibidem a filia eius, que est concupiscentia carnis inuenitur. Quoniam frequenter accidit, ut qui non superatur a tentationibus  diaboli, enormiter succumbat tentationibus carnis. Adoptatur ergo a filia Pharaonis in filium, et tamen matri Hebree nutriendus datur: quia talis claustralis bonis temporalibus foris ab Ecclesia nutritur, et tamen intus ei concupiscentia carnis dominatur.

Negligentia uero custodie discipline aduersatur, dum claustrales inordinate uiuentes regularia precepta non custodiunt, dum prelati negligentes in custodia subditorum, pro excessibus suis illos non corripiunt: et qui se ipsos omnibus formam uite exhibere debuerant, potius exemplum dissolutionis, quam exemplum religionis pretendunt. Triplici siquidem solertia gregi suo intendere debuerant, correptione, consolatione, oratione. Correptione,  corripiendo inquietos: consolatione, consolando pusillanimes: oratione, ut pro suis subditis iugiter deprecentur Dominum, ne a tentationibus inimici seducantur. Quod etiam per prophetam recte nobis demonstratur, ubi dicit: Suscitabo super eam septem pastores et octo primates, et in gladio depascent terram Assur . Per septem pastores et octo primates uniuersi prelati ecclesie intelliguntur, qui gladium uerbi ex utraque parte incidentem habere debent, hinc per increpationem, inde per consolationem, et sic depascere terram Assur, id est, terrenos diabolo seruientes, per uerbum predicationis eos ad uiam ueritatis conuertendo. Predictis ergo uitiis, id est, auaricia, concupiscentia, et negligentia remotis a claustrali, recte potest de  eo dici: Est puer unus hic, etc.

Attende quod claustralis unus debet esse unitate, unus uniformitate, unus unanimitate. Unitate unus esse debet, ut mens et uita, conscientia et opem conueniant, ne per hypocrisim uel per simulationem alius sit intus, alius exterius speciem religionis ostendendo hominibus ut uideatur ab eis, magis hominibus quam Deo placere desiderans. De illis enim, qui sua opera in facie hominum per hypocrisim faciunt, dicit Dominus in Euangelio: Quia receperunt mercedem suam . Et contra hypocritas propheta Dauid de iustis dicit: Domine, in lumine uultus tui ambulabunt, et in nomine tuo exsultabunt tota die, et in iustitia tua exaltabuntur . Sicut stulti in lumine uultus tui ambulant,  dum errore uel ignorantia decepti secundum suam estimationem mala pro bonis eligunt, sic hypocrite ambulant in lumine uultus hominum, dum bona que faciunt foris, pro laude humana commutant. Sed iusti in lumine uultus Dei ambulant, quando per bona opera que faciunt, soli Deo placere uolunt, cum Paulo dicentes: Si hominibus placeremus, serui Christi non essemus .

Debet etiam claustralis esse unus uniformitate, ut morum grauitate equalem conuersationem semper habeat, ne secutus leuitatem animi sui in nullo certo domicilio conuersationis fundatus esse uideatur. Tales enim multos uidemus, qui in claustro uerecundi, in plateis dissoluti sunt: inter clericos apparentes,  inter milites seculares, inter pueros pueriles, inter stultos insipientes: qui per hanc formam conuersandi magis histriones, quam claustrales imitantur.

Debet etiam claustralis esse unus unanimitate, ut cum ceteris concordiam habens sollicitus sit seruare unitatem spiritus in uinculo pacis, ad quam unitatem ipse pater Augustinus nos inuitat ubi dicit: Primo propter quod in unum congregati estis, ut unanimes habitetis in domo, et sit uobis cor unum, et anima una in Deo. Et in Actibus apostolorum: Multitudinis autem credentium erat cor unum et anima una , ubi etiam scriptum est: Erant omnes unanimiter perseuerantes in orationibus cum mulieribus, et paruulis, et Maria matre Iesu. Ista unanimitas bonorum, fundamentum  est religionis, nutrimentum uirtutum, consummatio bonorum operum, in qua omnes religiosi pacifice uiuentes, filii Dei appellantur.

Est alia unanimitas malorum, qua mali in persecutione iustorum confederantur, que est fundamentum dissolutionis, nutrix scelerum, malleus iustorum. Per hanc unanimitatem multi iusti usque ad mortem uexati sunt, per hanc religio claustralis frequenter destructa est, et  per hanc multa monasteria aceruus lapidum facta sunt. Unde sicut concordia bonorum, ita et discordia inter malos optanta est: discordia malorum, pax bonorum esse debet. Quod egregius predicator Paulus sciens, cum a Phariseis et Saduceis unanimiter impeteretur, nisus est inter eos  discordiam facere dicens: Ego Phariseus sum filius Phariseorum, de spe et resurrectione iudicor hodie : quod audientes Pharisei, qui credebant resurrectionem, cum saduceis qui eam non credebant, facti sunt discordes, et solutum est concilium: sicque factum est ut Paulus qui in unanimitate illorum impetebatur ad mortem, per discordiam illorum illesus euaderet. Ille ergo claustralis uere unus est, qui unitatem, conformitatem, et unanimitatem bonorum tenet, de quo dicitur: Est puer unus hic, etc.

Demonstratiua dilectione ad locum discipline, qui est capitulum, fit demonstratio, in quo puericia claustralis tribus modis reformatur et custoditur,  uidelicet confessione, correctione, uapulatione. Confessione, dum claustralis pure, integre, ordinate ibi peccata sua confitetur Domino: pure, id est sine admixtione falsitatis, simulationis, et excusationis: integre, id est sine truncatione ueritatis, ne sit dimidiata confessio, nec ibi conscientie querat angulum, ubi omne delictum suum Deo facere debet manifestum. Nemo enim, sicut in Euangelio Dominus ait, mittit commissuram panni rudis in uestimentum uetus: alioquin uestimentum uetus rumpitur, et peior scissura fit . uetus uestimentum, peccatrix conscientia est: nouus pannus, lamentum exterioris penitentie est. Si ergo exteriori penitentia, que nouo uestimento comparatur, uidelicet confessione oris, ubertate lachrymarum,  gemitu et tunsione pectoris peccata sua quis plangat, et interius conscientiam criminosam occultando peccata sua retineat, quasi nouum pannum ueteri uestimento coniungit, et uetus uestimentum rumpitur: peior scissura fit, cum deterior fit macula conscientie per occultationem ueteris culpe. De tali conscientia propheta dicit: Ibi foueam habet ericius . Ericius qui plenus est spinosis aculeis, peccatori qui callide occultat peccata sua, comparatur. Siquidem ericius cum comprehenditur, caput, pedes et cetera membra quasi in unum globum contrahit, et cum prius distincte uiderentur omnia, quando comprehenditur ab occultis euanescunt uniuersa. In hoc ergo ericius recte peccatori similis est, qui peccata sua in corde  suo abscondit, dum timet ea manifesta fieri. Frequenter enim accidit ut peccata alicuius signis uel indiciis aliorum manifesta fiant, sed dum in confessione sua a prelato suo super illis conuenitur, ille se totum excusando, imo celando, quasi in unum angulum conscientie se contrahit, et qui prius erat manifestus per certa indicia criminis callida tergiuersatione totus ab oculis euanescit. Confessio etiam debet esse ordinata, ut claustralis suo prelato, et non alii culpas suas notas faciat: quia illius precipue est adhibere remedium, qui in cura suscepit egrotum. Si enim princeps terrenus in singulis ciuitatibus suis singulos iudices ordinaret, qui ibidem causas emergentes decidant, peccata puniant, nonne ille, qui pretermisso iudice sue ciuitatis  ad alium transiret, apud principem pariter et suum iudicem reum se constitueret? Sic certe summus ille imperator et Dominus, dum in singulis Ecclesiis prelatos ordinat, quibus curam animarum committit, Dei ordinationi resistunt, qui, alios iudices conscientie sue querendo, suis pastoribus peccata sua abscondunt. Sed est aliquis claustralis, qui in diuersis monasteriis frater effectus licite putat se confiteri prelato cuilibet, qui in consortium sue fraternitatis eum admisit: quod omnino esse illicitum et contrarium ueritati, ratio euidens demonstrat. In illa enim Ecclesia claustralis tenetur ad debitum confessionis, in qua habet titulum professionis: quia in aliis Ecclesiis, in quibus canonicatus  est, tantum habet fraternitatis consortium, nec tenetur in illis ad alicuius subiectionis uel confessionis debitum.

Reformatur etiam in capitulo penitentia claustralis correctione, que fit tribus modis, arguendo, denunciando, proclamando. Arguendo, cum quis corripit fratrem suum inter se et ipsum solum: denunciando, cum aliquis fratris sui delictum prelato occulte denunciat, quem per se intelligit corrigi non posse; hoc enim non est perditio criminis, sed correctio, dummodo bona intentione fiat: proclamando correctio fit, dum quis pro excessu suo proclamatur in capitulo coram uniuersis, qui uoluntaria confessione noluit confiteri per se. Sed hec proclamatio de uenialibus tantum facienda  est: quia de criminibus in capitulo non debet mentio fieri, nisi frater confessus, uel a duobus, uel a tribus testibus prius conuictus fuerit.

Sunt alii in claustris, qui paci sue potius, quam aliorum utilitati studentes, clamores facere subterfugiunt, dicentes illum non debere clamorem facere, qui seipsum uidet culpa simili, uel maiori esse obligatum, in sui erroris patrocinium proferentes in medium Scripturas, que hoc uidentur astruere. Primo illam euangelicam autoritatem que dicit: Eiice primo trabem de oculo tuo, et tunc uidebis eiicere festucam de oculo fratris tui . Et alibi: Qui sine peccato est uestrum, primus in eam lapidem mittat . Et Paulus: In quo alium iudicas, teipsum condemnas .  Sed iste auctoritates contra illos sunt, qui non zelo iustitie alios corripiunt, sed magis ea intentione, ut cum iniqui sunt, iusti appareant ex aliorum reprehensione. Licet ergo claustrali etiam occulte criminoso fratrem suum in manifesto proclamare, dummodo suam iustitiam statuere nolit, sed principali intentione fratris sui querat correctionem. uerum manifeste criminosi proclamatio talis interdicitur, quia [quando] in eo non est correctio fratris, sed scandalum uniuersitatis. uapulando etiam in capitulo penitentia claustralis reformatur, cum pro delicto suo quis punitur pena corporali. Hoc tamen diligenter omnes notare debent, quod uapulatio hic non passiue, sed actiue intelligenda est: ut dicatur uapulatione puritatem innocentie reformari,  non quia pena claustrali infligitur, sed quia patienter sustinet ipsam penam corporalem. Qui enim pro excessu suo punitur, si non tamen patienter sustinet, non tantum non meretur, sed murmurando et se defendendo penam murmurantium incurrens, etiam deterior efficitur. His ergo secundum formam predictam seruatis dicamus:

Est unus puer hic, qui habet quinque panes hordeaceos et duos pisces. Per quinque panes hordeaceos, quinque principalia uota intelligimus, que claustrales in initio sue conuersionis faciunt, que sunt renunciatio seculi, renunciatio proprietatis, uotum castitatis, uotum obedientie, uotum communis uite. Que panibus hordeaceis bene comparantur, quia sicut de hordeo, quod frigide nature  esse dicitur, fit potus et esca febricitantibus ad caloris refrigerium, sic predicta uota obseruantur contra incentiua uitiorum. uel ideo, quia sicut hordeum foris paleam habet tenacem et intus granum utile, sic uota predicta foris austeritatem continent, sed obseruata intus fructum habent suauissimum, sicut Paulus dicit: Omnis disciplina in presenti uidetur esse meroris, sed in futuro fructum habet pacatissimum .

Primus panis hordeaceus est renunciatio seculi. Multi hoc uotum facientes, seipsos non intelligunt, eo quod nesciant quid seculi nomine debeant intelligere. Si enim seculum machina mundi intelligatur, si non renunciamus seculo, quo cum ceteris  hominibus fruimur: uel si seculi nomine peccata secularia intelligantur, illis non solum nos, sed et omnes boni iam renunciauerunt. Dicimus ergo quod seculum ibi appellatur secularitas, id est forma uiuendi seculariter. Renunciamus ergo seculo, cum propter Deum abiicimus formam uite secularis. Forma autem uite secularis est, quod homo uiuit pro arbitrio suo: indumenta, cibos, lectualia, somnum, uigilias, iter, et actus, seria et otia, et omnia que ad ipsum pertinent, pro arbitrio suo disponit. Huic forme uite secularis claustralis ex uoto renunciat, dum ista abiecta certam formam uiuendi propter Deum assumit, in omnibus que ad ipsum pertinent certam et determinatam tenens regulam, et hoc non pro suo arbitrio, sed pro alieno.

 Secundus panis est renunciatio proprietatis. Claustrali proprietas est, quidquid habet contra preceptum regule uel ordinis institutum, nisi per indulgentiam prelati excusetur: claustralium autem alii sunt officiales, alii simplices claustrales. Officiales, qui bona Ecclesie recipiunt et custodiunt, et non habent ea tanquam propria, sed tanquam deposita. Quia sicut de deposito aliquid fraudare apertissimi sceleris, ita si officialis de rebus Ecclesie, preterquam officii necessitas, uel forma sibi data ab Ecclesia requirit, quid expendat, instar sacrilegii est. Sunt tamen officiales, ex quorum officio non pendet receptio uel custodia temporalium, quibus preter formam prescriptam ab ordine habere nichil licitum est. Simplices igitur claustrales nichil,  preterquam necessitas ordinata requirit, habere debent, nisi forte aliquid spiritalis operis eis iniungatur, ut scribendi, libros ligandi, uel aliquid tale. Tunc enim etiam licentia non accepta, licet eis habere ad usum ea sine quibus quod iniunctum est non perficitur, ut cultellum, pergamenum, incaustum, etc. que ad huiusmodi officium pertinent. Sicut autem proprietas nummi omnibus inhibetur, ita et proprietas uestimenti. Macula proprietatis a uestimento multipliciter contrahitur, aliquando a substantia rei, aliquando a colore, aliquando a subtilitate, aliquando a forma. A substantia rei contrahitur proprietas, ut si quis per agnina pellicia uulpinam uel leporinam induit: a colore uestimenti proprietas contrahitur, si claustralis uestem aliter  coloratam habeat, quam ordo uel usus Ecclesie ordinauerit: a subtilitate macula proprietatis contrahitur, si claustralis subtilioribus indumentis quam ceteri uti uelit. uerbi gratia, si camisia, si tunica, si cappa pluuialis de subtiliori uel meliori materia fuerint quam consuetudo requirat: A forma uestimenti macula proprietatis contrahitur quando claustralis aliam formam uestimentis suis pre ceteris impingi facit, ut si calciamentis, caligis, aut etiam manicis strictioribus quam ceteri singulariter uti uelit. In quibusdam istorum dispensatio non debet admitti, utpote uel in substantia uel in colore, quia nulla hoc exigit utilitas uel necessitas, cum et ibi etiam sit materia scandali. In subtili uero aut forma  honesta, dum subest et iusta causa, potest dispensari.

Sunt et alie proprietates, uidelicet proprie uoluntatis, et priuate familiaritatis. Inueniuntur siquidem claustrales, qui dum propriam uoluntatem in omnibus retinere uolunt, prelatis inobedientes, et fratrum suorum contradictores non metuunt fieri. Ex hac proprietate ire, rixe, dissensiones, et contumelie frequenter emergunt, dum eam habere uolentes suam iustitiam statuere uolunt, et ideo iustitie Dei non sunt subiecti. De quibus Paulus dicit, quod obscuratum est insipiens cor eorum, et euanuerunt in cogitationibus suis, et putantes se esse sapientes, stulti facti sunt . Proprietatem priuate familiaritatis retinent claustrales, qui familiaritates cognatorum, sociorum quos habebant  in hoc seculo, uel principum secularium segregati a seculo habere cupiunt. Ista proprietas admodum perniciosa est, quoniam ex ea proueniunt peccata multiloquii, negligentia diuini seruitii, fastidium claustri, dissidium fraternitatis, et quandoque affectus inordinate caritatis. Debet ergo claustralis renunciare non solum proprietati rei, sed etiam proprietati proprie uoluntatis et proprietati priuate familiaritatis.

Tertius panis est uotum castitatis, id est continentie. uouit autem claustralis continentiam actus, non affectus corporis, non mentis. Unde si per cogitationes, uel quecunque desideria carnis usque ad consensum carnalis operis perducatur absque opere, peccat quidem mortaliter, sed uotum non  transgreditur: Sicut uirgo, que uouit uirginitatem, non est rea uoti si consentiat in animo nubere uel fornicari, dummodo in actu seruet integritatem corporis. Sicut autem uir religiosus uouet continentiam distincte, ita et in uoto quinto, quod est communis uite, uouet abstinentiam non distincte, sed implicite: per que duo uota, scilicet continentie et abstinentie, dignitas corporis reformatur, sicut per duo uitia illis contraria, uidelicet appetitum gule et fluxum luxurie, corporalis dignitas corrumpitur. Continentia siquidem refrenat fluxum luxurie, abstinentia appetitum gule.

Obedientia que ad quartum pertinet uotum, tantum de bonis est. Quia si prelatus subdito precipiat  aliquid, quod ad peccatum pertinet, eo ipso quod in precepto errorem suum exprimit, nullam uim habet eius iussio, et ideo nulla obedientia debet comitari. Sicut si prelatus excommunicet subditum suum pro eo quod faciat pietatis opera, quod credat in Deum, eo ipso quod stulticiam suam exprimit, non ligat eius excommunicatio. Sed neque in bonis omnibus subditus tenetur obedire prelato suo. Si enim ei precipiat, quod ponat se in carcerem pro aliquo ibi captiuo, quod ad uitam arctiorem transeat, quod eat in Hispanias predicare uerbum Dei, et si ista omnia sint bona, non tamen tenetur subditus obedire: quia obedientiam tantum secundum instituta ordinis et consuetudines Ecclesie promittit. Unde cum uouet obedientiam et communem  uitam, in fine uotorum istorum additur, secundum instituta Ecclesie, uel que iam instituta sunt, uel que in futuro de consensu Ecclesie instituentur, que terminatio non solum ad communem uitam, sed etiam obedientiam referenda est. Quintum uotum est communis uite, et appellatur ibi uita, non uita qua uiuimus, sed modus uiuendi secundum quem uiuimus, ut dicatur ibi uita communis ille uiuendi modus, secundum quem omnes uiuimus aut uiuere possumus sine iusta reprehensione. Hoc ideo adiunxi, quia alium modum uiuendi habent in cibis, in lectualibus infirmi in infirmaria, quam sani in congregatione. Infirmi tamen communem uitam tenent, quia sani pro simili causa uiuere possunt sicut illi, sine reprehensione. In  conuentu autem si in cibis uel uestimentis aliqui delicatius quam ceteri tractantur, hoc non est uita communis, sed uite communis dispensatio. Attenditur autem precipue uita communis in his tribus, uidelicet cibariis, uestimentis, lectualibus. In quibus communem seruare debent, nisi indulgentia dispensationis excusentur. Secundum predicta uidebitur preuaricator uoti, qui aliis bibentibus uinum ipse aquam biberit, qui aliis comedentibus pisces utitur herbis, qui aliis camisias induentibus ipse induitur cilicio: quoniam hunc uiuendi modum non tenent ceteri. Sed non potest dici uoti transgressio, quod uoti est melioratio. Non ergo ille qui talia facit, reus est uoti, cum homini proficere in melius licitum sit, nisi propter scandalum proximi  desistere cogatur. Si enim propter uitam austeriorem aliquis fratribus scandalum facit, ad communem uitam redire debet de necessitate, non propter transgressionem uoti, sed propter uitationem scandali. Quod si absque infirmitate uel alia iusta causa aliquis delicatius uiuat quam ceteri, ut dum alii uinum positiuum ipse superlatiuum bibat: dum alii fabam, ipse gallinam comedat: et dum gobione alii, ipse psalmone utatur, ille preuaricator uoti est, quia sine iusta causa a rigore communis uite discedit. uere uota predicta de substantia ordinis sunt, personis in statu suo permanentibus sine peccato mortali relinqui non possunt, nisi quantum in uoto ultimo, quod est communis uite,  pro necessitate emergente dispensatiue toleratur.

In primis siquidem quatuor uotis, uidelicet renunciatione seculi, renunciatione proprietatis, uoto castitatis, uoto obedientie, personis claustralibus in suo statu permanentibus non admittitur dispensatio, quia circa illa non emergit iusta causa dispensationis. In quinto, quod est communis uite. Regula beati Augustini dispensat, ita quod prelatus non sit dispensator, sed executor dispensationis. Circa communem uitam ipsa regula dispensat cum dicit: Si his qui uenerunt ex moribus delicatioribus, aliquid alimentorum, uestimentorum datur, quod aliis fortioribus et ideo felicioribus non datur, cogitare debent quibus non datur, quantum illi a sua  seculari uita ad istam descenderint, quamuis usque ad aliorum frugalitatem, qui sunt corpore firmiores peruenire non potuerint. Et alibi: Qui infirmi sunt ex pristina consuetudine, si aliter tractantur in uictu, non debet aliis molestum esse: quia non equaliter omnibus dandum, cum non equaliter ualeant omnes. Sicut Augustinus dicit: uide quoniam in his omnibus dispensat Regula, sed sic ut prelatus pro qualitate personarum executor sit dispensationis.

Omnes relique traditiones conuentualis obseruantie scripte uel non scripte, non sunt uota uel precepta uiuendi, sed demonstrationes: quia demonstrant claustralibus formam honeste conuersationis: et licet in omissione illarum non sit transgressio,  que est precepti aut uoti, tamen in earum omissione delinquent illi, qui secundum tales traditiones uiuere instituerunt. In omissione tamen aliarum traditionum non mortaliter, sed uenialiter peccant claustrales, nisi ex contemptu omittantur. Contemptus uero est, quando claustralis ex proposito non uult eas seruare. Ut si dicat in corde suo: Nolo seruare silentium, nolo interesse processioni, nolo sedere, stare, ambulare sicut ceteri; tunc siquidem in talibus omissionibus peccatum mortale facit contemptus praue uoluntatis. Cum quinque panibus hordeaceis habentur, et duo pisces. Pisces, sicut notum est, nutriuntur in aquis, sed non omnibus uesci licitum est secundum legem, sed illis tantum qui saltum dant super aquas. Per aquas uero  Scripturam sacram intelligimus, sicut ibi: Imple hydrias aqua . Et alibi: Fons hortorum, puteus uiuentium que fluunt in Libano.

In his aquis Scripturarum duo pisces nutriuntur, id est, allegoricus et moralis intellectus. Qui duo pisces secundum mandatum legis saltum dant super aquas, quia inspectorem Scripturarum extra literalem sensum ad altiora prouocant. Allegoricus siquidem intellectus Scripturarum claustralem diuine Pagine uacantem, per mysteria Christi et Ecclesie pascit ad roborandam fidem, quia iustus ex fide uiuit. Moralis uero intellectus, qui ad morum informationem pertinet, pascit eum ad bonam operationem. Sic ergo uir religiosus cum quinque panibus hordeaceis debet habere duos pisces, ut fide et operatione  in Deum tendens, tandem cursu consummato in fine apprehendat, cui se probauit, Dominum nostrum Iesum Christum, cuius regnum et imperium permanet in secula seculorum. Amen.



SERMO XXX. IN GENERALI CAPITULO.

Facies candelabrum ductile ex auro purissimo, calamos et scyphos et spherulas, et lilia ex ipso procedentia . uobis, fratres dilectissimi, quibus datum est nosse mysterium regni Dei, qui mel de petra, spiritum de litera, lucem euangelice ueritatis de umbra legis nouistis elicere, uobis, inquam, notum putamus quod omnia fere precepta legis Mosayce fuerunt umbra futurorum, et Ecclesiam,  uel ea que geruntur in Ecclesia, mystice significabant.

Ex quibus unum est quod, iubente Domino, in figuram Ecclesie, candelabrum aureum precipitur, que etiam candelabri nomine in pluribus Scripturarum locis designata est. Unde Ioannes in Apocalypsi ad angelum Ephesi scribens dicit: ueniam cito, et mouebo candelabrum tuum de loco suo . Ubi per candelabrum Ecclesiam spiritaliter uult intelligi. Et Dominus in Euangelio: Nemo, inquit, accendit lucernam, et in abscondito ponit, neque sub modio, sed super candelabrum, ut omnes qui ingrediuntur, lumen uideant . Ubi per lucernam lumen euangelice predicationis, per candelabrum Ecclesia designatur. Siquidem super  candelabrum lucerna accenditur, quando Ecclesia presens, que in imo posita est luce euangelice predicationis ad celestia desideria accenditur. Congrua autem similitudine Ecclesia candelabri nomine uocatur: sicut enim candelabrum ex se non lucet, sed lucernam sibi superimpositam portat, sic et Ecclesia ex natura humane fragilitatis quodammodo tenebrosa radio diuine gratie celitus irradiante, luce uirtutum splendida redditur et illuminata. Sicut ergo per candelabrum Ecclesia, sic et per hastile candelabri Christus homo, per calamos prelati, per scyphos literati uiri capaces uerbi Dei, per spherulas simpliciores in Ecclesia, per lilia eterne uite remuneratio recte figurantur; que omnia dicuntur esse ex auro purissimo.

 Primo uidendum est quare prelati Ecclesie auro comparantur, ut eandem rationem similitudinis ad cetera coaptemus. Et quidem illi aurum dicuntur propter splendorem sanctitatis, sicut in Hieremia scriptum est: Quomodo obscuratum est aurum, mutatus est color optimus . Et alibi de celesti Ierusalem dicitur: Platee eius sternentur ex auro mundo . Propheta etiam Dauid auri nomine sanctos uiros per Arabicam gentilitatem designans dixit: Dabitur ei de auro Arabie . In tribus ergo comparationem auri ad prelatos Ecclesiarum intellige, tum quia purum, tum quia fulgidum, tum quia preciosum. Purum est aurum, quoniam in terra depositum, neque rubiginem, neque maculam a terra contrahit, sed suam  omnimodo seruat puritatem: sic etiam prelatus Ecclesie in terra, id est inter terrenos et peccatores conuersans, nullam maculam peccati ab illis contrahere debet, sed omni diligentia seruans cor suum, mundiciam mentis, et puritatem conscientie retinere. Si enim manus, que sordes ab aliqua re extergere debet, munda non fuerit, sed inquinata, in eadem re potius sordes auget quam minuit. Sic et ille qui aliis prelatus est, si immundam gerat conscientiam, a subiectis immundicias tollere idoneus non est.

Est enim aurum fulgidum usque adeo, quod radio solis reuerberatum res sibi uicinas fulgentes facit: Sic et prelatus fulgere debet exterius bona operatione,  ita tamen ut radio diuine gratie opera ipsius luceant, et tali luce illuminata ceteros ad bene agendum illuminent et accendant. Lux siquidem diuine gratie ipsa est, que opera hominum uere lucida facit, quod propter quandam falsam lucem hypocrisis et simulationis adiecimus, que fucata et adulterina specie quorundam opera uideri facit bona cum sint mala, longe distantia in ueritate ab operibus que pretendunt in simulatione. Donum siquidem diuine gratie facit uideri opera iustorum qualia sunt, hypocrisis uero facit uideri opera malorum qualia non sunt. Nam si queras ab hypocrita qualis ipse sit, uel opera eius, teste conscientia sua dicere compelletur quoniam et ipse malus, et opera eius mala sunt. Non ergo opera simulatorum fulgida  sunt, sed esse uidentur adulterino quodam religionis colore depicta. Non sit ergo prelatus hypocrita, cauens sibi de fermento Phariseorum et hypocrisi, talem se gerens foris in corpore, qualis est intus in mente.

Ceteris etiam metallis aurum preciosius est, per quam preciositatem sapientia diuina, que in prelatis esse debet, recte intelligitur: non illa sapientia, que est in multitudine literarum, sed ea que est in sapore uirtutum, de qua dicitur, quia is qui plus diligit. Et alibi: Sapientia que de sursum est, primo quidem pudica est, deinde pacifica . Ista sapientia est que docet hominem non docte perorare, non grammatice loqui, non soluere problemata Aristotelis, sed potius detestari uitia,  mundare conscientiam, regere mores, ordinare uitam, seruare disciplinam. uere sapientia ista preciosa est, imo, sicut Sapiens dicit, preciosior est cunctis opibus, et omnia que desiderantur in terra, non ualent ei comparari . Dicet forte aliquis honoris huius seculi cupidus, multam sapientiam literarum sapientia uirtutum magis esse preciosam. Nam si in presenti uir doctus et uir sanctus nobis superueniat, magis honoris et reuerentie exhibemus ei qui multa nouit, quam ei qui sancte uiuit. Sed hec distinctio habenda est in uocabulo preciositatis, quia scientia literarum preciosior est in presenti Ecclesia, id est honorabilior, sed sapientia uirtutum preciosior est, id est simpliciter melior, sicut miles strennuus qui quotidie  mactat et perdit, inter seculares homines magis bonoratur, quam uir sanctus, cum tamen ille isto incomparabiliter sit melior. Ergo, sicut diximus, prelati tenentur esse puri in mente, lucentes in opere, et sapientes per saporem affectus spiritalis.

Et uide quoniam calami quos prelatos significare diximus, de hastili ipsius candelabri procedunt et illi inherent; sic et illi qui presunt, et ceteri iusti per fidem catholicam Christo inserti esse debent, sine qua impossibile est placere Deo, quia iustus ex fide uiuit . Sicut enim pes truncatus pes quidem est, sed inutilis, et manus precisa de corpore manus quidem est, sed nullum habet usum  operis; sic et ille qui spiritum Christi non habet et fidem, in eo mortuus est, et omnino infructuosus. Hastili ergo calami inherentes sursum eriguntur, et lucernas portant, id est donis Spiritus sancti accenduntur, in quibus lucernis oleum, flamme fomentum apponitur, dum per opera misericordie, que per oleum intelliguntur, ignis caritatis in prelatis nutritur. Nec pretereundum puto, quod calamus musicum instrumentum est, et ideo prelatorum figuram tenet, quoniam uoce predicationis resonare debet, sicut de his dicitur: Super montem excelsum ascende tu qui euangelizas Sion . Et alibi: Clama, ne cesses, quasi tuba exalta uocem tuam .

Utilis ergo pastor Ecclesie uerbum uite denuncians,  modo grauem, modo dulcem, modo subtilem, modo acutum sonum reddere debet. Grauem, aspera uoce increpationis corripiendo impios; dulcem, leni exhortatione consolando iustos; subtilem, diligenti inuestigatione perscrutans angulos conscientiarum; acutum, repromittens gaudia celestium premiorum. Et attende quod usum calamorum pastores non in urbibus et frequentia hominum, sed in desertis locis adinuenerunt, ut carentes solatio secularium hominum, musico modulamine sibi ipsi solatium facerent, quo leuius ferrent deserti loci solitudinem. Eodem modo uox pastorum Ecclesie non in contentionibus causarum, non in curiis principum, non in ciuitatibus uel plateis quantum eis possibile est audiri debet, sed in desertis, id est  in claustris, uocem suam debent emittere, que et sibi ipsi sit solatium, et subditis ad profectum.

Consequenter uideamus, quoniam per scyphos aureos qui sunt in candelabro, uiri literati capaces uerbi Dei, qui aliis Scripturas disserendo potum uite propinare tenentur, intelligendi sunt. Quod utique faciunt, quando per mandata Dei accendunt ceteros ad caritatem, per precepta erudiunt ad iustificationem, per consilia promouent ad perfectionem, per testimonia, que sunt de futura uita, extollunt ad celestium contemplationem; et sic ceteros uino spiritalis doctrine inebriante operantur in eis obliuionem huius mundi. Quicunque ergo scyphus aureus esse cupis, et uerbum uite contines, semina  uerbum Dei, porrige potum fratri tuo sitienti, et sine inuidia communica quod gratis accepisti. Scientia enim nobilis possessio est, ut quidam dixit, que auarum dedignata possessorem, nisi publicetur, elabitur. Nec decet scyphum aureum aquam uel mustum fece mixtum, sed uinum meracissimum continere. Ad uirum siquidem religiosum non pertinet uacare literis secularis scientie, que per aquam intelligitur. Sicut quibusdam per improperium dicitur: uinum tuum mixtum est aqua. Non sit ergo claustralis solicitus, quomodo Tullius perorat in causis, quid Plato scrutetur in astris, quid Euclides metiatur in lineis, quid Betius concordet in musicis, qualiter distinguat Donatus partes orationis, sed potius in cellam uinariam sacre Scripture ingressus  inde hauriat quod spiritalibus spiritalia possit comparare. Sed neque uinum fece mixtum in scypho aureo decet contineri, quia uir religiosus omnem ambitionem, uanam gloriam, et laudem humanam, cum uerbum Dei predicat et docet, debet exsufflare, ne similis efficiatur illis qui uiderunt Filium Dei  et audiat hoc improperium a Domino: Recepisti mercedem tuam . Hac fece infecti fuerunt illi, de quibus Apostolus dicit: Qui cum cognouissent Deum, non sicut Deum glorificauerunt, et ideo stulti facti sunt, et euanuerunt in cogitationibus suis . Quoniam potius uinum purum scyphi isti aurei debent continere, ut illi qui literati sunt in claustris, simplici oculo et pura intentione doceant et predicent  uerba uite, illum solum fructum prestolantes, quem promisit Deus diligentibus se.

In candelabro etiam, de quo diximus, scyphi in nucis modum facti esse describuntur, ac si diceretur, quia operculum habere debet, quod scypho modo superponi, modo auferri possit. In quo significatur literatos uiros quandoque clausam habere scientiam suam sibi ipsis ad consolationem, quandoque manifestare aliis ad edificationem. Spherule que sunt in candelabro uolubiles sunt, et rotundam formam habent, et significant simplices claustrales qui prelatorum suorum reguntur imperio, salubre sibi estimantes quicquid uirtus obedientie iusserit, faciendum. uere uolubiles sunt spherule iste, neque ad dexteram neque ad sinistram retorte, sed ante  se directe uoluuntur, quia boni claustrales, qui in simplicitate sua confidenter ambulant obliti eorum que retro sunt, ad anteriora semper se extendunt.

Sed spherula cum uoluitur, triplex impedimentum habere potest ne bene currat, manum remissam que negligenter impellit, uiam asperam que eam retardat et impedit; obstaculum quod eam procedere omnino non permittit. Hec tria sunt que profectum claustralis retardant, et quandoque omnino extinguunt. Manus remissa est, potestas negligens, qua claustralis regendus est. Manus enim nomine potestas designatur, ut ibi: In cuius manu est anima omnis uiuentis . Et alibi: In  manu tua sunt omnes fines terre . Manus ergo remissa cursum spherule impedit, quando prelatus potestate regiminis circa subditos minus solicite, minus prouide utitur, propter quam causam subditi a sancto proposito suo, aut omnino desistunt aut retardantur. Asperitas uie, que eos impedit, singularitas uite est, quando ipsi metam communis uite excedentes, austeriores quasdam obseruantias singulariter sibi eligunt, quas dum nequeunt portare succumbentes oneri deficiunt in uia, per quam in regionem suam, id est in celum tendere debuerunt. Obstacula uero quibus impediuntur spherule, id est globi, Teutonice kloitzer, ne currant, scandala sunt falsorum fratrum, per que simplicitas bonorum usque adeo plerumque  detrimentum accipit, ut tanquam a dura materia repercussi, desinant benefacere, et obliti finis, quo tendere debuerant, maleuolis hominibus similes effecti, amplius quam prius deteriores fiant. Ad hoc ualent uenenate detractiones, turpitudo, stultiloquium, et scurrilitas que ad rem non pertinent, dissolutio conuersationis, que omnia impedimentum prestant simplici uiro recte conuersanti.

Per lilia uero, que sunt in candelabro, future uite remuneratio significatur, que et prelatis subditos suos bene regentibus, et literatis uerbum Dei recte disserentibus, et simplicioribus qui sancte uiuunt repromissa est, quam nec oculus uidit, nec auris audiuit, nec in cor hominis ascendit. His premissis adiiciendum est, quod candelabrum istud  aureum ductile esse perhibetur, id est malleationibus et crebris percussionibus formatum, per quod nobis recte ostensum est, quia sicut Christus per angustias passionis et mortis eterne uite beatitudinem adeptus est, ita et omnes eos qui Christi imitatores sunt, per angustam uiam tribulationum ambulare oportet. Neque enim tempora regnandi preuenire possunt tempora patiendi, sed in hac uita iustos angustias et miserias tolerare necesse est, quibus debetur corona iustitie, quam reddat nobis Dominus noster iehsu Christus, cuius regnum et imperium permanet in secula seculorum. Amen.



SERMO XXXI. IN ASCENSIONE DOMINI.

 Ponis nubem ascensum tuum, qui ambulas super pennas uentorum . uerba que audistis, fratres dilectissimi, multam nobis prebent materiam spiritalium gaudiorum, quibus uox prophetici eloquii Christi ascendentis uictoriam mentibus nostris ingerit, quando humanitas unita uerbo Dei stola iocunditatis induta, super solium Dauid in celesti Ierusalem consedit. Ipsius etenim glorificatio per nubem illam significata est nobis, cuius propheta meminit dicens: Ponis nubem ascensum tuum.

Si enim illam mystice uelimus interpretari nubem, nichil aliud conuenientius per eam accipere debemus, quam assumpte humanitatis naturam,  que iuxta congruam rerum similitudinem, et aqua ante passionem, et nubes in passione potuit appellari Ideo autem ante passionem aqua, quia Christus adhuc mortalis et passibilis liquescere et solui potuit, esurire et sitire, pauere et mestus esse, tradi in condemnationem mortis, et affigi patibulo. In ascensione uero ideo Christi humanitas nubi comparata est, quoniam sicut aqua ab imo terre uaporaliter attracta, postmodum condensata in nubem uentis subleuantibus in ere suspenditur, sic Christi humanitas per Spiritum sanctum, qui est uapor paterne maiestatis, ab imo terre, id est a fece nostre corruptionis separata est. Postmodum uero resurgendo mortis occasu superato per immortalitatem et impassibilitatem quodammodo roborata et effecta  densior, uentis spiritalibus subleuantibus, id est agilitate et subtilitate nature super celum, imo super celos ascendit.

Sunt etenim tres celi, quos Christum secundum humanam naturam ascendisse fideli deuotione tenendum est. Primum celum est dignitas ecclesiastice puritatis, secundum celum est subtilitas angelice conditionis: tertium celum est maiestas incomprehensibilis diuinitatis. De celo ecclesiastice puritatis in Apocalypsi scriptum est: Factum est silentium in celo hora quasi dimidia, et inter est quod draco ille magnus cauda sua trahebat secum tertiam partem celi in terram . De celo angelice subtilitatis in libro Iob scriptum est: Suscipe celum et intuere, et contemplare era,  quam altior te est . Ibi enim, sicut dicit beatus Gregorius, per celum angelica natura accipitur. De celo et comprehensibilis diuinitatis, per apostatam angelum in Isaia dictum est: Conscendam in celum, super astra celi, exaltabo solium meum, ascendam super altitudinem nubium, et ero similis Altissimo . Christus ergo super primum celum assumptus est, quando caput Ecclesie secundum hominem factus est, unde dicit Apostolus: Quoniam ipse est caput corporis sui, quod est Ecclesia . Et Psalmista ex persona hominis assumpti dicit: Ego autem constitutus sum rex ab eo super Sion montem sanctum eius, predicans preceptum eius . Super celum angelice conditionis uidebat eum Isaias ascendisse,  cum diceret: uidi Dominum sedentem super solium excelsum et eleuatum . Cum enim per solium excelsum angelica natura, per solium eleuatum humana natura accipiatur, recte utrique presidere dicitur: quoniam celum ascendendo et super angelicam et super humanam naturam exaltatus est. Unde Paulus in Epistola ad Hebreos: Sedet, inquit, ad dextram maiestatis in excelsis, tanto melior angelis effectus, quanto differentius pre illis nomen hereditauit .

Ad celum diuine maiestatis Christi humanitas eleuata est, quando uerbo Dei ita unita est, ut assumptum assumens, et assumens assumptum fieret, ut que tam ineffabilem haberent inter se unionem, nullam in maiestate uel potestate reciperent diuisionem.  Nam quod humana natura eandem habeat potestatem cum uerbo, euangelica ueritas testatur dicens: Data est mihi omnis potestas in celo et in terra . Quod uenerabilis Beda exponens dicit, non hoc esse dictum de ceterna Patris diuinitate, sed de assumpta humanitate. Leo etiam papa assumptam humanitatem eandem habere potestatem cum uerbo luculentissime prosequitur, cum de trium magorum muneribus loqueretur dicens: Thus Deo, myrrham homini, aurum regi offerunt, scientes diuinam humanamque naturam in unitate uenerandam, quia quod erat in substantiis proprium, non erat in potestate diuersum. Hugo etiam noster penes quem inter modernos sacre Scripture est  singularis autoritas, uociferatur et clamat, dicens: Humanitatem uerbi in anima rationali a prima contentione sui ex ineffabili unione diuinitatis plenam et perfectam potentiam, bonitatem et uirtutem habuisse credimus, quia, sicut idem alibi dicit, sicut Filius Dei hominem assumpsit, ut qui assumpsit, et quod assumpsit una essent in Trinitate persona. Et propterea personam assumentem negant habere ueritatem diuinitatis, qui naturam humanam assumptam in personam, et ideo personam negant habere plenitudinem potestatis.

Hi tres celi quos distinximus, sunt hi ad quorum tertium se esse raptum Paulus commemorat . Siquidem super celum Ecclesie positus est, autoritate prelationis; super celum angelice nature eleuatus  est, eminentia cognitionis; ad celum diuinitatis raptus est, singulari quadam specie reuelationis. Super primum celum positus est, quando Ecclesiam Dei regendam suscepit: super celum secundum eleuatus est, cum edoctus est de ordinibus angelorum, de nominibus et ministeriis eorum, sicut in textu Epistolarum eius perpendi potest. Ad tertium uero celum raptus est, quando audiuit arcana uerba que non licet homini loqui.

uides, ni fallor, quomodo Christus noster formosus in schola sua gradiens, in multitudine uirtutis sue celos ascenderit. Sed difficilis admodum ascensus, qui de terra ad celum usque dirigitur, et tu quid facies, qui adhuc teneris corpore mortis huius? Si ascendere uolueris, desidia spiritus, moles  corporea, amor uite huius retardant te, et postremo diuine sententie animaduersio, qua dictum est: Terra es, et in terram ibis . Flebilis admodum sententia super filios Adam, qua omnes terre addicti sunt. Sed utinam si terre tribuunt quod suum est, etiam et celo redderent spiritum qui celestem habet originem, quam de celo acceperunt. Spiritus enim rationalis depositum quoddam est celitus nobis commissum, quod omni diligentia seruandum, et fide inuiolata restituendum ei qui commisit: quoniam in hoc deposito committere fraudem, fidem utique negasse est. Quid ergo dicture sunt misere ille anime, quando is qui deposuit, ponet rationem cum eis, qui depositum tam nobile celestis regis signaculo insignitum tantis  criminibus et enormitatibus subdiderunt. Imminet certe, imminet, et iam prope est ut repetat quod commisit, ut celo restituat quod de celo nobis est commissum, et ecce in preceps pene feruntur omnia que sursum ascendere debuerunt.

Currunt enim tria Babylonis flumina inter celum et terram, que deorsum rapiunt ascendere cupientes, quorum primum est inundatio carnalium cupiditatum: secundum, cursus spiritalium tentationum: tertium, uexatio imminentium molestiarum. Primo flumine rapiuntur carnales homines, qui, exterminata omni puritate et mundicia uite, uitiis et concupiscentiis se subdiderunt, et uoluptatibus et immundicia uite suffocati animam gehenne preparant,  quam celo reddere debuerunt. Non minus isto periculosus est secundus fluuius, uidelicet cursus spiritalium tentationum, que sunt odium, inuidia, ire, rixe, dissensiones, ambitio, superbia, et his similia, quibus infelices ille anime deorsum rapiuntur, quibus onerosa aliena prosperitas, semper machinantes malum et inuidentes aliene uirtuti, suspiciosi, dolosi, fallaces, inuentores scelerum, sine affectione, absque federe, cum bonis et modestis discoli, cum peruersis hominibus federati. Tertio flumine trahuntur deorsum pusillanimes et inconstantes corde, qui illatas sibi foris iniurias pre pusillanimitate spiritus ferre non possunt, et ideo quolibet uento detractionis et molestie ab itinere recte conuersationis excluduntur.

 Ut ergo hic pateat transitus, ut flumina hec sicco pede possint pertransiri, tria subsidia necessaria sunt, uidelicet uirga Moysi, arca testamenti, pallium Helie. His enim tribus diuisiones aquarum facte leguntur. Primo, per uirgam Moysi mare Rubrum diuisum est in diuisiones: secundo arca testamenti precedente Iordanis conuersus est retrorsum, prebens transitum filiis Isrel: tertio, Heliseus pallio Helie flumen tetigit, et diuisis aquis sicco uestigio similiter pertransiit. Per uirgam ergo Moysi, discretio rationis, per aream testamenti continentia diuine legis, per pallium Helie, uirtutem Dominice passionis accipere debemus. Per uirgam ergo Moysi primus fluuius scindendus est, quia per discretionem rationis carnalia desideria  sunt comprimenda. Ad hoc enim spiritus carni presidet, ut per ipsum illiciti motus sensualitatis comprimantur, et sic per medium iter faciat ut motus sensualitatis ex una parte stent ad appetitum necessitatis, ex altera parte fluant ad probationem uirtutis. Secundus fluuius arca testamenti precedente scindendus est, quia contra spiritalia uitia sacre Scripture dimicandum eruditione, ut meditatione diuine legis, exhortationibus sanctis, preceptis iustitie, exemplis iustorum, animus tali peste infectus ad meliora prouocetur. Et quoniam fluuius iste per iniquitatem currit in damnationem, sic per medium iter fieri debet, ut ex una parte qui graditur, euitet iniquitatem, ex altera  parte euadat damnationem. Tertius uero fluuius per pallium Helie scindendus est quia in omnibus iniuriis et molestiis, quas in uita mortali patimur, semper debemus opponere exemplum Dominice passionis: quia dum mente retinemus quam iniusta, quam indigna Saluator noster pro nobis sustinuit, equanimiter illatas iniurias et uexationes toleramus. Attende tamen quoniam fluuius prima uice percussus non diuiditur, sed secunda uice, quoniam inuocatur spiritus Helie. Ubi est, inquit Heliseus, spiritus Helie etiam nunc . Sunt enim multi qui molestias sibi illatas, labores, incommoda multa sustinent, sed quoniam spiritum Helie non habent, et spiritu Christi non reguntur, ipsis laboribus suis nil proficiunt: et aquis manentibus indiuisis  sceleribus suis indurati, in precipitium feruntur. Exercitatio enim corporalis ad modicum utilis est, pietas uero ad omnia ualet, sicut Paulus dicit .

Sic euasis quibusdam periculis facilior est ascensus, sed diuersi sunt ascendendi modi. Alii enim ascendunt studio inquisitionis, alii ductu admirationis, alii desiderio dilectionis, alii gustu contemplationis. Studio inquisitionis ascendunt peruigiles illi indagatores secretorum celestium, quibus in Scripturis sanctis Christus nota facit quecunque audiuit a Patre suo, uidelicet mysterium Trinitatis, incarnationem uerbi, statum future patrie, differentias beatarum mansionum. Et quidem iocundus iste ascensus, sed ad hoc ut fructuosus sit, celesti  conuersatione est consummandus. Unde et magnus ille scrutator supercelestium Paulus cum gloriatur se non esse imperitum scientie, hoc quoque adiunxit: Nostra autem conuersatio in celis est . Qui enim est sal terre per scientiam et doctrinam, debet esse lux mundi per bonam uitam, sicut Propheta dicit: A mandatis tuis intellexi, propterea odiui omnem uiam iniquitatis . De his enim qui mandata Dei corde retinent, et ea opere non custodiunt, in Ezechiele scriptum est: Cum ipsi lympidissimam aquam biberetis, reliquam pedibus uestris conturbabatis, et oues mee his que conculcata erant pedibus uestris, pascebantur, et que pedes uestri turbauerant, hec bibenant . Quid enim aliud est lympidissimam aquam  bibere, quam mandata Dei corde retinere? uel eandem aquam pedibus conturbare quid aliud est, quam mandata Dei prauis operibus confundere? Unde aqua hec turbata ouibus potanda porrigitur, quando simpliciores quique non a bonis que audiunt, sed a prauis operibus que uident, exemplum uiuendi assumunt. Scientia ergo celestium bona est, sed celestis uita magis necessaria.

Ductu uero admirationis ascendunt hi, qui future uite gaudia, magnitudinem promissorum capere non sufficiunt, sed dum uiris sanctis hec audiunt repromitti, ad ea qua intellectu nequeunt comprehendere per stuporem admirationis assurgunt. Hoc ascendendi genere Paulus ascendebat  cum diceret: O altitudo diuitiarum sapientie et scientie Dei, quam incomprehensibilia sunt iudicia eius, et inuestigabiles uie eius . Et Propheta: Quam magna multitudo dulcedinis tue, Domine, quam abscondisti timentibus te!  Desiderio dilectionis sursum ascendunt hi, qui huius uite miseriam et omnia que sub sole sunt transitoria, ante oculos suos statuunt, et dum nil in illis stabile uel mansurum, nil nisi laborem et dolorem considerant, eo feruentius ad Deum, in quo est pax et requies spirituum, per desiderium amoris ascendunt. Quo ascendendi genere propheta ascendit qui dicit: Anima mea desiderauit te in nocte . Et alius: Quemadmodum desiderat ceruus ad fontes aquarum, ita desiderat anima mea  ad te Deus .

Gustu contemplationis sursum ascendunt uiri perfecti, qui a curis et desideriis uite huius abstracti, terrenis affectibus in se mitigatis, superne gratie tanguntur dulcedine, et ex cursu rerum temporalium nullam foris amaritudinem sentiunt, qui eterni regis delitiis intus per gustum contemplationis assistunt. Nec alios puto uentos prophetam superius significasse in uerbo quod proposui, quam homines subtilitate ingenii, et celesti meditatione siue affectione uentis comparandos, quia a quatuor plagis celi id est presentis Ecclesie flatus quosdam spiritales emittunt.

uenti enim flantes ab oriente sunt hi qui Scripturis sanctis inuigilant, et in lege Dei meditantur  die ac nocte. Dum enim his qui in tenebris sunt ignorantie, orthodoxa eruditione lumen diuine cognitionis infundunt, quasi ab oriente flatum spiritalem emittunt. uenti flantes ab occidente sunt hi admiratores secretorum celestium, qui pondus eterne glorie non sufficiunt capere, et ideo intellectu uelut sole quodam intelligibili in eis occidente, conuersi in admirationem tanquam ab occasu flatum mittunt: uenti flantes ab aquilone sunt, qui inter tribulationes et mala presentis uite suspirantes, desiderio future patrie ad Deum respiciunt: uenti flantes a meridie sunt hi qui, remoto omni turbatione et nubilo, mente tranquilla uelut celo sereno flatum sancte deuotionis tanquam a meridie emittunt.

 Habent autem uenti isti pennas suas, uidelicet inuestigationes Scripturarum, admirationem celestium, desiderium dilectionis, contemplationis gustum, quibus spiritali quodam uolatu ad celum ascendunt. Sed his pennis altior est, qui ponit nubem ascensum suum, qui ambulat super pennas uentorum. uidebitur forsan alicui, quod Saluator noster non uno modo super has pennas ascendit: quoniam quandoque sedet, quandoque ambulat, quandoque uolat super pennas uentorum. Sessio autem Christi in natura humanitatis, ambulatio in sacramentis, uolatus in natura diuinitatis consideratur. Cum enim intellectus, siue quilibet affectus cordis nostri circa humanam Christi naturam, aut ea que gessit in corpore uersatur, quibus se inclinans nostre cognitioni  se uoluit manifestare, tunc sedet super pennas uentorum. Quando uero circa sacramenta eius corde uersamur, in quibus sensus noster infirmus est, ubi ex parte cognoscimus, et ex parte prophetamus, tunc ambulat super pennas uentorum. Per celsitudinem uero diuinitatis, qua omnem humani generis capacitatem supergreditur, nec ad noticiam nostram peruenit, uolat super pennas uentorum. Tu ergo si uolantem sequi non potes, tene sedentem, sequere ambulantem. Quoniam et si super te est diuinitate, sed certe iuxta te est humanitate. Iuxta te, inquam, est, ut si te ostendas miserum, si plangas tua peccata, faciat tecum misericordiam. Super te est ut faciat tecum iudicium sine misericordia, si  inueniat contumacem et a uia iustitie alienum. Et propterea fugiamus omnes ad misericordem, qui prope nos est, ut in ipso consolati et confortati in futuro non metuamus iudicem, sed expectemus beatitudinis, quam repromisit nobis, coheredem Iesum Christum Dominum nostrum, cuius regnum et imperium permanet in secula seculorum. Amen.



SERMO XXXII. IN ASCENSIONE DOMINI.

Beati qui ad cenam nuptiarum Agni uocati sunt . uidentur nuptie iste inauditis quibusdam delitiis eminere In quibus non uinum electum, non fercula huius creationis, non sacietas corporis, non temporalis letitia, sed beatitudo repromittitur, et talis beatitudo, que est pax eterna,  thesaurus indeficiens, summa gaudiorum, consummatio omnis consummationis.

Non ergo accipiende nuptie ille hominis regis, quas fecit filio suo, quia ad illas ceci et claudi, et quique debiles compelluntur intrare ; non ille que facte sunt in Cana Galilee , ad quas uocatus est iehsu cum discipulis suis, quoniam ibi deficiente uino, aliquid minus inuentum est, sed potius nuptie Agni, sunt eterni Regis delitie, ad quas Christus cum uictorioso beatorum spirituum agmine hodierna die assumptus est. Multum ergo distant nuptie iste a predictis, quia ad primas uocantur miseri, ad secundas iusti, ad tertias uero beati. Quod si et nomine et numero nuptias uelimus distinguere, dicemus tria esse genera  nuptiarum: primas desponsationis, secundas propagationis, tertias consummationis. Nuptias desponsationis appellare possumus, primam reconciliationis gratiam, qua anima peccatrix ad Deum reuertitur, ut iam legi peccati non seruiat: nuptias propagationis, uite innocentiam, quando iam iustificata fructum bonorum facere contendit: nuptias consummationis, future uite gaudia, cum iam intrauerit ad presentiam Domini sui.

Ut autem de primis nuptiis primo loquar, que sunt desponsationis, iam nunc, o anima misera, que sola ad has nuptias uocata es, iam, inquam, ingredere secretum cordis tui, et considera qualis fuisti antequam ad nuptias istas uocata esses, quando in rota huius mundi mouebaris sine stabilitate, laborabas  sine requie, currebas sine peruentione, uiuebas sine ordine, usque adeo criminum tuorum squalore confecta, ut nec etiam ulla imago Dei tui in te reluceret. uilis utique tunc eras et feda, et longe proiecta a facie Dei tui, nec immerito. Ut enim statuam te ante faciem tuam, tu es que super caput Sponsi tui posuisti coronam spineam, et data in manu eius arundine, flexo genu illudebas ei. Quod melius intelliges, si coronam spineam, aculeos peccatorum et circuitus erroris tui, caput uero Christi bone uite principium uelis accipere. Sicut enim in corpore materiali initium corporis caput est, sic et in corpore spiritali, quod est uita bona, principium bone uite caput Christi non incongrue  appellatur. Tunc ergo spineam coronam posuisti super caput eius, quando bone uite principium, quod per sacramentum regenerationis siue per lamenta penitentie Deus in te operatus fuerat, reuersus ad uomitum male uiuendo destruxisti. Similiter uirgam illam ferream inflexibilis iustitie Dei, in arundinem que intus uacua est, commutasti, dum iustum Dei iudicium quod iniquis pro sceleribus suis repositum est, temeraria presumptione uenie euacuandum existimasti. Quid demum aliud est genuflexio quam humiliatio corporis, uel illusio, quam contumacia mentis? Ergo genuflexio Deo illudere fuit, corpore laboribus penitentie humiliato, per rediuiua uitia mente contumaci Deo ingratum existere. Et ecce tam honorabilis facta es in  conspectu Dei, ut non solum te tam uilem redimere, sed etiam in sponsam sibi sociare uoluerit, nisi forte tam pertinacis sis impudicitie quod nuptiis eius et ferculis tibi preparatis nolis delectari.

In ipsa ergo desponsationis tue die tibi tria fercula apponit Sponsus tuus, quorum primum est ablutio criminum, secundum emulatio uirtutum, tertium reparatio bonorum naturalium. His epulis pasci te oportet, ut Sponso tuo placeas, cui te probasti. Primo ut per ablutionem criminum munda et immaculata appareas in conspectu eius, quia non ad hoc tam deformem redemit ut talis remaneres, sed ut lotam aquis penitentie sine omni neuo feditatis sponsam sibi possideret. Nec solum mundam a uitiis, sed etiam uirtutum emulatione  oportet te esse ornatam: quia totus pulcher totam pulchram desiderat. Et ipse speciosus forma pre filiis hominum, ad hoc ut et tu speciosa sis te concupiuit, et ne aliqua forte excuseris inopia iubet Sponsus de thesauris suis tibi proferri ornamenta, dicens: Cito proferte stolam primam et induite illam, et date anulum in manum eius, et calciamenta in pedes eius . Hic per anulum signaculum fidei, per calciamenta mortificationem carnis, per stolam primam, consolationem future repromissionis debemus accipere. Tunc ergo anulum in manu tua dat Sponsus tuus, quando fides, que per defectum bonorum operum in te fuerat mortificata, studio bone operationis reformatur. Calciamenta  uero dat in pedes tuos, dum per mortificationem carnis castigas corpus tuum et in seruitutem redigis, ut membra que exhibuisti arma iniquitatis ad iniquitatem, seruiant iustitie in sanctificationem. Stola prima indueris, dum in pressuris et laboribus huius mundi future uite repromissione consolaris. Et, ut melius te ipsam cognoscere possis, uultum, gestum, habitum, in speculo sacri eloquii uult te faciem tuam componere, et admirari: quia sicut in speculo materiali forma et deformitas cognoscitur, sic et in speculo uerbi Dei uirtutes et uitia cognoscuntur. Ibi ergo oportet te ornatum querere, ut in mandatis Dei cognoscas qualiter uiuendum, uel in uia Dei ambulandum sit, quid tibi, quid Deo, quid proximo debeas, et omnino ea que ad electionem  et fugam pertinent, id est siue ad amorem uirtutum, siue ad odium uitiorum. Postea tertium apponitur ferculum, quod est reparatio bonorum naturalium; ipsa sunt memoria, uoluntas, ratio et intellectus: ut uidelicet memoria Deum recolat, uoluntas appetat, ratio inquirat, intellectus comprehendat.

Iam nunc ad secundas transitur nuptias, scilicet propagationis, in quibus nichil amarum, nichil iniocundum, nichil inhonestum reperitur: quippe sponsa in secretarium Sponsi sui admissa, illum cogitat, illum amat, et castis eius inheret amplexibus dicens: Dilectus meus mihi, et ego illi . Iam longe sit antiqua peccatorum delectatio, cessat amor mundi, non trahit illam affectus sanguinis, uel quicquid desiderari potest super terram: quia  in illo omnia se possidere estimat, quem in omnibus et super omnia preelegit. In his ergo nuptiis similiter apponuntur tria fercula sponse delicata ualde, quorum primum est, sacre discipline eruditio: secundum, orationum supplicatio: tertium, superne uite prelibatio. Istis ferculis anima per amorem Deo firmiter adherens, pascitur ad fructum bonorum operum faciendum, quia sacre discipline eruditio docet eam bona cognoscere, orationum supplicatio bona custodire, superne uite prelibatio bona amare docet: ut, sic in uia mandatorum Dei usquequaque perfecta, iam non sterilis sed fecunda in Isrel nominetur. uideres hic multiplicem propagari sobolem, scilicet estimationem proprie infirmitatis, humilitatem subiectionis, comparationem  melioris, reuerentiam Creatoris. Is enim qui uere Deum diligit, primo infirma sua ante oculos ponit, ut nichil de se altum, nichil sublime sapiat: quin potius ueretur omnia opera sua, semper portans secum conscientiam infirmitatis sue, et cum omnia benefecerit, dicet se esse seruum inutilem, et pigrum operarium in ministerio Dei sui. Post hanc nascitur humilitas subiectionis, ut is qui paruus est in oculis suis, humiliet seipsum subditus propter Deum sublimiori potestati, et totum se alieno imperio committat, nichil proprie reseruet uoluntati. Tertio nascitur comparatio melioris, ut in omnibus bene agendis semper estimet alium se meliorem, aliorum bona, sua mala ante oculos ponat,  ut, perspectis bonis aliorum, amet et ueneretur proximum: propriis uero malis consideratis, in conspectu diuini Iudicis accuset seipsum. In hoc enim uere differunt isti, et illi qui falsam sectantur iustitiam, quod isti parui in oculis suis seipsos humiliant, illi magnificantes seipsos, cum nichil sint, ceteros omnes se estimant inferiores. Reuerentia uero Creatoris est, ut omnia que bene fecerit homo, Deo et non proprie uirtuti attribuat, illum rectorem uie sue et auxiliatorem ponat: et si quid dubium uel suspectum, si quid laboriosum uel periculosum prouenerit, illum primo loco estimet consulendum.

Et quidem ad has nuptias inuitati iusti sunt, sed beati, qui ad cenam Agni uocati sunt. Forte ideo  beati, quia non esurient neque sitient amplius: eo quod Agnus, qui in medio ipsorum est, reget illos, ipse precinget se et faciet illos discumbere, et transiens ministrabit illis. Et in his ergo nuptiis tria fercula sponse apponuntur, quorum primum est nature incorruptio: secundum, corporis glorificatio: tertium, perennis Dei uisio. Quid hac beatitudine beatius esse potest, in qua incorruptio uitium, glorificatio incommodum, Dei uisio luctum et dolorem tollit? Beati ergo qui ad cenam nuptiarum Agni uocati sunt, in qua plena satietas, consummata uoluptas, et beata iocunditas inuenitur, ut conuiue illius cene extra illam nichil possint appetere, qui Deum, qui est omnia in omnibus , perfecte ibi noscuntur possidere. Beati ergo  in spe, qui ad cenam nuptiarum Agni uocati, id est predestinati sunt: uel beati in re, qui ad cenam illam uocati, id est admissi sunt. Ideo autem future uite gloria cene comparatur, quia sicut cenam alia non sequitur refectio, ita et future uite alia non succedit. Ecce, fratres dilectissimi, nuptie iste preparate sunt, ad quas Christus hodierna die cum beatis spiritibus hominum et angelorum recedit, nos similiter ad illas inuitans, dummodo euestigio uiam, per quam ad illas ascendit, tenere uelimus.

Et quidem uia, qua exaltatus est, uia fuit orientis, sicut de eo scriptum est: Qui ascendit super celum celi ad orientem . Unde et omnes qui ad nuptias illas cum ipso discumbere uolunt,  per uiam orientis oportet eum imitari. Consideret ergo unusquisque uiam suam per quam ambulat, ne forte gradiatur in inuio, et non in uia: quia sicut diuersa sunt hominum genera, ita et diuerse uiuendi uie reperiuntur. Alii enim tenent uiam orientis, alii uiam meridiei, alii uiam occidentis, alii aquilonis. uia orientis bona est, eo quod securior, rectior, et breuior fit ceteris: uia meridiei periculosa est, quia nimio calore uiatorem suum exurit, et debilitatum deficere facit in uia: uia occidentis periculosior, quia tenebre ab occidente emergentes claritatem diei tollunt, ut is qui per illam graditur, pedibus offendat: uia aquilonis periculosissima, quoniam frigus nimium ab illa celi plaga ueniens, adeo induratum et pigrum reddit gradientem, ut  nec etiam aspirare uelit ad uiam illam rectam, que respicit ad orientem. Est autem uia orientis, uia Saluatoris, quia de eo scriptum est: Ecce uir oriens nomen illi . uia meridiei, delectatio carnis, ut in Canticis dicitur: Indica mihi ubi pascas in meridie . uia occidentis cecitas est ignorantie, ut per Salomonem dicitur: Oritur sol et occidit, et ad locum suum reuertitur . uia aquilonis frigus est malitie, sicut in Ezechiele dicitur: uidi, et ecce uentus turbinis ueniebat ab aquilone .

Qui ergo per uiam meridiei gradiuntur sunt hi, qui amant carnis sue desideria et uoluptates huius uite, uacantes comessationibus et ebrietatibus, omnibus huius mundi delitiis, que ad delectationem  corporis pertinent, se totos offerentes, ex qua uoluptate calor immoderatus accenditur, uidelicet affectiones male, carnales uoluptates, luxurie et immundicie, que ita exurunt animam miseram, ut nulla consolatione uel delectatione spiritali recreari possit. Nam sicut spiritus et caro inter se contraria sunt, sic delectatio carnalis et delectatio spiritalis, in tantum, ut quantum augetur in anima spiritalis delectatio, minuatur in illa delectatio carnalis, et quantum crescit in illa delectatio carnalis, minuatur delectatio spiritalis. Hinc est quod huius uie sectatores magis carnales homines quam spiritales diligunt, iocos magis quam seria, turpia uerba quam honesta magis accepta habent: quia unusquisque  id magis diligit, quod moribus suis magis aptum esse cognoscit.

Qui uero per uiam occidentis gradiuntur, hi sunt, qui mala sua non uident, et ideo non penitent, neque bona cognoscunt: et ideo non diligunt illi, qui periculosius errant quam ceteri, eo quod nesciant querere uiam salutis: sicut in egro uidemus accidere, quod hi qui morbum suum non sentiunt, et ideo non querunt remedium sanitatis, periculosius laborant quam illi qui grauiter quidem infirmantur, sed morbo cognito subuenire student consilio medicine. De hoc genere hominum sunt hi qui errantes in tenebris impios iustificare, et pios opprimere student, mortificantes animas que non moriuntur, uiuificantes animas que non uiuunt. Inter ceteras  uero ignorantias illa deterior est, dum homo uult ignorare quod potest et debet scire: ut si auertat quis aurem a mandatis Dei, ne, cum intellexerit, obnoxius sit ea adimplere: uel cum uult ignorare delictum proximi sui, quia [non] uult illum corrigere: uel gratiam ipsius negligit, quia non uult illum commendare.

Qui uero ad aquilonem uadunt, hi sunt, qui malitia cordis, id est, odio, inuidia, rancore animi, adeo indurati sunt, quod proximum suum, sicut Deus precipit, amare non possunt, tota intentione in id semper tendentes, ut aliis noceant, et illos supplantent: quod si forte non possunt in opere, tamen id faciunt studio peruerse uoluntatis, de quibus dicit beatus Augustinus: uidemus in quibusdam uitia  cessare, non deesse. Cessant in eis, dum non implent ea opere, quia non ualent: nec tamen in eis desunt, quia peruerse uoluntatis studio illa amant et cupiunt. Tales ergo recte ab aquilone ueniunt, quippe ab illa celi plaga quandoque et uer serenus, et uentus frigidus perpenditur. Sic et huius uie amatores exterius plerunque speciem bone conuersationis protendunt, sed intus frigore iniquitatis astricti adeo proiecti sunt, ut nichil horum acceptum habeant, que bona uidentur in exteriori conuersatione. Sicut enim potens homo obsequium exterius et studiosum ministri sui contemnit, quem erga se habere cognoscit odii affectum, ita et Deus illos iudicat, qui foris obsequium se ei prestare simulant  et per cordis malitiam longe ab eo sunt separati. Ecce tres uias habemus distinctas, que ducunt hominem ad perditionem. Nec uolo ut aliquis me austeritatis arguat, eo quod illas distinguendo asperius forte quam debui sum locutus. Sicut enim ille qui uirgam tortuosam uult dirigere, quandoque in alteram plus iusto eam reducit, quia reflexum metuit: et ita illi qui uitia persequuntur, quandoque plus iusto inuehuntur in illa, quia timent recidiuum.

Restat ut uiam teneamus orientis, id est, uitam imitemur Saluatoris nostri. uita autem ipsius fuit, seipsum abiicere et alios exaltare. Quomodo autem se ipsum abiecerit, cognosces si in qua paupertate natus, si quales persecutiones et contradictiones  sustinuit, si deinde improperium crucis uelis attendere. Similiter quomodo alios exaltauit liquidum est, si et uitam iustorum in hoc seculo, et gloriam in futuro perpendere uelis. Ut ergo uitam imitemur Saluatoris nostri, uiles et abiectos nos esse oportet, quia talem uiuendi modum ipse nobis prefixit. Mortui estis, inquit Apostolus, et uita uestra abscondita est cum Christo in Deo . Si mortui sumus, et mortui imaginem tenere debemus, qui contumeliis affectus non exasperatur, non prouocatur iniuriis, nulla demum uexatione attrectatus immitem se ostendit, quin potius omnia suffert, eo ipso nobis uiuendi modum representans, ut et nos abiectos et uiles reputemus in contumeliis et pressuris, et in omni demum aduersitate  patientes, magis parati ministrare quam ministrari, et iniurias ferre quam inferre: quia hec est uia illa orientalis, que ad nuptias celestis regni perducit. Legitis de quodam philosopho, quod dum iret per uiam stipatus lateribus comitum, mulierem fatuam panem in manu sua tenentem obuiam habuit, a qua dum instanter panem peteret repulsus est, et adhuc perseuerans in petitione multis uerborum contumeliis ab illa obiurgatus est. Cumque a sociis interrogaretur, cur hoc faceret? respondit: Disco repulsam ferre, in uirtute patientie uiam considerans esse perfectionis.

Nec solum debemus nos abiicere, sed etiam et alias exaltare, proximorum mala corrigentes, et illorum bonis congaudentes, docere eos qui nesciunt,  supportare eos in Domino qui minus possunt, ut semper uelimus aliis facere, que ab ipsis nobis fieri postulamus. Respicite fundamentum edificii, quod in loco uiliori, id est terra fundatum est, et tamen totam fabricam parietum, et ipsum tectum portat et exaltat, uento autem uehementi irruente frequenter accidit, ut tecto et pariete ruentibus, fundamentum immobile perseueret. Similiter est de illis, qui seipsos uiles estimantes, ceteros propter Deum exaltant et sustinent, quando uento tentationis irruente ceteris succumbentibus illi immobiles confirmati a Domino perseuerant. Stat inconcussa illa sententia Domini qua dicit: Qui se humiliat, exaltabitur . Exaltat  enim uere humiles illa exsultationis uia, qua per orientem conuiuas celestis regni ad cenam nuptiarum Agni perducit iehsu Christus Dominus noster, cuius regnum et imperium permanet in secula seculorum. Amen.



SERMO XXIII. IN ASCENSIONE DOMINI.

Comedite, amici mei, et bibite, et inebriamini, karissimi . Hodie, fratres dilectissimi, Redemptor noster super celos exaltatus, et in locum eterni illius conuiuii ingressus, electos etiam suos ad diuitias glorie sue inuitat, ut et ipsi edant et bibant super mensam eius in regno Dei.

Non enim tante beatitudinis conuiuium capere poterat locus iste horroris et uaste solitudinis,  cuius amatores quotidie appetunt, et quotidie fastidiunt, utpote qui egestati preparatus est, non satietati. Omnia siquidem que in regno huius mundi dulcia uidentur, fine clauduntur amarissimo, usque adeo ut nec gustanti sapiant, nec reficiant esurientem, sueque amaritudinis secum ferentia testimonium, modo noxia sunt, modo iniocunda, uel si quid inuenitur in eis quod delectet, quia momentaneum est et cito transit, inter fugienda reputandum. Unde Paulus apostolus ab amore talium nos reuocans, et ipse etiam ad delitias eternitatis nos inuitat dicens: Si consurrexistis cum Christo, que sursum sunt sapite, non que super terram . Sicut enim Christus mortuus pro peccatis nostris, et resurrexit propter iustificationem nostram, ita  quoque ascendit, ut nos ascendere faceret de his tenebris in admirabile lumen suum ad illas beatitudinis delitias, quas preparauit electis suis a constitutione mundi.

Quia tamen durum est et difficile ualde homini adhuc mole corporea pregrauato equis passibus imitari Deum, qui ponit nubem ascensum suum et ambulat super pennas uentorum , duo adhuc alia conuiuia preparauit ei Deus, ne deficeret in uia, ut sic triplici edulio tandem consummaretur. Fuit autem primum conuiuium in paradiso uoluptatis, secundum est in hac ualle peregrinationis, tertium erit in beatitudine future felicitatis. Primum fuit ad auxilium, secundum est ad remedium, tertium erit ad gaudium. Ad primum conuiuium inuitati sunt  primi parentes nostri inter quos serpens ille antiquus, quasi architriclinus medius consedit, qui lignum fetidum male eis ministrando seduxit eos per obliuionem Dei, unde preuaricatores constituti tunicam immortalitatis perdiderunt et uestem nuptialem. Et fructus quidem eius, o Adam, dulcis gutturi tuo, sed timeo ne faciat amaricare uentrem tuum. De prima enim eadem arbore subsecutus est alius fructus amarus ualde, imo amarissimus. uis uidere qualis? Languor nature, afflictio spiritus, appetitus mali, calamitas supplicii, ut sit languor sine remedio, afflictio spiritus sine solatio, appetitus mali sine modo, pena supplicii sine termino. Iam ipsa uexatio potest tibi dedisse intellectum, ut per experientiam  sentias ficus malas, malas ualde, quas conuiua tuus hostis humani generis tibi apposuit, quarum gustu malum peruersitatis expertus es in culpa, postmodum uero malum aduersitatis in pena. Ecce mors in olla tibi oblata est, et non cognouisti. Comedisti enim et mortuus es. Quanto prudentius filii prophetarum olim conuiuati sunt, qui dum syluestres herbas amaritudine plenas in ollam concidissent, consilio Helisei mortem, quam in olla inuenerunt, admixtione farine dulcorauerunt, usque adeo ut nichil amaritudinis apposita farina remaneret . An non etiam tibi mors in olla apposita est, quando suggestio uenenata serpentis premeditatione, quasi in olla decocta, preceptum Dei tui preuaricari te fecit ? Sed consilio  Helisei, uidelicet Dei prohibentis ne de fructu ligni comederes, debueras hanc mortem admixtione farine, id est subtili rationis examine temperasse, ut quodam modo dulcis tibi fieret dum uictrix conscientia de hoste triumphato tentationi non consentiendo gauderet.

Sed iam tardum est consilium postquam corruisti, sed nec tamen adhuc obliuiscitur tui misereri Deus, quoniam et in presenti miseria, secundum tibi conuiuium preparauit, et pro ligno uite quo in paradiso uoluptatis conseruare debueras uitam temporalem, aliud quoddam lignum uite tibi offert, cuius fructus longe melior, excellenter efficacior est, utpote cuius esu eternam beatitudinem assequeris. De hoc ligno Ioannes in Apocalypsi  scribit dicens: Qui uicerit dabo ei edere de ligno uite, quod est in paradiso Dei mei . Hoc lignum uite, ni fallor, crux Christi est siue imitatio passionis eius. Hoc lignum plantatum est in paradiso Dei, uidelicet in Ecclesia ut de eius fructu omnes laborantes et onerati reficiantur: et qui in Adam mortui sunt, extendant manum ad hoc lignum et uiuant in eternum. De hoc ligno beatus Iob dicit : Quia si precisum fuerit, rursum uirescit, et pullulant amplius rami eius: quippe quilibet gerens crucem Domini in corpore suo, et existens imitator passionis eius, dum per corporales molestias atteritur, spe future remunerationis reuirescit fortior effectus, et sic pullulant amplius rami eius, dum propter ipsum, cui se probauit, ad  ampliora et maiora sustinenda, animus per patientiam roboratur.

Est igitur fructus istius ligni, quo secundum hominis conuiuium instauratur, opprobria sustinere, paupertatem amare, laboribus et erumnis corpus macerare, pro fratribus in necessitate animam ponere . Comedit de fructu huius arboris Zacheus, quando factus amator paupertatis, dimidium bonorum suorum dedit pauperibus, et in quo aliquem defraudauit, restituit quadruplum. Similiter et illi de hoc fructu comederunt sustinendo opprobria, de quibus Apostolus scribit, dicens: Sustinetis, inquit, si quis in seruitutem redigit, si quis deuorat, si quis accipit, si quis uos in faciem  cedit . Ioannes quoque Baptista, uestitus pilis camelorum, et pastus melle siluestri, ad hoc conuiuium resederat per macerationem carnis. Sic et autor uite eodem conuiuio refectus est, quando pro fratribus animam posuit. Plura sunt exempla talium, sed nunc tibi loquor, homo, qui uouisti uotum Deo Iacob: dum contumeliis afficeris, dum uilibus pannis te indutum aspicis, dum pallet uigiliis uultus, dum ieiuniis corpus atteritur, placet ne conuiuium hoc ad quod Christus te inuitauit? O utinam placeat, et non fastidias in presenti sic conuiuari, ut in futuro fructum recipias pacatissimum: quia licet gustus huius refectionis amarus sit, est tamen fructus dulcis. Sic certe potio amara dum sumitur, cauterium pungit cum inciderit, pugna  in agone periculosa est dum committitur, et tamen hinc adeptio sanitatis, illinc mitigatio doloris, inde uero iocundus uictorie finis consequitur.

Sed non omnes capiunt uerbum hoc. Quippe diuersi diuersis modis fructum ligni, quem prediximus, comedunt. Alii enim comedunt et amplius appetunt, alii comedunt et fastidiunt, alii uero non comedunt sed contemnunt. Comedunt et appetunt ueri imitatores Christi, quos delectat silentium claustri, labor corporis, parcitas ciborum, diuturnitas uigiliarum, rigor discipline, libertas inopie, non estimantes condignas passiones huius temporis ad futuram gloriam, que reuelabitur in eis. Comedunt et fastidiunt illi, qui pondus diei et estus portant, sed tamen quasi rota plaustri murmurant  sub onere, prelatis inobedientes, cum equalibus discordes, ad minores contumaces, impatientes discipline, amatores discordie. Et ut de ciborum loquar fastidio, si apponas eis fabam, non placet, quia nutrit melancholiam: si porros, fastidiunt propter choleram; caseus obest pectori, indigestionem pariunt fructus arborum, et ut breui uerbo cetera comprehendam, hoc solum diligunt, quod sederit arbitrio proprie uoluntatis.

Tertii uero, qui de hoc conuiuio non comedunt sed contemnunt, sunt reges gentium, principes prouinciarum, pastores Ecclesiarum, imo desertores ceteri quoque amatores huius seculi, qui mollibus uestiuntur, et epulantur quotidie splendide, quibus parum est uestigia passionis Christi non imitari,  nisi uita et conuersatione crucem Christi quantum in ipsis est persequantur; horum plane conuiuium figuratur recte in illo Herodis facto, de quo in Euangelista legitur: Cum adesset enim dies natalis eius, fecit conuiuium principibus, et tribunis suis, et primis Galilee, quibus conuiuantibus, Herodias saltauit coram rege, et placuit simul discumbentibus, cui dum rex offerret munus pro arbitrio, illa petiit caput Ioannis Baptiste . Herodes pelliceus, Herodias gloriosa, Ioannes Dei gratia interpretatur. Natalis Herodis successus est terrene prosperitatis: principes et tribuni et primi Galilee, preeminentes sunt animi uirtutes, per quas de uitiis ad uirtutes debeat transmigrare: Galilea  enim transmigratio dicitur. Igitur Herodes est quilibet homo uite uoluptatibus et desideriis carnis inuolutus, unde et pelliceus congrue dicitur: pellem, inquit Iob, pro pelle, et omnia que possidet homo dabit pro anima sua: pellem uocans diuitias et uoluptates, quibus uoluptuosi quique in hac uita fouentur. Iste Herodes natali suo primatibus suis conuiuium facit, quando in successu terrene prosperitatis animus carnalis uirtutes anime, uidelicet rationem, memoriam, uoluntatem, ad delectationes rerum temporalium inducit. Herodias, que intepretatur gloriosa, ipsa est superbia: saltat coram discumbentibus, quando mentes prauorum eo ipso quod uoluptatibus et illicitis desideriis effluunt, uentum inanis glorie querunt et fauorem  humane laudis: sicque euenit, ut ad petitionem illius, Ioannes decolletur. Ioannes Dei gratia dicitur. Caput ergo Ioannis est recta intentio uirtutis. Ioannes ergo, ad petitionem Herodiadis, decollatur, dum pulsante superbia mentes secularium, intentio operis ipsorum in nullo uirtutis corpore solidatur.

Ergo de conuiuio Iesu sancti uiri comedunt et appetunt, falsi fratres comedunt et fastidiunt: seculares uero non comedunt, sed contemnunt. Ideoque non perueniunt ad tertium illud eterni Regis conuiuium, cuius in principio mentionem fecimus, quod hodie caput nostrum principiumque precessit, in quo precinget se iehsu, et faciet illos discumbere, et transiens ministrabit illis. Cuius beati conuiuii Salomon meminit dicens: Exultabimus et  delectabimur in te, memores uberum tuorum super uinum . Et Dauid propheta: Satiabor cum apparuerit gloria tua . Ne autem aliquis ab hoc conuiuio esset excusatus, misit Paterfamilias seruos suos prophetas, qui annunciarent in populis, et notum facerent. uenit demum architriclinus hora cene dicere inuitatis ut uenirent, quia tauri et altilia occisa sunt, et parata sunt omnia . uere parata sunt omnia, nisi illi qui inuitati sunt fuerint imparati. Quid enim deesse potest illi conuiuio, in quo caritas satiat, iocunditas inebriat, prudentia dispensat, iustitia ministrat, immortalitas uestit, impassibilitas custodit, sanitas appetit, eternitas impendit, ueritas illuminat, concordia pacificat.  Ecce, fratres dilectissimi, ad hoc conuiuium uocauit nos Dei Filius et uenire tardamus, compellit intrare et renitimur, precessit ascendendo in celum et non imitamur.

Certe si exisset edictum a Cesare Augusto ad principes et tyrannos, ad quosque terrigenas, et filios hominum, ut se presentie sue presentarent, urgerent, festinarent, concurrerent omnes regio edicto parituri, ubi forte laboribus essent periclitandi, uel morituri in bello, uel pro crimine lese maiestatis, rei familiaris uel honoris discrimen essent perpessuri. Similiter si decretum concilii a sede Romana processisset, uideres rectores Ecclesiarum non iam asinas sternere, sicut in diebus antiquis, sed equos et mulos quibus non est intellectus, de  thesauris Ecclesie marsupia impregnare, quatenus honorati apparerent, in conspectu sui iudicis, tristem forte sententiam audituri. Et tu, o anima Christiana, ad delitias Regis eterni inuitata, quare non festinas ingredi in illam requiem, ubi mors non erit, neque luctus, neque clamor, neque ullus dolor, que priora transierunt? An nescis quoniam quo uocat te Redemptoris tui gratia, etiam natura celestis te adducit? Celestem enim habes originem, que imaginem summi Regis portas, scilicet rationem et intellectum. Unde Paulus: Scimus, inquit,  quoniam filii Dei sumus, sed nondum apparuit quid erimus. Philosophus etiam mundi tuam tibi denuncians originem de te tuisque similibus dicit:

Ignea uis illius est et celestis origo,
Seminibus  quantum non noxia corpora tardant  ,
Defessique grauant artus moribundaque membra.

Attende ergo, o anima misera, et uide, si dolor similis sicut dolor tuus. Omnes enim creature legi nature obediunt: quippe oritur sol et occidit, et ad locum suum reuertitur naturaliter: intrant flumina in mare, et ad fontem suum reuertuntur, ut iterum fluant. Omnia gaudent in suis similibus, tu sola facta ignobilis, a conditionis tue dignitate te deiecisti, quia terrena in habitatione pregrauata, passionibus  carnis compelleris deseruire. Quod et peta ille Mantuanus ostendit, dicens:

Hinc metuunt, cupiunt, gaudentque, delentque, nec auras
Aspiciunt, clause tenebrisque et carcere ceco  .

O utinam uel in hoc carcere constituta saperes et intelligeres, quia eo ipso quod in miseriis non subsistis, quod labore et dolore fatigaris, eo ipso, inquam, admoneris non tibi statuere hic manentem ciuitatem, sed futuram inquirere. Et ut de uisibilibus ad inuisibilia fiat collatio, sicut dicit quidam:

Serum [cum] bene sit clause cauea Pandione nate hoc est Philomele
Nititur in siluas illa redire suas.  
Sume quamuis auiculam et include eam in caueam, largire potum, ministra cibum in abundantia, non his omnibus mansuescit: quin dilectas sibi solitudines repetat, si habeat locum effugiendi. Quare hoc? quia sue nature magis uidet competere deserta quam urbana. Et tu, o anima Christiana, non dico modo in cauea, sed in horrendo ergastulo corporis captiuata, non festinas redire ad tuum principium a quo processisti? Sed quid dixi festinas, imo nec sursum respicis, confecta squalore carceris et putredine pulueris, quem induisti. uellem ego exemplo tue siccarie, hoc est carnis quam inhabitas, disceres qualiter te oportet conuersari. Nam  de ea dicit Aristoteles in Metaphysicis, quod fatigato corpore, contraria positione soluitur. Quod est dicere, quod fatigatio corporis contraria positione recreatur, ut si corpus fuerit fatigatum sedendo, recreatur stando: si iacendo, recreatur surgendo: si ambulando, recreatur quiescendo. Oportebat similiter, te, o anima misera, hec custodire, ut tu fatigata, contraria positione recreareris, querens in labore requiem, in timore securitatem, affluentiam in penuria, felicitatem in miseria, in infirmitate remedium, in dolore gaudium.

 uade ergo, o piger homo, non dico modo ad formicam, que tamen in exemplum uite homini proponitur, sed ad phenicem auem Arabie, que natura mirabilis est, id est essentia singularis, hec dicet tibi quid te oporteat facere. Nam cum quingentis et eo amplius annis uixerit, uidens se senio deficere, collectis lignis aromatum struem extruit, et conuersa ad radium solis exagitatis alis ignem uoluntarium sibi facit, et in ignem se proiiciens tota exuritur, et redacta in puluerem, de ipso cinere postmodum uiuificatur, sicque multo periculo et discrimine mereatur uite nouitatem. Nos ergo, fratres karissimi, qui defectu uite huius corruptibilis quotidie ad similitudinem phenicis in interitum tendimus, colligamus et nos ligna aromatum,  hoc est odorem uirtutum et bonorum operum et cooperatores Dei effecti accendamus in nobis ignem spiritus Dei, quo exurantur mala nostra que militant aduersus animam, ut, ueteri homine accinerato, resurgamus in illam uite nouitatem, ubi Christus sedet in dextera Dei Patris, quo nos perducere dignetur iehsu Christus, qui nos inuitauit, Dominus noster, cuius regnum et imperium permanet in secula seculorum. Amen.



SERMO XXXIu. IN DIE PENTECOSTES.

uidi angelum fortem descendentem de celo, amictum nube, et iris in capite eius, et facies eius ut sol, et pedes sicut columna ignis . Hodie, fratres karissimi, maledictum terre antiquum immutatum  est, cum tempore propitiationis imminente pluuia uoluntaria, quam segregauit Deus hereditati sue, descendit super terram: et bonus ille cultor cordium Spiritus sanctus, rore quodam spiritalis gratie terrenam gratiam in habitudinem fecundauit, ne tanquam sitientem et aridam agricola in fructum non possit eam excolere.

Hanc pluuiam salutarem Ioannes apostolus in nube illa sciebat contineri, de qua dixit: uidi Angelum fortem descendentem de celo amictum nube, Angelum magni consilii de sinu Patris descendentem, et indutum carne. Hec nubes a sole uaporaliter attracta et uentorum collisionibus diu multumque propulsata, tandem caloris beneficio in pluuiam resoluta  est. uis uidere quomodo? Attraxit certe sol inuisibilis nubem istam, cum Spiritus sancti radio utero uirginis se infundente sub nube carnis latens, uisibilem se exhibuit, ne oculis egris odiosa lux fieret, cum aspicerent Filium Dei sub carne, solem sub nube, radium in umbra, lumen in laterna. Quomodo autem nubes ista uentorum turbine concussa sit manifestum est, si ad memoriam reuocemus uentum Herodiane persecutionis, quo urgente Dominus in Aegyptum fugatus est : uentum diabolice suasionis, quo in deserto est tentatus, cum audiuit: Si Filius Dei es, dic ut lapides isti panes fiant . Nonne etiam ualidissimi uenti fuerunt scandalum crucis, lancea militis, lingua proditoris? Sed iam tempestate sedata, nubes ista  caloris beneficio in pluuiam resoluitur, quia propter nimiam caritatem, qua dilexit nos, carismatum donis mentes fidelium uberes fecit, ut non germinent spinas et tribulos peccatorum sicut in diebus antiquis.

uere cessauit exactor, quieuit tributum, cum homo libertati restitutus et reconciliatus Deo, signum federis, pignus hereditatis, arram propitiationis accepit, que eo ipso significata est, quod iris in capite angeli esse perhibetur. Iris arcus celi est apparens in die pluuie, de quo Dominus dicit: Ponam arcum meum in nubibus, et erit signum federis inter me et terram . Certe cum radius solaris ad elementa huius mundi peruenit, idem radius in nubem repercussus talem colorem nubi imprimit,  qualem in obstaculo a quo repercussus est inuenit, utpote a terra terreum, ab aqua ceruleum, ab ere hyacinthinum, ab igne uero igneum. Que quatuor uarietates in arcu illo glorie reperiuntur. Cum igitur arcus ille signum sit propitiationis, nonne colorem terre diuini consilii propitiatio sumpsisse tibi uidetur, cum terram nostre carnis et defectus mortalitatis nostre induit, ut participatione miserie nostre miseriam nostram sanaret? Nonne etiam quasi aque colorem traxit, quando diluuium illud nostre sanctificationis, aquam uidelicet baptismi, de latere suo super terram inhabitare fecit, ut culpam nostram tolleret et innocentiam repararet? Similiter et eris colorem, qui et ipse color celi est, induit, quando terrenis affectibus mitigatis  fide, spe, et caritate animos fidelium erexit ad appetenda celestia, cum Apostolo dicentium: Nostra autem conuersatio in celis est . Color uero ignis diuine propitiationis non defuit, cum hodierna die corpus suum, id est Ecclesiam igne Spiritus sancti accendit, usque adeo, ut hi qui primitias Spiritus acceperant, confortati nichil trepidantes portarent nomen eius coram gentibus et regibus, et coram filiis Isrel. Quare enim pedes dicti sunt apostoli, nisi quia portauerunt? Eorum quippe ministerio facies eius, hoc est, cognitio, sicut sol facta est: quia cum prius tantum in Iudea notus esset Deus, predicatione apostolorum non solum Iudeis, sed etiam gentibus lumen fidei, et  Euangelii ueritas illuxit. Attende si placet quod iris non in nube, sed in capite angeli esse perhibetur. Cum enim caput Christi sit Deus , iris recte in capite angeli esse dicitur: quia propitiationem nostram operatus est Deus secundum naturam diuinitatis mediante, tanquam instrumento, natura humanitatis. Unde Apostolus: Deus erat in Christo mundum reconcilians sibi .

Pedes eius, inquit, sicut flamma ignis. Ignium interim tres species occurrunt, tria Spiritus sancti dona figurantes. Est enim ignis ardens, ignis fouens, ignis lucens. Ignis ardens est, qui subiectam materiam consumit, sicut in quotidianis incendiis uidemus fieri: ignis fouens est, calor ingenitus, qui corpora subiecta mulcet et nutrit: ignis lucens est,  splendor lucidorum corporum qui expellit tenebras et inducit claritatem. Nonne hoc igne triplici tria dona Spiritus sancti recte figurantur? Per eum enim ignem, qui dicitur ardens, accipitur spiritus amoris: per eum qui appellatus est fouens, spiritus consolationis: per tertium uero qui dicitur splendens, spiritus ueritatis. Primi spiritus calore urebantur, qui dicebant: Nonne cor nostrum ardens erat in nobis de Iesu, dum nobis loqueretur in uia . Spiritum consolationis habebat propheta Dauid, cum diceret: Secundum multitudinem dolorum meorum in corde meo, consolationes tue letificauerunt animam meam . De spiritu autem ueritatis dicit Dominus: Cum autem uenerit ille Spiritus ueritatis docebit uos omnem  ueritatem, et que uentura sunt annuntiabit uobis . Primus spiritus operatur in desiderio celestium, secundus in patientia tribulationum, tertius in eruditione siue illuminatione predicantium. Que tria figurata sunt per hoc quod Spiritus sanctus in linguis igneis super apostolos descendit . Lingua enim doctrinam predicationis notat; ignis in eo quod ardet, feruorem sancti desiderii; in eo quod lucet, suauitatem diuine consolationis. O quam dulcis Paracletus, quam bonus consolator, qui calefacit et confortat quod metuit, illuminat quod tenebrescit! Unde uobis talis nuncius? a quo mittitur? cui infunditur? Certe Christus Dominus eum de celo mittit, et seruo infundit, ut per eumdem Spiritum illuc perueniat humilitas  serui, ubi sedet maiestas imperantis. Esto ergo circumspecta, o fidelis anima, et sic curre ut comprehendas, quatenus in eo tuum finem constituas, a quo Paracletus tuus, dux uie tue et gubernator, processit.

Finis autem tue peregrinationis debet esse Christus finiens uero tu uel quilibet alius iustus, finitor Spiritus sanctus. Putasne finitor iste parum est necessarius? nequaquam. Ipse siquidem uisum mentis conducit ut in eum finiatur cui se homo probauit, infra quem nichil optimum, supra quem nichil appetendum, ad quem Propheta disiderans peruenire dicit: Notum fac mihi, Domine, finem meum . Sed sunt nonnulli qui ad finem debitum  non tendunt, quia non habent finitorem qui eos conducat Spiritum sanctum, sine quo nesciunt quo uadunt, sine quo non possunt uiam scire. Sicut enim homo spiritualis Christum sibi ponit finem ita et carnalis finem sibi constituit uoluptatem, secularis, uanitatem. Malus est iste finis qui non consummatur, sed potius consumit, de quo dicitur, quia finis eorum interitus et gloria in confusionem . O homo insensate, radix amaritudinis, uas contumelie, inimica honestatis, ut quid tibi cordi est relinquere finem omnis consummationis, uidelicet Christum, et torqueri ambitione, intumescere honoribus, negligere disciplinam, perdere castitatem? cum nouissima eorum amara sint quasi absinthium, et acuta quasi gladius biceps; eorum, inquam,  qui in cubilibus et impudicitiis consumunt dies suos, studentes ferculis, et saporibus, et calicibus epotandis, ac perficere curam carnis in desideriis.

uis audire quomodo mentitur iniquitas sibi? ueni, inquit, alter alteri, satiemur uberibus, fruamur cupitis amplexibus, donec illucescat dies . Quis enim nouit si spiritus filiorum Adam ascendat sursum, et spiritus iumentorum descendat deorsum?  Nostrum, inquiunt, totum est quod uiuimus. Quid ergo? pone merum et talos, pereat qui crastina curat. uellem ego merum quod tibi apponi precipis non esset de uinea Aegypti, sed de uinea Sorech, uel certe de uinea Engaddi. uinea enim Aegypti generat uinum confusionis, quod operatur obliuionem Dei in hominibus, uinea Engaddi uinum  compunctionis, uinea Sorech uinum exsultationis. An experimentum queritis quomodo uinum Aegypti operatur obliuionem Dei? Tradidit eos, inquit Apostolus, in reprobum sensum, ut faciant ea que non conueniunt, repletos omni iniquitate, malitia, fornicatione, auaritia, nequitia, inuidia, homicidiis, contentione, dolo, malignitate; susurrones, detractores, Deo odibiles, contumeliosos, superbos, elatos, inuentores malorum, parentibus non obedientes, insipientes, incompositos: sine affectione, absque misericordia .

Quousque, anima misera, uino isto Aegypti ebria eris? Quin potius transfer te ad uinum, quod propinat Engaddi uinea, uinum scilicet lacrymarum et compunctionis. De hoc genimine uitis bibit Petrus,  cum recordatus est uerbi, quod dixerat iehsu, et egressus foras fleuit amare . De hoc bibit et ille publicanus, qui percutiebat pectus suum dicens: Deus, propitius esto mihi peccatori . Tunde similiter et tu pectus tuum, funde lacrymam per diem et noctem, quia irritasti iram Dei et malum fecisti in conspectu eius. Nunquid in uanum fundis illas? Nequaquam. A maxilla enim ascendunt usque ad celum, nec est alia hostia magis acceptabilis in conspectu Dei. Tristicia uestra, inquit Dominus, uertetur in gaudium, et gaudium uestrum nemo tollet a uobis . O dolor necessarius, tristicia fructuosa, que uertitur in gaudium, et tale gaudium in quo recumbentibus  propinatur de uinea Sorech uinum letitie et exsultationis. Sorech enim interpretatur electa uel optima. Ipsa est uinea que germinat illud uinum bonum, de quo architriclinus ad sponsum dicit.: Tu autem seruasti uinum bonum usque adhuc. . Ecce in futuro gaudium expectat te uinum hoc iocunditatis, expectat te panis ille angelorum, et uitulus saginatus, in cuius crassitudine delectetur anima tua, ita tamen si eiusdem uituli sanguine in presenti fuerit expiatus [expiata]. Nam, sicut ciues celestis patrie huius uituli saginantur adipe, sic et in presenti dam expiantur eius sanguine. Alii nutriuntur carnibus, alii uentilantur cornibus. Expiantur eius sanguine qui stigmata passionis eius portant in corpore suo in uigiliis et abstinentia, et aliis bonis operibus  parati ad omnes iniurias pro nomine Iesu sustinendas: carnibus eius nutriuntur, qui uiam peregrinationis sue muniunt fida perceptione sacramentorum eius in remissionem criminum, et incrementum uirtutum. Cornibus eius uentilantur, qui passionem Christi scandalum siue stultitiam reputantes, crucis eius persecutionem patiuntur, deiecti in tenebras exteriores, ubi est fletus et stridor dentium. Intellexistis, fratres dilectissimi, iocundam illam mansionem, quam Deus uobis preparauit, misit Spiritum sanctum uobis qui uos conducat ad illum, et uix est qui sequatur illum. uenit alius nuncius, de potestate tenebrarum, uidelicet spiritus carnis, que trahit ad supplicium, et omnes sequuntur illum. Transi, homo, ad insulas Cedar, ad regna Cethim,  et ad barbaras nationes, nunquid aliquem inuenies adeo hostem nature, contemptorem felicitatis, doloris cupidum, et amatorem paupertatis, ut si proueniant gaudia, abnuat: si diuitie, contemnat: si felicitas, non suscipiat illam. Ecce quod in nullo aliquo alio quod in te ipso, o Christiane, inuenis, qui in filium Dei adoptatus regni hereditatem non queris a Deo tibi preparatam, a Deo et repromissam, quin potius tibi ipsi factus aduersarius hostem tuum foues et pascis, ipsum amas, illum sequeris, nec est aliquis tibi familiaris super illum. Quem hostem? Carnem tuam, siccariam pessimam, cui impendis curam super omnia, non solum necessaria sed etiam superflua offerendo. Unde enim ira Dei uenit in filios perditionis, uermis qui non moritur,  ignis qui non exstinguitur, nisi propter opera carnis? Cum enim mollibus induta fuerit, lectulum eius straueris tapetibus ex Aegypto, et omnibus deliciarum generibus enutrita fuerit, statim insurgit in spiritum, suadet desidiam, uoluptates ingerit, perficit carnis desideria, finemque sue constituit uictorie eum, qui benefecit sibi, precipitasse. O si solus ciuis Babylonis hunc hostem sentiret, et non Dauid, neque alicui religioso quandoque preualeret?

Legitur Dauid tres hostes habuisse, uidelicet Goliam Philistheum, Saul regem, et proprium filium. Golias hostis fuit extraneus, Saul ciuilis, filius domesticus. Per Goliam, manifeste intelliguntur insidie eorum, qui foris sunt: per Saul, familiares  uexationes falsorum fratrum: per filium, ingenite affectiones carnalium desideriorum. Quis istorum hostium plus nocuit? Certe Dauid Goliam occidit, Saul patienter sustinuit, sed a filio de sede regni ad tempus eiectus est. Quandoque enim contingit ut, dum aliquis uir religiosus exteriorum insidias uicit, iniustas uexationes fratrum patienter sustinuit, de sede regni per filium expellitur, quoniam per innata sibi desideria illicita a culmine uirtutum precipitatur. Quoniam igitur, fratres dilectissimi, spiritus carnis Spiritui sancto semper resistit, mundemus nos ab omni inquinamento carnis et spiritus, et ei qui hodie replet orbem terrarum preparemus secreta cordium nostrorum, ut eo ducente et docente, uelimus querere et amare finem illum, quem cupimus apprehendere,  Dominum nostrum Iesum Christum, cuius regnum et imperium permanet in secula seculorum. Amen.



SERMO XXXu. IN DIE PENTECOSTES.

Emittet uerbum suum et liquefaciet ea, flabit spiritus eius, et fluent aque .

Scio, fratres dilectissimi, quoniam hodierne solemnitatis sublimitas et reuerentia uestre sanctitatis strennum dispensatorem uerbi Dei exigeret, ut qui testimonium resurrectionis Iesu Christi, et aduentus Spiritus sancti uirtute magna perhiberet.

Oporteret enim, ipso docente Spiritu, a uiro spiritali hoc fieri, qui gustasset quam suauis est Dominus, qualem insinuat Apostolus dicens: Ipse spiritus  testimonium perhibet conscientie nostre quoniam in ipso manemus . Utinam ergo obmutuissem et non aperuissem os meum, presertim cum non sit speciosa laus Dei in ore peccatoris, ipso Spiritu sancto dicente peccatori: Quare tu enarras iustitiam meam, et assumis testamentum meum per os tuum?  Quia tamen annus Iubileus nunc est, id est, remissionis, spero et ego, secundum preceptum Dei, liber reuerti ad Dominum meum, sue innitens promissioni que dicit: Gratis uenundati estis, gratis redimemini . uere annus remissionis iste, et tempus gratie, quando ager huius mundi diu infructuosus Spiritum sanctum cultorem suscipit, et uiolento possessore exterminato in libertatem spiritus corda fidelium ad Dominum  suum reuertuntur. Emisit enim, id est de celo misit in terras Deus Pater uerbum suum et Filium suum et liquefecit ea, id est liquida fecit, cum per uerbum Unigeniti sui et operationem Spiritus sancti, corda prius dura et lapidea ad obediendum Deo emolliuit. Unde subiungitur: Flabit spiritus tuus, et fluent aque. Illum accipe Spiritum, de quo per Apostolum dicitur: Charitas enim diffusa est in cordibus nostris per Spiritum sanctum, qui datus est nobis . Et alibi: Effundam de Spiritu meo super omnem carnem. Iste spiritus flauit flatu multiplici. Primus flatus fuit, in creatione mundi: secundus, in Incarnatione uerbi: tertius, in renouatione hominis. De primo flatu dictum est,  quia Spiritus Domini ferebatur super aquas , quo spirante fluxerunt, hoc est, confluxerunt, id est in unum locum fluxerunt. Quia congregate sunt aque, que sub celo erant, in locum unum, ut appareat arida. Elementa siquidem huius mundi naturali quadam confusione sibi erant aduersantia. Quippe frigida pugnabant calidis, humentia siccis, donec tandem Spiritus sancti magisterio stabili federe pacis consederunt, sollicita suo modo seruare unitatem spiritus in uinculo pacis. Quippe terra aquam in gremio suo suscepit instabilem per se et uagam. Aqua terram rigat per se sitientem et aridam, ignis caloris beneficio fructus terre educit, er sua temperie inuiolata conseruat.

Secundus flatus Spiritus sancti fuit, cum uerbum  Dei Filius Patris hominem assumpsit, et assumpte nature Spiritus sancti operatione plenitudinem gratie infudit. Nec solum flauit tunc iste spiritus, sed et conflauit. Quippe duas naturas, tam diuersas Dei et hominis sua spiratione in unam personam redegit. Huius autem fabrice artifex fuit persona Patris: officina, uterus uirginis: folliculus, angelus annuntians: flatus, Spiritus sanctus operans, natura humanitatis, massa ignis rubiginem purgans flamma diuinitatis. Hoc autem flante Spiritu fluxerunt aque, id est emanauerunt testimonia Scripture. Ante incarnationem enim uerbi hortus fuit conclusus, et fons signatus. Hortus fuit conclusus, quia sacramenta Ecclesie nondum manifestata fuerant: sed et fons signatus, quia spiritales intelligentie  Scripturarum nondum emanauerunt.

Tertius flatus sancti Spiritus est, suauitas quedam diuine inspirationis, que cordibus uirorum spiritualium se infundit, et secundum diuisiones gratiarum alium sic, alium autem sic in uia mandatorum Dei deducit. Hoc autem flante Spiritu quasi per septem riuulos fluunt aque, quia secundum mensuram donationis Christi unicuique confertur donum gratie. De primo riuulo bibunt pauperes Spiritu, qui eligunt abiecti esse in domo Dei magis quam habitare in tabernaculis peccatorum : et ipsi parati ad obediendum, studiosi ad ministrandum, honore alios preuenientes, honoris et glorie ipsi contemptores. De secundo riuulo hauriunt mites, de quibus dicitur:  Mansueti autem hereditabunt terram, et inhabitabunt in seculum seculi super eam , qui sunt in uerbo temperati, in aspectu pudici, in gestu compositi, in operatione tranquilli. De tertio bibunt lugentes, de quibus Iob: Antequam comedam suspiro, et tanquam inundantis aque sic rugitus meus : et tales sunt ex conscientia peccatorum pauidi, suspiriis anxii, lacrymis perflui flagellis et uerberibus attriti. De quarto misericordes bibunt, de quibus dicitur: Beati misericordes, quoniam ipsi misericordiam consequentur . Et isti ad ignoscendum faciles, ad subueniendum hilares: compatientes miseris, congaudentes his qui prosperantur in uia uirtutis. De quinto riuo  hauriunt esurientes iustitiam, ex quorum persona propheta dicit: Domine, memorabor iustitie tue solius. Et isti sunt spiritu feruentes, et operatione fortes, emulatores iustitie, custodes, imo cultores discipline. De sexto riuo, scilicet munditia cordis, bibunt mundi corde, ex quorum persona beatus Iob dicit: Non reprehendit me cor meum in omni uita mea , et isti sunt mundis cogitationibus puri, meditatione erecti, operatione discreti, oratione deuoti. De septimo inebriantur pacifici, de quibus Propheta: Pax multa diligentibus legem tuam . Isti sunt in prosperis quieti, in aduersis securi, et carne non repugnante spiritui ab omni tentatione uitiorum abstracti. Iste sunt aque spiritales, de quibus bibunt uiri spiritales,  quas hodierna die biberunt apostoli, cum acceperunt uirtutem superuenientis spiritus, qui eos inspiratione diuini amoris inflammauit, cognitione ueritatis illuminauit, certitudine premii roborauit. Hec tria uidentur fuisse significata per hoc quod in igne, quod in linguis, quod tali dierum numero id est quinquagesimo Spiritus sanctus apparuit. Ignis enim, signum est diuine dilectionis: lingua, cognitionis: numero quinquagenarii, quo secundum legem fiebat remissio, signum est libertatis siue remunerationis. Hec tria sunt que uisum interioris oculi semper in Deum dirigunt, nec ullis interuenientibus tenebris ipsum aberrare permittunt. uidemus ad exteriorem uisum tria esse necessaria, scilicet lumen interius, quod per fenestras oculorum  emittitur: lumen exterius, scilicet claritas que interiori, de qua diximus, sociatur: res aliqua corpulenta, in quam uisus ipse dirigitur. Lumen siquidem interius non proficit ad uidendum sine exteriori, quod probatur in tenebris, sed neque exterius sine interiori, quod manifestum est in ceco. Sed neque ista duo coniuncta aliquid ualerent, nisi aliquid uidendum obtutui nostro obuiaret. Similiter ad illuminationem interioris hominis tria oportet conuenire, scilicet lumen interius quod est radius diuini amoris: lumen exterius, hoc est, quod extra nos debet dirigere cognitio ueritatis. Sed et res, in quam spiritalis uisus debet dirigi, certitudo est remunerationis. Tolle lumen interius, hoc est, flammam caritatis, et lucerna tua cito  extinguitur, et cum uirginibus fatuis audire mereberis: Amen dico tibi, nescio te. Adsit lumen exterius, scilicet cognitio ueritatis, sine caritate quid proficit? Nihil. Ubi est, inquit Esaias, uerba legis ponderans?  Et Apostolus: Si habuero omnem scientiam et omnem fidem, ita ut montes transferam, sine caritate nichil sum . Desit certitudo remunerationis, existimo quia cito deficit lumen caritatis. Attendat ergo quilibet apostolorum filius, si igne diuini amoris intus ardeat. Iste enim in altari cordis nostri debet esse perpetuus, nec unquam extingui, quandiu in hac uita militamus.

Audistis quia filii Aaron offerentes ignem alienum  coram Domino, mortui sunt . Quis est iste ignis alienus? Ignis alienus est luxuria, qui est in cubilibus et impudicitiis: ignis alienus est iracundia, qui est in dissensionibus et contumeliis: ignis alienus est inuidia, qui est in detractione aliene uirtutis. De hoc igne per Prophetam dicitur, quia incensa igni et suffossa ab increpatione uultus tui peribunt . Discutiat quilibet uestrum cor suum, si cognitione ueritatis diriguntur opera sua ad debitum finem, id est ad brauium eterne remunerationis, ut nulla interueniat ruga duplicitatis, nullus dolus simulationis. Balaam ille qui cadens apertos oculos habebat, et uidit reuelationes Domini, dixit: Non est idolum in Iacob, nec simulacrum in Isrel . Per  Iacob qui supplantator dicitur, supplantatores uitiorum; per Isrel, qui uir uidens Deum interpretatur, contemplatiuos uolens significare. Est autem idolum proprie statua, que propter formarum diuersitatem nullius creature tenet similitudinem, ut forte Humano capiti ceruicem pictor equinam Iungere si uelit. , Unde etiam dicit Apostolus quia idolum nichil est , hoc est nullius creature similitudinem tenet. Simulacrum uero, quod a simulando dicitur, statua est ad alicuius creature similitudinem facta. Per idolum ergo intelliguntur opera praua, qui nullorum bonorum operum similitudinem habent: per simulacrum opera mala, qui tenent bonorum operum similitudinem, non etiam ueritatem. Non est ergo idolum in Iacob,  quia ueri supplantatores uitiorum criminalia non admittuntur: Nec simulacrum in Isrel, quia ueri contemplatiui simultates operum non recipiunt. Quia Spiritus sanctus discipline effugit fictum, nec habitat in corpore subdito peccato, et hoc de spiritu libertatis dixerim. Sunt enim alii spiritus errorum, qui Spiritui sancto semper resistunt, et inimici libertatis misera seruitute hominem sibi subiiciunt. Primus est spiritus huius mundi, qui captiuat in seruitutem uanitatis; secundus, Spiritus carnis qui trahit in seruitutem uoluptatis; tertius est Spiritus aduersarii, qui facit seruum iniquitatis. Quam multi sunt in seculo, qui Spiritum mundi prona mente sequuntur, in hoc se liberos estimantes, si dies suos in uanitatibus huius uite consumant, non  reducentes ad memoriam, quoniam extrema gaudii luctus occupat, et nouissima talium in interitum uadunt. Induuntur siquidem sericis, palatia exstruunt, conuiuia instaurant, munera largiuntur. Et ista quare? Ut faciant sibi nomen, iuxta nomen magnorum, qui sunt in terra . Nomen dico inane, quod est, uapor ad modicum parens, fumus deficiens, nebula pertransiens. Ubi enim sunt illi famosi a seculo et potentes uiribus, qui hunc spiritum uanitatis secuti sunt? Periit memoria eorum, et si aliqua forte adhuc superest non in benedictione, sed in maledictione relicta est. De talibus recte per Prophetam dicitur: Errauerunt in solitudine in inaquoso, uiam ciuitatis habitaculi non inuenerunt  . Errauerunt in solitudine quia soli, id est a Deo derelicti: in inaquoso, id est in arido, id est corde rore Spiritus sancti non irrigato. Unde et uiam ciuitatis habitaculi non inuenerunt. Inuenerunt quidem uiam ciuitatis tabernaculi, id est uiam huius mundi, que est instabilis et transitoria, sicut olim tabernaculum mutabiliter ferebatur de loco ad locum, sed non inuenerunt uiam ciuitatis habitaculi, id est uiam perpetue habitationis, de qua Apostolus: Non habemus hic manentem ciuitatem . Et utinam hoc spiritu uanitatis contenti essent, et non sequerentur spiritum carnis, qui eos distrahit per illicita desideria carnis, uoluptatis. De eis etenim per Ezechielem dictum est: Ubi erat impetus spiritus, illuc gradiebantur  . Et certe impetus bestie spiritus carnis est, qui ad illicita queque et turpia miserum hominem in desideriis anime sue abducit. Sed unde tibi, homo insensate, radix peccatrix, hec infatuata sapientia, ut rei rationalis ductu postposito, bestiam imiteris? quis inde non stupeat? quis inde non expauescat? Statue tibi hominem exsulem a patria, uiam ignorantem, nonne tibi abusiuum uidebit, si relicto tramite, quem uir sapiens ei indicauerit, pecudum et bestiarum inuia comitetur? Inuia plane, quia relicta uia ueritatis abducunt ad inuia eterne damnationis. Unde in libro Machabeorum de bestia scribitur, que ab Eleazaro Mathathie filio perfossa occubuit, quod suo casu turrim et armatos, quos ipsa ferebat, secum precipitauit  . Sic et spiritus carnis cum morte preuentus fuerit, sibi insidiantes, id est quoscunque carnales carnis sue impetum sequentes, ad inferni profunda demergit.

Assumunt autem et hi duo spiritus, tertium scilicet diaboli secum nequiorem se, et ingressi habitant ibi. Fiunt quoque nouissima hominis illius peiora prioribus. Peiora quo? Insidiatur enim aduersarius, ut in fine rapiat cum peccatorem reddit, aut desperatione induratum, aut presumptione securum. Horum damnationem propheta intelligens, in spiritu dixit: Pro iniquitate uidi tentoria Aethiopie, turbabuntur pelles terre Madian. uidi, inquit, hoc est spiritu intellexi tentoria Aethiopie , id est corda iniquorum, que sunt receptacula demonum.  Aethiopes enim demones significant. Et quid amplius uidisti, prophetarum sanctissime? pro iniquitate turbabuntur pelles terre Madian. Que sunt iste pelles, et quod est terra Madian? Madian interpretatur iudicium. Terra ergo Madian, quilibet terreni in iudicio eterne damnationis addicti: pelles, que abstrahuntur de animalibus mortuis, opera sunt mortua sine uirtute caritatis. Ergo pro iniquitate turbabuntur, id est punientur pelles terre Madian, id est opera iniquorum, qui iam per iudicium sententiam eterne damnationis acceperunt. Hoc enim, id est presumere de misericordia uel desperare de uenia, peccatum est, quod scribitur stilo ferreo et ungue adamantino  quod neque dimittitur hic, neque in futuro, nisi in sonitu spiritus uehementis, id est ue adimentis, qui solus illustrat cor peccatoris ad penitentiam. Ipse enim ubi uult spirat, et a medio Babylonis peccatis seruientem ad libertatem gratie reuocat. Reuertamur ergo, fratres dilectissimi, ad cor, queramus hunc spiritum dum inueniri potest, inuocemus eum dum prope est. Queramus eum per humilitatem penitentie et confessionis, inuocemus eum per instantiam deuote orationis. Ecce enim prope est. Iam Spiritus Domini replet orbem terrarum, replet hodierna die corda fidelium. Supplicemus huic Spiritui ueritatis, ut qui orbem terrarum replet per sui presentiam, corda nostra uisitet per inhabitantem gratiam, donec eum quem uidemus  per fidem, in futuro cognoscamus per speciem, Dominum nostrum Iesum Christum, cuius regnum et imperium permanet in secula seculorum. Amen.



SERMO XXXuI. IN FESTO PENTECOSTES.

Surge, aquilo, et ueni, auster, perfla hortum meum, et fluent aromata illius . Inter cetera amoris cantica hoc magis uidetur congruere solemnitati hodierne ubi sponsa dilecti sui desiderio fatigata, non iam querit sicut a principio, ut ipse osculetur eam osculo oris sui, sed ne absentia eius pariat diuortium. Pignus amoris postulat spiritum oris sui, paruum ne pignus existimas spiritum oris eius? Des aurum, des argentum, quidquid humano satis est desiderio, parum est. Unum est quod amanti  sufficit, dum sponsus ueniat, spiritus oris eius. Sed quid sibi uult quod tam aspera increpatione contra aquilonem erigitur, cum dicit: Surge, aquilo! quasi diceret, recede, tuum fugio consortium, detestor presentiam, pauesco duritiam, laboraui sustinens. Credo quod in aliquo molestus ei fuit, quem tanto conamine a se repellere contendit. Quid mirum si molestus? Sicut enim austri nomine Spiritus sanctus, ita nomine aquilonis, si eius proprietates uelimus aduertere, spiritus malignus intelligitur. Est enim aquilo uentus frigidus, uiolentus, et siccus. In frigore uero gelu infidelitatis, in uiolentia estus persecutionis, in siccitate defectus gratie spiritalis intelligitur. Quis enim alius uentus fuit de quo in beato Iob legitur: Quia uentus irruit regione deserti, et concussit  quatuor angulos domus, et oppressit filios Iob et mortui sunt . Quatuor profecto angulos domus scilicet Ecclesie, quibus Ecclesia contra spiritalia nequitie roboratur, sunt incarnatio uerbi, passio, resurrectio, ascensio: qui anguli per impietatem infidelitatis flante aquilone, id est suggerente diabolo corruerunt, quando filii Iob, id est hi, quos Deus in filios adoptauerat, fidem uerbi incarnati non receperunt. Ideoque sub ruina suffocati sunt, qui in infidelitate sua morientes secum nichil preter peccata portauerunt. uis uidere uiolentiam turbinis? Et uidi, inquit Ezechiel, et ecce uentus turbinis uenit ab aquilone . Quando? Quando alii ludibria et uerbera experti, alii eculeo  suspensi, alii ignibus traditi, alii in occisione gladii mortui sunt. De siccitate uero aquilonis dicit Salomon: Quia uentus aquilo dissipat nubes . Et que sunt iste nubes, nisi spiritalis intelligentia legis, et prophetarum? Certe iste nubes per aquilonem dissipate sunt, quando, sicut dicit Scriptura, tenentes legem nescierunt , et ea que secundum spiritum de Christo prenuntiata fuerant, omnino euacuantes, ab omni pinguedine spiritali, que in lege continebatur, sicci et uacui remanserunt. Intellexit caritas uestra qualiter uentus aquilonis Ecclesie adhuc infideli contrarius extitit, sed postea predicatione apostolorum edocta, miraculis excitata, promissione erecta, clamat ad Dominum a facie tribulationis, et  iam se nil scire iudicans, nisi Dominum Iesum, et eumdem crucifixum , quem presentem habere non potest in corpore, presentem in spiritu uult habere cum dicit: ueni, auster. Austri nomine, si eius proprietates aduertantur, Spiritus sanctus recte intelligitur. Est enim uentus humidus, lenis et calidus. Hec tria sunt que omnem terre fructum enutriunt: calore siquidem et humore omnia procreantur, lenitate siue temperie conseruantur. Fomentum enim est ex humore, incrementum ex calore, firmamentum uero habent ex temperie. His tribus, triplex Spiritus sancti donum accipitur. Primum purgans, quod significatur per calorem: secundum inflammans, quod significatur per humorem: tertium pacificans, quod significatur per lenitatem  siue per temperiem. Et primum quidem peccata abluit, secundum per sancta desideria sursum rapit, tertium per quietem animi cor hominis in pace disponit. Et ut de primo gratie dono loquar, quod purgans appellatur, datum est illud aliis in effusione proprii sanguinis, aliis in fonte baptismatis, aliis in sola contritione cordis. In primitiua Ecclesia, apostolis et martyribus per effusionem proprii sanguinis sui: et si quid macule fragilitas humane conditionis intulit, totum pii cruoris effusio detersit, emundauit. Et apostolorum et martyrum filiis collatum est hoc donum in fonte baptismatis, qui ex aqua et Spiritu sancto renati, remissionem peccatorum consecuti sunt, et uestem innocentie sancta conuersatione immaculatam seruauerunt.  Nobis uero qui post regenerationem baptismi, recidiuum passi sumus, datur hoc munus gratie in contritione cordis. Non enim nostri temporis est palma martyrii, non iteratur remedium sacramenti. Unicum igitur nobis superest remedium, penitentie et compunctionis.

Secundum etiam Spiritus sancti donum, quod inflammans appellauimus, triplici specie subdiuiditur. In aliis enim Spiritus sanctus est flamma, in aliis lux, in aliis scintilla. Unde Ezechiel dicit: Quoniam in medio quatuor animalium erat ignis, et de igne fulgur egrediens, et scintille quasi aspectus eris candentis . Per ignem flamma intelligitur, naturaliter sursum tendens: per fulgur,  lux in latum se diffundens: per scintillas, ignei quidam carbunculi, qui leui aliquo impulsu sursum feruntur, sed in se cito deficientes ad ima iterum relabuntur. His ergo qui primitias Spiritus acceperunt, quasi flamma datus fuit, quia desiderio celestium premiorum sursum erecti, toti tendebant ad coronam: postmodum Ecclesie doctoribus spiritus quasi lux fuit, dum uerbo doctrine, et semine fidei in latum se extenderunt, usque adeo, ut per quatuor mundi partes nouos Deo filios generarent. Nostro uero tempore spiritus scintillule comparantur, quia, etsi sunt qui bona affectione animi quandoque ad Deum respiciunt, tamen continuum annum feruorem non habentes, a suo proposito cito tepescunt. Tertium similiter Spiritus sancti donum,  quod pacificans dicitur, aliis datur ad pacem reconciliationis, aliis ad pacem mutue dilectionis, aliis ad pacem eterne felicitatis. Ad pacem reconciliationis apostolis, de quibus canitur: Quia erant portantes pacem. Deus enim erat in ipsis mundum reconcilians sibi. Uniuersis autem datum est ad pacem mutue dilectionis, quibus datur seruare unitatem spiritus in uinculo pacis. Unde dicitur: Pacem relinquo uobis, pacem meam do uobis . Solis autem electis in futuro dabitur ad pacem eterne felicitatis. Habemus iam donaria illa, que a Sponso suo in dotem accepit Ecclesia. Quid restat? Ut probet seipsum homo, qui filium Ecclesie se nominat, si ipsa donaria iure hereditario suscepit, quibus dotata est Ecclesia in die desponsationis  sue, utrum uidelicet per donum purgans fleat quod commisit, utrum per donum inflammans desideret quod perdidit, utrum per donum pacificans, quod in se discordat pacificat et componit. Sed quomodo probabimus nos habere hec dona? Respiciendum est ad ipsa opera. Siquidem ipsa opera fenestre quedam sunt Spiritus sancti, per quas foras erumpit, et in homine esse cognoscitur. Et ut mihi uidetur, lux ista uisibilis habet similitudinem aliquam cum luce spiritali, id est, gratia Spiritus sancti. Cum enim lux ista, quam uidemus domum hanc orationis, uel aliam quamcunque radiis suis percutit, satis uidetis quia non solum foris, sed etiam intus uiam sibi facit, per ostia intrat, fenestras penetrat, foramina circuit, et  ubicunque inuenit aditum, lumen sue claritatis infundit. Eodem modo, fratres dilectissimi, fenestre quedam Spiritus sancti sunt in nobis, per quas lux eius foras egreditur, scilicet bona opera, manus, pedes, oculi, lingua, que in ministerium Dei sanctificata semper habere debemus: ut lingua loquatur ad exhortationem, manus operetur ad edificationem, oculi uideant ad circumspectionem, pedes ambulent ad utilitatem. Quid demum aliud in uiris religiosis sunt signa ista exteriora, nisi fenestre quedam Spiritus sancti? Utpote expansio manuum, flexio genuum, tunsio pectoris, inclinatio capitis. Expansio manuum enim desiderium significat celestis gratie: flexio genuum signum est reuerentie: tunsio pectoris, penitentie: inclinatio  capitis, obedientie. uerumtamen multos uidemus dona Spiritus sancti accipere, que quia ad debitum finem non referunt, occasione gratie qua boni esse debuerant, deteriores fiunt. Quod et Propheta nobis significat cum dicit: In mari uia tua, et semite tue in aquis multis, et uestigia tua non cognoscentur . In mari quod salsum est et amarum, peccata illa significantur, que secum amaritudinem afferunt, utpote ire, rixe, dissensiones, inuidie, contentiones, emulationes. Per alias aquas que dulces sunt, cetere passiones animi, que secum afferre uidentur delectationes: ut fornicatio, immunditia, luxuria, comessationes, ebrietates et cetera talia. In hoc ergo mari  et in his aquis quandoque est uia Dei siue semita per collationem donorum, sed uestigia eius non cognoscuntur, quia per ipsa dona Deus non sicut oporteret glorificatur. Quis dubitat dona Spiritus sancti esse peritiam Scripturarum, facundiam uerborum, legere distincte, cantare acute? Et tamen, cum his donis multi sunt sermone impudici, aspectu lasciui, dissoluti in opere, incompositi habitu et conuersatione. Quid ergo prosunt ista? imo magis obsunt. Quod ex uerbis Ezechielis etiam coniici potest, qui dicit se uidisse librum, in quo scriptum erat, lamentationes et carmen et ue: Expandit, inquit, librum coram me, qui erat scriptus intus et foris, et in ipso scriptum erat lamentationes, et carmen, et ue. Certe lamentationes spectant ad ueniam, carmen ad gloriam, ue ad gehennam. His  itaque Scripture sunt lamentationes, qui in ipsis siue legendo, siue cantando, siue orando materiam plangendi peccata sua inueniunt. Illis sunt carmen, qui cum attestatione bonorum operum, per promissiones Scripturarum spem future glorie concipiunt. Illis autem sunt ue, qui dum legendi siue psallendi gratiam accipiunt, eo ipso uanitatem sectantes in cogitationibus suis euanescunt. uis ergo bene psallere? ad psalmum necesse habes adiungere psalterium. Quod ergo psalmus sonat in ore, psalterium consonat in corde. Nec loquor modo psalterium decem chordarum, quo olim psalmi decantabantur in ueteri Testamento, imo aliud quoddam psalterium septem chordarum, psalterium  spiritale, quo psalmi in Nouo Testamento decantantur, scilicet spiritum septiformis gratie. Ipse ergo Spiritus sanctus est psalterium: septem chorde ipsius, septem dona Spiritus sancti, scilicet spiritus timoris Domini, spiritus pietatis, spiritus scientie, spiritus fortitudinis, spiritus consilii, spiritus intellectus, spiritus sapientie. Primum donum spectat ad humilitatem, secundum ad mansuetudinem, tertium ad cordis contritionem, quartum ad desiderium iustitie, quintum ad affectum misericordie, sextum ad munditiam cordis, septimum ad quietem contemplationis. Ergo prima chorda reddit sonum grauem, secunda suauem, tertia lugubrem, quarta sonorum, quinta concordem, sexta acutum, septima uero superacutum. Tange  ergo primam chordam psalterii, et psalles humiliter; secundam, et psalles suauiter: tertiam, et canes prudenter: quartam, et canes uiriliter: quintam, et psalles concorditer: sextam, et psalles sinceriter: tange septimam et sic psalles sapienter.

Concordent ergo necesse est psalmus et psalterium, uerba ad animum. Si enim uerbis tantum  timeo ne forte dicatur nobis: uox quidem uox Iacob est, sed manus, manus sunt Esau , quasi diceret: uerba que profertis, uerba quidem Dei, sed opera, opera sunt carnis. Manus enim pertinet ad operationem. De manu quidem dicitur: Manus, inquit, Esau pilose sunt; pili sunt praue cogitationes,  illicita desideria; nec reprehenduntur manus Esau, quia in ipsis pili oriebantur, sed quia non precidebantur. Erant enim pilose, id est plene pilis; possumus enim facere, ne praue cogitationes in nobis preualeant, sed non possumus facere ut non surgant. Unde Leuitis precipitur , pilos carnis sue radere, non euellere. Quomodo ergo cum illicitis desideriis dimicandum? Certe bonus campi doctor, dum aduersarius eius iacula intendit, manum obiicit, ut declinet uulnus cordis. Similiter homo quilibet qui spiritu Dei agitur, ne iacula inimici suscipiat in corde, manum obiicere debet, hoc est, boni operis exercitationem; circumeat altaria non tantum pede, sed deuotione, pulset precibus aures Dei, suffragia sanctorum interpellet, fratribus  suis benignum, prelatis promptum, Deo uero pium exhibeat obsequium; et cum tali opere securus inuocet Spiritum sanctum, cultorem hortus sui dicens: ueni, auster, perfla hortum meum. Quis est iste hortus? hortus Ecclesie, congregatio fidelium; horti singulorum secreta sunt cordium. Dicat ergo Ecclesia, dicat quelibet fidelis anima, perfla hortum meum. Primo infla per inspirationem, effla per sanctam conuersationem, perfla per uirtutum consummationem; perfla dico, et fluent aromata horti.

Et que sunt aromata horti, que Spiritus sanctus excolit? Interrogemus apostolum Paulum: Fructus autem Spiritus est, inquit, gaudium, caritas, pax, patientia, longanimitas, benignitas, bonitas, fides,  modestia, continentia, castitas . Quomodo fluunt aromata, in quibus est fructus spiritus? Gaudium in Spiritu sancto facit hilarem, caritas feruentem, pax quietum, patientia probatum, longanimitas perseuerantem, benignitas gratiosum, bonitas sanctum, fides securum, modestia disciplinatum, continentia purum, castitas pudicum. Hec est, fratres dilectissimi, prelibatio quedam spiritus, que in presenti uita datur ad consolationem, in futuro cum apparuerit Christus, uita nostra, dabitur ad satietatem. Sicut enim dicit Salomon in Prouerbiis: uir non est in domo sua, sed abiit uia longissima, sacculum pecunie secum tulit, in die plene lune reuersurus . uir id est Christus,  non est in domo sua id est in Ecclesia per corporalem presentiam, sed abiit uia longissima, quando in celo ascendit; sacculum pecunie secum tulit, quia in ipso sunt omnes thesauri sapientie, et scientie, que secum referet in die plene lune, id est in die iudicii, id est in consummatione Ecclesie, quando est reuersurus, ut qui in presenti sponse sue contulit gratiam, in futuro largiatur gloriam, quam nobis prestare dignetur iehsu Christus Deus et Dei Filius, cuius regnum et imperium permanet in secula seculorum. Amen.



SERMO XXXuII. IN FESTO PENTECOSTES.

Spiritus Domini repleuit orbem terrarum, et hoc, quod continet omnia, scientiam habet   uocis. Sicut Ioannes Euangelista nos docet: In hoc scimus quoniam in Christo manemus, quia de spiritu eius accepimus. Et utinam mihi pars sit in sermone hoc, ut ego in Christo manens, de spiritu acceperim, presertim de Spiritu sancto locuturus quia nemo nisi in Spiritu Dei loquens dignus laudator illius potest inueniri. Tangat igitur idem Spiritus cor meum dulcedine presentie sue, imo sicut adipe et pinguedine repleatur anima mea, et unctio spiritalis doceat omnia, que et tante solemnitati congruant, et nostre proficiant deuotioni. Et quidem ista unctio spiritus multifarie promissa est, uidelicet singulari, spiritali, et generali promissione. Singularis promissio Christo facta est, qui singulariter Spiritum sanctum accepit, ubi  dicitur: Requiescet super eum Spiritus Domini, spiritus sapientie et intellectus, spiritus consilii et fortitudinis, spiritus scientie et pietatis: et replebit eum spiritus timoris Domini . Specialis promissio facta est apostolis, qui primitias Spiritus acceperunt sicut in Actibus apostolorum legitur, ubi dictum est de illis: Et accipietis uirtutem Spiritus sancti superuenientis in uos, et eritis mihi testes in Iudea, et Ierusalem, et usque ad ultimum terre . Generalis promissio omnibus in Christum credituris facta est, ubi dicitur: Effundam de Spiritu meo super omnem carnem, et prophetabunt filii uestri et filie uestre . His autem gradibus promissionis ordo donationis figuratus est, quia a Christo in apostolos, et per illos in  omnes filios Ecclesie Spiritus sanctus erat descensurus.

Continet autem capitulum quod premisimus generalem Spiritus promissionem: et non solum generalem, imo et generalissimam, ita ut per orbem terrarum uel Ecclesiarum uniuersitas, uel uniuersitas creaturarum intelligatur. Secundum ergo generalem promissionem per orbem terrarum, Ecclesiarum uniuersitas accipienda est et repletio spiritus. Illa spiritalium carismatum est abundantia que tempore gratie in filios Ecclesie facta est. Hanc uero repletionem triformis spiritus operatur in Ecclesia, qui tamen in se unus est, id est, spiritus compunctionis, spiritus compassionis, spiritus adoptionis.  Terra peccatorum que inculta est, spinas et tribulos germinans, repletur spiritu compunctionis: terra miseriarum que arida et tenuis est, repletur spiritu compassionis: terra perfectorum que pinguis et fecunda est, repletur spiritu adoptionis. Ad spiritum compunctionis pertinent suspiria et gemitus, afflictio corporalis, ubertas lacrymarum, labores penitentie, et luctus illi, pro quibus beatitudo et consolatio repromittitur, ubi dicitur: Beati qui lugent, quoniam ipsi consolabuntur . Ad spiritum compassionis pertinet subuenire anxietatibus infirmantium, calamitatibus oppressorum, necessitatibus pauperum, sed et omnia opera misericordie que misericordes impendunt miseris, quibus et ipsi misericordiam consequentur.  Spiritus uero adoptionis perfectorum est, et specialiter filios Dei facit sicut Apostolus dicit: Non accepistis iterum spiritum seruitutis in timore, sed spiritum adoptionis filiorum, hoc est, per quem adoptati estis in filios, et arram eterne hereditatis accepistis. Habet iste spiritus opera sua, que sunt gaudere letitia spiritali, feruere spiritu, deuote orare, uigilanter insistere lectioni, et sancta meditatione rimari celestia et alia huiusmodi, quibus in tantum dulcoratur anima, ut uilescat ei mundus cum delectationibus suis. Si spiritalia cum corporalibus uelimus comparare, dicemus quia spiritus compunctionis ferramentum est: spiritus compassionis, unguentum: spiritus adoptionis, electuarium. Spiritus compunctionis ferramento comparatur,  quia sicut medicinale ferrum morbum corporis pungit et precidit, ita et spiritus compunctionis morbum anime pungit per dolorem et quodam modo expellit per humilem confessionem. Spiritus compassionis unguento comparatur, quoniam, sicut unguentum ad mitigandos dolores corporis foris apponitur, ita ad subleuandas necessitates miserorum opera misericordie exterius apponuntur. Spiritus adoptionis recte dicitur electuarium, quod ex speciebus aromaticis conficitur et dulce est palato, et conseruatiuum sanitatis; quia pre ceteris spiritalium gratiarum habet abundantiam, quibus anima dulcoratur, et uigorem accipit interne sanitatis, sicut Paulus dicit: Fructus autem spiritus est caritas, gaudium, pax, patientia, longanimitas,  bonitas, mansuetudo, fides, modestia, continentia, castitas . Et, quoniam hanc multifariam plenitudinem unus Spiritus operatur in Ecclesiis Dei, dictum est:

Spiritus Domini repleuit orbem terrarum. Hoc est Ecclesiarum uniuersitatem. Quod dicitur repleuit, preteritum pro futuro positum intellige, propter certitudinem adimplende promissionis, sicut alibi legitur: Omnia quecunque audiui a Patre meo, nota feci uobis , et in multis aliis locis simile inuenitur. Attende quia spiritus ab initio non orbem terrarum, sed angulos quosdam huius mundi impleuit. Angulos autem terrarum mundi dixerim uiros iustos, patriarchas uidelicet et alios, qui fuerunt  in antiquis seculis paucitate rari, et obscuri pre multitudine malorum inter quos conuersabantur. In quibus spiritus Dei manens dum neque prophetali uoce, neque miraculorum signis foras prodibat, finibus interioris conscientie contentus, uelut angulos quosdam replebat. Antiquis ergo temporibus Spiritus sanctus parcus quodammodo fuit, ne dicam auarus, quia tunc nobis thesaurizauit et congregauit diuitias, ut tempore gratie illas exponeret, et fons diuine bonitatis per gratiam abundantius emanaret: et unctio spiritalium carismatum cum omni plenitudine in filios Ecclesie descenderet. Quomodo enim non descenderet? In uertice montis positum erat, ad cuius radicem campi et ualles undique, accessit ignis, et liquefactum  est unguentum, sicque ad omnia mentis confinia decucurrit [decurrit]. Mons siquidem Christus erat; mons, inquam, ille coagulatus et pinguis, in quo misericordia et ueritas obuiauerunt sibi, iustitia et pax osculate sunt: in quo unctio spiritalium carismatum posita fuit cum omni plenitudine. Accedente autem igne Spiritus sancti unguentum hoc a uertice montis in plana descendit, quia pro operationem sancti Spiritus a Christo in omnes Ecclesie filios Spiritus sancti gratia effusa est. Hoc denique est unguentum unctionis, quo tabernaculum et omnia uasa eius inunctum est , hoc est unguentum quod a capite in barbam Aaron, et inde in oram uestimenti eius descendit . Merito utique descendit a barba in oram uestimenti,  quia unguentum non erat barbe sed capitis. Caput autem non tantum barbe, sed omnium membrorum erat: ideoque unguentum recte a capite in barbam, et a barba in cetera membra debuit effluere.

uidetis, ut opinor, quomodo Spiritus Domini repleuit orbem terrarum spiritalium carismatum plenitudine, qui siue dicatur spiritus Domini, hoc est, Dei Patris, uel Domini, id est, Christi, una ueritas est. Si uerba predicta generalissimam contineant promissionem, tunc per orbem terrarum uniuersitas creaturarum est intelligenda, et sic illa uniuersitas distinguenda est, ut dicamus: quia est terra mundane fabrice, est terra presentis Ecclesie, est terra celestis patrie. De prima dicitur: In principio  creauit Deus celum et terram etc. . De secunda dicitur: uisitasti terram, et inebriasti eam, multiplicasti locupletare eam . Et in Iob: Qui extendit aquilonem super uacuum et appendit terram super nichili . Terram siquidem super nichili appendere, est Ecclesiam super gentes dilatare, que nichilum in Isaia appellantur ubi dicitur: Omnes gentes quasi non sint sic sunt in conspectu Dei, et tanquam nichilum et inane reputate sunt . De terra celestis patrie scriptum est in psalmo: Credo uidere bona Domini in terra uiuentium . Si uis scire quomodo hec terrarum uniuersitas repleta sit, considera opera Dei: quia sunt opera conditionis, opera restaurationis, opera reparationis. Opera  conditionis sunt, celum et terra et quecunque continentur in illis; opera restaurationis sunt, per que homo in sanctitatem uite reformatur, ad que pertinent Christi incarnatio, passio, resurrectio, et omnia opera interiora, que electi faciunt a tempore incarnationis Christi, usque ad finem seculi; opera reparationis sunt, que totum innouant hominem in futura uita, ad que pertinent glorificatio corporis, iocunditas mentis, et felicitas gaudiorum, que nec oculus uidit, nec auris audiuit, nec in cor hominis ascendit. Inter opera restaurationis et opera reparationis hec distantia est, quia hec faciunt ut que perdita fuerant perdita non sint, illa ut que restaurata sunt, beata sint. Spiritus ergo Domini repleuit terram mundane  fabrice per opera conditionis, terram presentis Ecclesie per opera restaurationis, terram celestis patrie per opera reparationis. Non mireris quod opera conditionis Spiritui sancto attribuimus, cum Patri potius ascribenda uideantur secundum Augustinum, qui dicit: Si queris per quem? per uerbum: si queris quare? quia bonus est, quasi diceret propter Spiritum sanctum, et sic idem spitus non uidetur esse auctor, sed causa creaturarum. Absque dubitatione tamen uerum est, quod Pater et Filius et Spiritus sanctus sicut sunt in substantia unum, ita nichil habent in operatione diuisum. Unde Dominus in Euangelio: Pater meus usque modo operatur et ego operor . Et in Ecclesia canitur: Te laudent, te glorificent omnes creature  tue, o beata Trinitas. Recte ergo dicitur, quod spiritus Domini repleuit orbem terrarum, et hoc quod continet omnia scientiam habet uocis. Per hoc generalis sit demonstratio, non personalis, id est, ad multa, non ad unum, sicut in Ecclesiaste, ubi dicitur: Deum time et mandata eius obserua, hoc est omnis homo . Ibi enim ad omnem hominem fit demonstratio, non ad unum solum, quasi diceret Salomon: Non queras cui loquar, cum dico: Deum time et mandata eius obserua. Non enim loquor uni, sed omni. Eodem modo intelligendum est hoc, id est, uniuersalis Ecclesia, que continet omnia, id est, omnem spiritus plenitudinem. Scientiam habet uocis. Cuius uocis? Tria sunt hic: sonus, uox et uerbum. Sonus est strepitus  ille qui sine instrumento lingue et adminiculo oris efficitur ut collisio lapidum uel aliquid tale. uox autem est sonus, qui instrumento lingue et oris formatur. uerbum uero est significatio uocis, que in eius prolatione concipitur in mente rationali. A principio mundi usque ad Moysen sonus fuit, a Moyse usque ad Christum sonuit uox, ab incarnatione Christi usque ad finem seculi sonat uerbum. uis scire quomodo sub lege naturali sonus sine adminiculo lingue et oris fuit? Lingua Dei Spiritus sanctus est, de qua dicitur: Lingua mea calamus scribe uelociter scribentis . Os uero est sapientia Dei, id est, Christus, de quo dicitur: Osculetur me osculo oris sui . Et in prophetis sepe legitur quod os Domini locutum est.  Quia ergo loquela, qua utebantur homines ante legem, nullam Dei sapientiam, nichil spiritalis gratie continebat, quasi ad tumultum seculi, tantum sonum sine adminiculo lingue et oris faciebant. Sub lege scripta nox sonuit, et fuit ista, lex et prophete, que uelut oris et lingue adminiculo, id est sapientia Dei dictante et Spiritu sancto docente, edita sunt. Illis autem qui legem acceperunt, uox tantum sonuit, quia mysteria legis, et spiritalem intelligentiam non accipiebant. Hoc est quod Urias Etheus epistolam mortis sue signatam secum tulit, quia populus Iudaicus accepit sacram Scripturam, et spiritali intelligentia sibi clausam ad cumulum damnationis sue . Hoc significabat uelamen  quod erat super faciem Moysi dum loqueretur filiis Isrel , imo usque hodie uelamen super corda ipsorum positum est, dum filius ille senior foris stans audit symphoniam et chorum, id est, spiritalem letitiam Ecclesie in Scripturis repromissam, quam non intelligens intrare contemnit.

Tempore gratie uerbum sonat, quia filiis Ecclesie mysteria legis et prophetarum patefacta sunt, ut iam non carnaliter, sed spiritaliter ea intelligant. Hoc est ergo quod dicitur: Quod continet omnia, scientiam habet uocis. Hoc est uerbum uocis, id est, spiritalem intelligentiam legis et prophetarum, sacramentorumque Christi et Ecclesie, que per Spiritum sanctum in Scripturis sunt reuelata. uel cum dicitur: Hoc quod continet omnia, per hoc  demonstratio fit ad cor humanum, quod hac ratione continet omnia. Primo Spiritum sanctum continet, qui ei inuisibiliter illabitur, angelicam naturam continet per similitudinem creationis, quia rationem et intellectum, cognitionem Dei et dilectionem accepit in sua creatione. Continet etiam omnem corpoream creaturam per cognitionem causarum, eo quod causas omnium scrutetur et intelligat. Secundum hoc ergo cor humanum continens Spiritum sanctum, contentum dicere possumus. Est ergo cor humanum quasi uas quoddam gratie Dei, et necesse ut uas purum et politum sit quod tantum thesaurum debet continere.

Respiciat ergo unusquisque ad uas suum utrum sincerum sit, et utrum factum sit in honorem an in  contumeliam. uasorum enim huius modi aliud est purum et politum, aliud purum et non politum, aliud politum et non purum, aliud nec politum neque purum. uas purum et politum habet, qui intus mundus est mente, et foris honestus religiosa conuersatione, ut in ipso quodammodo luceat gratia diuina, ita ut cum uideris eum, dicere possis quia Deus habitat in illo. uas purum et non politum habet, qui uirtutibus animi bene institutus est, sed, dum seculari quadam conuersatione in uictu et uestitu, et mundanis negotiis se egerit inter homines foris, quodammodo est impolitus. uas politum et non purum habet falsus religiosus, qui, uirtute animi uacuus, simulatam quamdam speciem religionis portat in corpore, gestu humilitatem, uerbo benignitatem,  uultu simplicitatem, mentiensque, eo usque apparens religiosus, quousque nacta opportunitate uere iniquus esse possit. Effunde enim uas illius, et inuenies inuidias, detractiones, dolosas machinationes, exquisitas malitias, absque eo quod intrinsecus latet, et ita spiritali dilectione alienum inuenies, ut nec etiam diligentes se possit diligere. uas neque politum neque purum habet, qui intus per uitia, et foris per scandala deformatur, et iste manifeste malus est.

Cor ergo humanum quod continet omnia, scientiam habet uocis. Attende quod Deus ab initio docuit creaturas duas uoces: unam uocalem, alteram realem. uox uocalis fuit, qua omnes homines ab  initio usque ad diuisionem linguarum usi sunt. uox realis fuit dignitas conditionis creaturarum, per quam Deus ostensus est laudabilis. Omnis autem creatura habuit in sua conditione unde Deus uere laudari posset. Unde scriptum est: Laudant illum celum et terra et mare, et omnia reptilia in eis. Huius realis uocis scientia soli homini ad exemplum uiuendi data est: Ut intelligens qualiter alie creature seruata dignitate sue conditionis Deum loquerentur, ipse quoque in sua dignitate perseuerans, Deum reali uoce predicaret. Sed ecce mirabile quid, imo miserabile factum: quia, ceteris creaturis seruata naturali conditione Deum loquentibus, in solo homine labium uniuerse creature confusum est, ita quod nullum nature donum sit in eo,  quod dicere possit Deo, tale me fecisti. uide criminosos homines, in quibus iniquitas monstrifero quodam tumultu confundit omnia. Nonne in quamdam confusionem linguarum uidentur incidisse, cum, spiritalibus uitiis contra carnalia, et carnalibus contra spiritalia tumultuantibus, imaginem Dei prorsus deformatam, etiam ad quid facti sunt non possint agnoscere? O quanti stuporis, imo quanti pudoris, imo quanti sceleris est, imaginem Dei, hoc est, animam Christianam sic deformare, ut species eius etiam histrionem non deceat, que summi Regis formam debuerat exhibere. Quis denique summi Regis filiam, regalibus dignam nuptiis, prostituit meretricari, et fuit impunitus? Anima Christiana summi  Regis est filia, quia et ipsa eum Patrem nominat cum dicit: Pater noster qui es in celis . Hanc reuera homo nefarius uenundatus sub peccato prostituit omni spiritui immundo, dum alius polluitur luxuria, alius superbia, alius auaritia, et postremo in tantum barathrum uitiorum demergitur, ut honesta uitia dedignantur ei dominari, sed horrendis et ignominiosis criminibus subiaceat, que uel nominare audientium esset iniuria. Tu ergo, homo, [qui] per culpam sic deformatus es, et a uoce illa, qua omnis creatura laudat Deum, obmutuisti, frange silentium, disce loqui, et usum uocis recupera, cuius scientiam retinuisti. Doceant te loqui creature insensibiles, et bruta animalia, que in statu sue conditionis manentia Deum laudant: et si parum est  magisterii, doceat te Spiritus sanctus, qui per gratie infusionem auctor est nostre regenerationis. Prepara cor tuum ad uite nouitatem, ut accepta Spiritus Sancti gratia reparatis in te bonis naturalibus cum ceteris creaturis in presenti uita laudes Deum: ut, stadio presentis uite decurso, operante eodem Spiritu in futura uita cum sanctis omnibus Deum glorifices, prestante Domino nostro Iesu Christo, cuius regnum et imperium permanet in secula seculorum. Amen.



SERMO XXXuIII. IN DEDICATIONE ECCLESIAE.

Domus mea domus orationis uocabitur . uerbum abbreuiatum, fratres dilectissimi, uobis proponere disposui, quoniam festinata obedientia et  breuitas temporis, non sinebat diligentius procurare quod dicerem, eo quod hodierne diei exhortatio torrenti lingue, et fecundo pectori commissa fuerit. De cuius plenitudine sperabimus nos omnes accepturos.

Ne tamen tante solemnitati, uel potius caritati uestre uideatur iniuriosum, si secundum morem diei uerbum Dei non procedat, dicam aliquid, et in tabernaculo Dei, non quod uolo, sed quod ualeo, sumens in hoc loquendi fiduciam, quia Deus munus quantumlibet paruum non despicit, quod oblatum fuerit bone uoluntatis affectu.

Et, ut a solemniis hodierne diei loquendi sumam principium, uidetur festiuitas Dedicationis aliquid habere ceteris eminentius. In quibus ornato sanctuario  per cultum altaris, apparatu ministrorum, laudibus diuinis in celum resonantibus satis est diem festum agere. Sed in hac tota templi superficies lumine illustrata nobis exhibetur iucundior, unde et uniuersalis Ecclesie gaudia nobis hodie representari uidentur. Habet enim in ea anima peccatrix unde gaudeat, cui contra seuitiam inimicorum persequentium constituitur ciuitas refugii. Habet anima proficiens et iustificata unde gaudeat, cui contra tentationes uarias in auxilium defensionis construitur turris fortitudinis. Habet anima perfecta unde gaudeat, cui in secretarium contemplationis dedicatur domus orationis. Siue enim Ecclesiam, ciuitatem, siue turrim, sine domum orationis appelles, non errabis, ut tamen dictorum causa  ex rerum similitudine colligatur. Nomine ciuitatis appellatur Ecclesia prophete testimonio ubi dicit: Fundatur exultatione uniuerse terre mons Sion, latera aquilonis et ciuitas Regis magni . Et alibi: Conuertentur ad uesperum, et famem patientur, ut canes circuibunt ciuitatem . Unde et in lege ueteri Ecclesia per tres ciuitates refugii recte significata est. Tres, inquam, plurali numero, quia etiam una est Ecclesia, et plures Ecclesie, unde dicitur in Canticis: Una es columba mea, formosa mea . Et alibi: In Ecclesiis benedicite Deo Domino, de fontibus Isrel . Est ergo una unione caritatis, plures propter diuersas fidelium congregationes.

 Possumus tamen dicere quod Ecclesia per tres ciuitates refugii significata est propter tria remedia que in ea peccatoribus conferuntur, uidelicet regenerationis, confessionis, et conuersationis. Ista tria remedia contra ue triplex instituta sunt, uidelicet ue originale, ue actuale, ue penale. Remedium regenerationis contra ue originale institutum est, ut culpa natiuitatis, per quam natura filii ire omnes efficiuntur, non noceat illis qui per sacramentum baptismi Christum induerunt: remedium confessionis contra ue actuale institutum est, in qua peccata actualia relaxantur et restituuntur merita priora, ne remaneat macula criminis, quam humilitas lacrymose confessionis detersit. Remedium conuersationis contra ue penale institutum  est, ue, inquam, ignis gehennalis, uel ignis purgatorii, ut hi qui, abiecta seculari conuersatione, laboribus penitentie et bonorum operum exercitiis peccata sua in seipsis puniunt, et post excessum uite huius nichil puniendum in se relinquentes, sine impedimento dirigant spiritum ad Deum qui fecit illum.

Est etiam Ecclesia turris appellata in Canticis ubi comparatur turri, que edificata est cum propugnaculis . Et alibi: uos qui in turribus estis, aperite portas, quia nobiscum Deus . Comparatur autem turri propter tria, quia munita, quia sublimis, quia fortis. Munita est Ecclesia, non solum quia super montem constructa, sed quia flumine et muro uallata est; supra montem, inquam, constructa est coagulatum et pinguem, coagulatum  passione, pinguem caritate: de quo monte Esaias dicit: uenite, ascendamus ad montem Domini et ad domum Dei Iacob, et docebit nos uias suas, et ambulabimus in semitis eius . Mons iste Christus est, in quo tanquam in fundamento Ecclesia fundata est, unde scriptum est: Fundamentum aliud nemo potest ponere preter id quod positum est, quod est Christus iehsu . Flumen quod Ecclesiam circuit, est spiritalium donorum abundantia, qua fideles irrigantur secundum mensuram donationis Christi, de quo flumine Propheta dicit: Fluminis impetus letificat ciuitatem Dei . Murus, quo ciuitas ista ambitur, fortitudo est continentie, qua in Ecclesia Dei sancti uiri contra  desideria carnis muniuntur. Sublimitas autem turris, quam Ecclesiam diximus, altitudo est ecclesiastice dignitatis: fortitudo est rigor ecclesiastice seueritatis. Tu ergo, anima proficiens, que in hac turri uis defendi, sic in Ecclesia Dei conseruare, ut his qui in dignitate supra te positi sunt humilieris per obedientiam, in excessibus tuis corrigendis discipline te subiicias per patientiam, insuper uirtutibus munita uite teneas innocentiam.

Est etiam Ecclesia domus orationis his, qui, relicto seculari tumultu, soli Deo uacare desiderant, et, purgata conscientia ab omni inquinamento carnis et spiritus, non solum uoce, sed sancta deuotione, pio mentis affectu psallunt Deo in cordibus suis. Illis etenim Ecclesia spiritaliter est domus  orationis, qui linguam, affectum, studium orationi impendunt, quos ipse Dominus in Euangelio  ueros adoratores appellat, qui adorant Patrem in spiritu et ueritate. Tale profecto orationis genus propheta Dauid postulabat, cum diceret: Sicut adipe et pinguedine repleatur anima mea, et labiis exultationis laudabit os meum . Et alibi: Dirigatur oratio mea sicut incensum in conspectu tuo . Quare sicut incensum? Incensum cum accenditur, fumum, flammam, odorem ex se emittit: sic et oratio Deo grata, modo fumum compunctionis per recordationem peccatorum, modo flammam caritatis per amorem celestium, modo odorem deuotionis per bonum mentis affectum in Deum emittit. Quid enim ualet littera sine spiritu,  uox sine sensu, cibus sine appetitu, oratio sine affectu? Nam si spiritalium ad corporalia fiat comparatio, sicut cibus corporalis refectio est corporis, ita et oratio cibus est anime. Certe, si absque appetitu cibum corporalem accipias, magis detrimentum quam nutrimentum tibi acquiris, eo quod superflue infusum aut noxium fiet aut iniucundum. Simili modo oratio sine affectu, que cibus debet esse anime, illam non reficit, quia sine fructu est oratio, que immundis fedata cogitationibus, et spiritalibus plagis odii, inuidie, elationis, et ceterorum talium sauciata, caret deuotione. Tibi ergo loquar nunc, o anima mea misera, que in domo orationis, imo inter orandum, tot turpia, tot curiosa, tot uana cogitasti, quid respondebis Deo tuo cum  tecum ponet rationem, quod opus suum feceris fraudulenter? quid respondebis piis animabus, quarum peccata portare debueras, quarum bona percepisti in uita tua, ut auerteres indignationem Dei ab illis? quid demum angelicis spiritibus respondere poteris, quorum non es reuerita presentiam, contempsisti auxilia, officia neglexisti? solent enim spiritus angelici orantibus assistere, non solum ut defendant eos ab infestationibus inimici, sed etiam ut orationes illorum ante thronum Dei representent, sicut Propheta dicit: Preuenerunt principes coniuncti psallentibus in medio iuuencularum tympanistriarum . Principes siquidem isti; qui sunt angelici spiritus, psallentes preueniunt  modo auxiliando, modo suggerendo que postulent, et hoc in medio iuuencularum tympanistriarum, id est, Ecclesiarum, carnem suam per abstinentie uirtutem, et labores plurimos mortificantium. Et alibi in id ipsum Propheta consonat, dicens: Principes Iuda duces eorum, principes Zabulon, principes Neptalim . Angelici siquidem spiritus, qui aliis iuste et pie uiuentibus principes sunt, regendo eos et auxilium prebendo, orantibus etiam duces dicuntur, eo quod in hoc amplius ueris oratoribus [uere orantibus] sint propitii, quod illorum deuotionem pariter et preces ante Deum dirigant et deducant. Unde dicitur quia principes Iuda duces eorum, id est, confitentium; principes Zabulon, hoc est, continentium; principes Nephtalim, hoc est, contemplantium  sunt duces eorum, hoc est psallentium. Iudas enim, qui interpretatur confitens, significat confitentes: Zabulon, qui interpretatur habitaculum fortitudinis, significat continentes: Neptalim, qui interpretatur ceruus emissus, significat contemplantes. Istorum ergo principes sunt duces deuote orantium in his que Deo placita sunt eos dirigentes. Timeo uehementer ne animas pias pro quibus fideliter non intercessisti, inuenias accusatrices tui ante Deum, angelos testes, ipsum Deum iudicem experiaris, qui in diuinis obsequiis tam negligens tam indeuota conuinceris extitisse.

Resipisce ergo tandem, anima mea, et quecunque es mei similis anima peccatrix, ut in diuinis officiis sedula psallas spiritu, psallas et mente, et, relictis  his que aduersus te militant, subdita esto Domino, et ora eum, ora, adora, exora. Ora sinceriter, adora fideliter, exora perseueranter. Si in domo orationis es, ora: si meritis tuis exigentibus foris es, pulsa ad portas domus huius, et aperientur tibi. Sicut autem in domo orationis diuerse sunt mansiones, ita et portarum diuersitates. Domus siquidem Dei, que est Ecclesia, tribus mansionibus distinguitur. Prima est intrantium, secunda pugnantium, tertia regnantium. Prime ergo mansionis porte sunt sacramenta Ecclesie, per que criminosi quicunque in gremium Ecclesie recipiuntur, de quibus portis dicitur: Diligit Dominus portas Sion, super omnia tabernacula Iacob . Porte secunde mansionis sunt doctrine et ueritatis, scilicet Euangelii,  legis et prophetarum, per quas erudiuntur iusti ad opera iustitie, et pie uiuendum in hoc seculo, de quibus dicitur: Aperite mihi portas iustitie et ingressus in eas, confitebor Domino . Porte tertie mansionis sunt uirtutes, uidelicet caritas, pax, bonitas, et cetere que permanent hic et in futuro. Et iste sunt porte eternales, de quibus dictum est: Attollite portas, principes, uestras; et eleuamini, porte eternales, et introibit rex glorie . Ingressi ergo has portas ad mansiones omnes adorant, sed non uno modo. In prima enim mansione orantes prosternuntur pedibus Domini, in secunda adorantes quasi eleuati inhiant manibus ipsius, in tertia exorantes erecti respiciunt faciem eius semper.

 Qui in prima mansione adorant prostrati, sunt nuper conuersi qui adhuc malorum suorum conscii, carnalibus obnoxii desideriis, uallati tentationibus, lacrymosas preces pro peccatis fundunt ad Dominum. Nec enim illi qui recentes adhuc cicatrices criminum suorum aspiciunt, presumere debent postulare a Deo puritatem angelicam, uitam illam beatam, quam nec oculus uidit, nec auris audiuit; sed potius cum lacrymis ueniam peccatorum, spacium penitentie, lacrymarum imbrem, quibus lauent peccata sua, debent postulare. Hanc orandi formam docuit nos propheta Dauid, cum diceret: Amplius laua me, Domine, ab iniquitate mea, et a peccato meo munda me . Similiter et beata illa peccatrix,  que prostrata in faciem suam, lacrymis lauit pedes Domini, et capillis suis extersit. In secunda uero mansione adorantes iustificati manibus inhiant Domini, manum defensionis et auxilii ab eo postulantes. Dum enim uiri iusti adhuc in presenti uita militantes a Deo postulant contra carnis desideria fortitudinem continentie, contra iniurias sibi illatas uirtutem patientie, uelut manibus Dei intendunt, per quas sibi beneficium ab ipso donari cupiunt, unde scriptum est: Aperis tu manum tuam, et imples omne animal benedictione . Adorantes in tertia mansione, que est triumphans Ecclesia, respiciunt in faciem eius semper, affectu laudationis et exultationis, Deo semper adherentes, pro nobis etiam uoto et desiderio supplicant, et quos aliquando  habuerunt socios tribulationum, regni etiam quandoque habeant coheredes, largiente Domino nostro Iesu Christo, cuius regnum et imperium permanet in secula seculorum. Amen.



SERMO XXXIX. IN DEDICATIONE ECCLESIAE.

Zachee, festinans descende, quia hodie in domo tua oportet me manere . Festiuo quodam gaudio, et, ut ita dicam, gaudio gaudiorum hodierne diei solemnitas suscipienda est, quia diebus ceteris, etsi cuiuslibet sanctorum digne pro merito recolitur gloria, sed certe in hac totius Ecclesie gaudia sunt nobis representata.

Ipse enim templi materialis decor, qui oculis nostris foris ingeritur, templi spiritalis, quod est Ecclesia,  nobis figurat sanctificationem, quam nomini suo per sanguinem redemptionis consecratam, quasi quoddam salutis refugium, anime cui benedixit Deus, in medio terre collocauit. Hoc est quod ipsa Ecclesia, in Scripturis, modo domus refugii, modo turris, modo domus orationis appellata est. An non ipsa est domus refugii, ad quam de potestate tyranni, de carcere mortis, de peccatorum uinculis rei confugiunt et liberantur? Hec est que in lege ueteri  per tres illas ciuitates refugii significata est, ad quas rei confugientes tam diu morabantur, quousque in morte summi pontificis uel anno iubileo ad possessiones pristinas redirent. Ipse quippe tres ciuitates refugii Ecclesiam figurabant propter tria remedia, uidelicet regenerationis,  confessionis, et conuersionis, que peccatoribus in Ecclesia conferuntur contra triplex ue quo mundus corruit. Quorum primum, uidelicet regenerationis, contra ue originale; secundum, id est confessionis, contra ue actuale; tertium, id est conuersionis, contra ue penale institutum est. In his ciuitatibus, que sunt in Ecclesia Dei, rei commorantes ad possessiones pristinas, que sunt presentis uite innocentia et gaudia future, tandem reuertuntur, quia et hic per mortem summi pontificis, id est Christi ad innocentiam, et in anno iubileo, qui resurrectionis gloriam prefigurat, ad felicitatem beatitudinis reformabuntur. Est etiam Ecclesia turris uocata propter tria, uidelicet propter altitudinem, fortitudinem, et pulchritudinem. Et spectat altitudo Ecclesie ad  sublimitatem dignitatis, fortitudo ad seueritatem potestatis, pulchritudo ad uenustatem uirtutis. Unde per Salomonem turri comparatur, que edificata est cum propugnaculis. Mille, inquit, clypei pendent ex ea, omnis armatura fortium . Propugnacula huius turris, sunt perfecti uiri et Ecclesie doctores, qui in sublimi constituti exemplo bone uite ceteros regunt et defendunt: clypei uero dependentes sunt quique inferiores, qui scuto humilitatis et patientie ab incursu hostium seipsos custodiunt. Domus etiam orationis ecclesia dicitur, propter eos qui uel pro conscientia delicti, uel desiderio premii obsecrationibus et orationibus uacantes, non recedunt a templo Dei die ac nocte. De  qua domo scriptum est: Etenim passer inuenit sibi domum, et turtur nidum sibi ubi ponat pullos suos . Ubi per passerem uolatus contemplatiui uiri, per turturem gemitus peccatoris designantur.

Hec est domus illa, in qua Christus cum Zacheo uult manere dicens: Zachee, festinans descende, etc. Sed que est arbor de qua iubetur descendere Zacheus antequam recipiat Christum in domum suam? Ipsa est sycomorus, ficus uidelicet fatua exuberans, cortice et foliis fructum ferens inutilem. Et significat huius uite delectationem ferentem ficus malas ualde, ficus, inquam, uoluptatis, corticem uanitatis et folia leuitatis. Fructus arboris huius plenius nouerunt, qui implicuerunt se uoluptatibus  huius uite, ducentes in bonis dies suos, et hanc sibi partem statuerunt uti deliciis et frui bonis. Sed, o Zachee, quis te docuit de hac arbore descendere? quis fugere a uentura ira. Ipse certe, qui te iustificauit. Zacheus enim iustus uel iustificatus interpretatur. Iustificatus plane, et hoc iusticia triplici, scilicet iusticia precepti, iusticia exempli, iusticia consilii. Iusticia precepti est, secundum mandata Dei uias suas dirigere, quod Zacheus fecit, sicut de seipso dicit: Et si quid aliquem defraudaui, reddo quadruplum. Iusticia exempli est preter mandata Dei ad exemplum uirtutis imitande relinquere testimonium boni operis, ut ibi: Ecce dimidium bonorum meorum do pauperibus. Iusticia uero  consilii est, spretis rebus transitoriis Deo firmiter per contemplationem adherere, sicut de Zacheo scriptum est: Et descendit festinanter, et excepit illum gaudens. Et certe predictis uerbis nobis qui per Zacheum signati sumus, in Zacheo loquitur Christus, iubens nos predictis passibus iusticie de arbore sycomoro descendere, ne aliqua remaneant in nobis uestigia uoluptatis, uanitatis, siue leuitatis, quibus domus nostra, id est ecclesia sordidata aduenientis offendat reuerentiam maiestatis.

Oportet ergo domum hanc in qua Christus uult manere triplici apparatu preparari, ut sit domus pulchra, mensa locuples, idonei ministrantes. Ad domus huius pulchritudinem sufficit proponere, quod uniuersus lapis preciosus in structura eius  locatur, iaspis, saphyrus, chalcedonius, smaragdus, sardonyx, sardius, chrysolitus, beryllus, topazius, chrysoprasus, hyacinthus et amethystus. Iaspis qui colore est mediocriter uiridis, et in fundamento huius domus primo ponitur, imperfectos quosque significat in Ecclesia, qui summam uirtutum uiam nondum attingentes, sola fidei uirent simplicitate, quibus scriptum est: Iustus autem meus ex fide uiuit . Huic superponitur saphyrus, qui colorem habens erium maculis quibusdam distinguitur, significans eos qui plerumque rapiuntur desiderio celestium, sed terrena sollicitudine et negotiis huius seculi, quasi quibusdam maculis afficiuntur. Tertium locum obtinet chalcedonius colorem habens rubeum, sed obscurum, qui si cauatus fuerit,  eum colorem quem prius habebat obscurum exhibet clarissimum: significans eos qui parati sunt ad omnia pro nomine Iesu sustinenda, tempore tranquillitatis obscuri, sed si estus persecutionis eos pupugerit, tunc quales intus latuerint, patientia et pugna manifestum faciunt. Quartus smaragdus fundamentum perficit, qui colore usque adeo est uiridis, quod circumiacentes herbas et folia uiriditate sua afficit: significans sanctos Ecclesie doctores, qui fidei uigore perfecte uirentes, uerbo predicationis et exhortationis ceteros afficiunt, et ad uiam ueritatis conuertunt. Quintus sardonyx huius domus parietes erigere incipit, qui colore candidus, et quodammodo uergens in colorem rubeum, figurat sanctos uiros in Ecclesia, qui licet innocentia et  puritate uite sint candidi, tamen uigilando, ieiunando, ceterisque tribulationibus uoluntarium sibi martyrium, quod per rubeum colorem exprimitur, propter Deum imposuerunt. Huic superponitur Sardius, qui totus rubeus, significat sanctos martyres, qui per multas persecutiones et iniurias, tandem hostiam uiuam sanguine suo perfusos seipsos Deo obtulerunt. Septimus chrysolitus totus est aureus, in auro uero celestis donum sapientie exprimitur, et significat iste lapis eos qui hoc donum diuinitus perceperunt, ut Ioannes in Apocalypsi, et Paulus qui per reuelationem, et prophete qui per inspirationem Christi et Ecclesie mysteria ordinauerunt. Octauus est beryllus eximie claritatis colorem ceruleum habens admistum, uiros significat claustrales et religiosos,  qui sancta conuersatione puri, tamen ne aliqua seculi contagione maculentur, se ipsos a terrenis occupationibus, soli Deo uacantes, sequestrauerunt. Parietibus uero consummatis, tectum domus inchoat. Topazius, qui erio et aureo colore intermistus, eos designat, qui in utraque uita perfecti, ab actiua ad contemplatiuam transierunt. Color enim erius, qui et celestis, designat contemplationem. Color uero aureus eo quod ad rubeum accedat colorem uite actiue tribulationes, ut in isto loco: et quandoque fulgorem miraculorum ut in sequentibus dicetur, designat. Decimus aut chrysoprasus uiridi aureoque colore distinguitur, uirtutem habens  medicinalem,  et significat eos, qui preter fidei uirtutem, etiam operationem miraculorum acceperunt, ut illi qui sanare infirmitates, suscitare mortuos, fugare demones meruerunt. Undecimus est hyacinthus qui totus celestis siue erii coloris est, et significat uiros summe contemplationi deditos, solum Deum et ea que Dei sunt meditantes, totique absorpti in spiritum, corpore sunt in terris et conuersatione in celis. Duodecimus amethystus tectum consummat, purpureum habens colorem; purpura uero regum ornamentum esse solet, et propterea per amethystum apostoli recte designantur, qui uerbo et martyrio Christum per uniuersum mundum circumferentes pre ceteris singulariter mundo eum innotuerunt. Et hec de domus pulchritudine.

 Mensa uero huius domus est sacra Scriptura, de qua Salomon ait: Sedisti ad mensam diuitis, diligenter attende que apponuntur tibi, ut et tu similia prepares . Hec est mensa ueteris tabernaculi super quam duodecim panes propositionis ponebantur, quibus sacerdotes et eorum filii reficiebantur . Duodecim illi panes apostoli fuerunt et ceteri uiri apostolici, qui in mensa diuine Scripture meditati sunt die ac nocte, ceterisque Ecclesie filiis uerbum uite ministrauerunt, cibantes illos pane uite et intellectus, et aqua sapientie salutaris potantes illos. De qua aqua et cibo alibi Propheta dicit: Flumen Dei repletum est aquis, parasti cibum illorum, quoniam ita est preparatio eius . Huius mense quatuor fercula distinguere  possumus, uidelicet sensum historialem, qui instruit ad ueritatem, moralem, qui informat uoluntatem; allegoricum, qui roborat fidem; anagogicum, qui sursum trahit per contemplationem. uel possumus secundum Apostolum huius mense fercula aliter distinguere. Diuisiones, inquit, gratiarum sunt. Alii enim datur sermo sapientie, alii sermo scientie, alii interpretatio sermonum, alii mysteriorum reuelatio, alii prophetie, que omnia fercula apponit unus atque idem Spiritus, diuidens singulis prout uult . Possumus et aliter mensam hanc intelligere, uidelicet sacramentum altaris, de qua scriptum est: Ponam in conspectu meo mensam, aduersus eos qui tribulant me . Et de qua Apostolus: Non potestis communicare  mense Christi, et mense demoniorum .

In hac mensa diligenter attendenti quatuor panum genera sunt que apponuntur. Primus est sacramentalis, de quo Apostolus: Panis quem frangimus, nonne communicatio corporis Domini est?  Secundus corporalis, de quo propheta dicit: Mittamus lignum in panem eius . Tertius spiritalis, ipse est uerbum Dei, de quo dicitur: Ego sum panis uiuus qui de celo descendi . Quartus intellectualis, ipse est uinculum ecclesiastice unitatis, de quo dicitur: Crede et manducasti. Primus panis foris per speciem nutrit fidem, secundus nature humane exhibet ueritatem,  tertius intus operatur iustificationem, quartus ecclesiastice caritatis fouet unionem. Sic et uini diuersitates scrutator diligens poterit inuenire.

Domo igitur et mensa preparatis, restat disponere ut huius mense ministri sint idonei ad exhibendum obsequium, Christo discumbente. uere omnino idonei esse debent, qui astant ante Dominum terre, qui gestant puerum Iesum, qui ponuntur mediatores inter Deum et homines, ut propitietur iniquitati eorum. Quanto autem uirtutum decore minister altaris ornatus esse debeat, ueteris sacerdotii cultus mystice figurat. Sacerdos siquidem legalis octo ornamentorum generibus in figuram  uirtutum utebatur: que erant feminalia, tunica byssina, baltheus, tunica hyacinthina, superhumerale, rationale, cidaris, et lamina aurea . In feminalibus ergo significata est munditia carnis, in tunica byssina munditia mentis, in baltheo quo uestes stringuntur, utriusque custodia, in tunica hyacinthina uirtus contemplationis, insuper humerali fortitudo boni operis, in rationali, quod erat ornamentum pectoris, discretio scientie, in cidari, qua caput tegebatur, regimen quinque sensuum, qui precipue in capite sedem habent, in lamina aurea, que imminebat fronti memoria siue crux Dominice passionis, ut sacerdos nichil agat per contentionem uel inanem gloriam, sed omnia eius opera in nomine Domini fiant. His ornamentorum  generibus ad mensam Christi debet quisque accedere, his signis et armis regi suo militare, ut et ex ipso celesti habitu militie manifestum sit quo tendat finis uictorie.

Certe hi, qui terreno imperatori militant, signa quedam portant singularis militie, ut puta alii aquilas, alii leones, quidam rosas uel lilia, quidam lunulas, et cetera in hunc modum, ut cum aliquid strennue gesserunt, cuius nomini ascribi debeat per hec indicia cognoscatur. Tu quoque, qui celesti regi militas, tua signa tecum portare debes, ut sit tibi pro aquila eminentia caritatis, pro leone fortitudo operis, pro rosa patientia tribulationis, pro lilio candor castitatis, pro lunula perseuerantia perfectionis. Qui autem uirtutibus huiusmodi ornatus  non est, ille idoneus minister Christi esse non potest: quippe maculam habet, et ideo a ministerio Domini repellendus est. Unde et in lege Domini a sacerdotio talis prohibetur, ut scriptum est: Sacerdos de semine Aaron maculam habens non ministret in tabernaculo, neque offerat panes Domino Deo suo: ut, si fuerit cecus, si claudus, si grandi uel paruo uel torto naso, si fracto pede uel manu, si gibbosus, si lippus, si albuginem habens in oculo, si iugem scabiem, si impetiginem, si ponderosus . Non enim debet sacerdos ministrare ad mensam Domini, si fuerit cecus per ignorantiam diuine legis; si claudus, per dissimilitudinem conuersationis, ut quod uerbis dicit, contradicat factis; si paruo naso per indiscretionem boni et  mali; si grandi uel torto naso, per nimiam prudentiam secularem; si fracto pede, id est sine affectionibus misericordie, et ueritatis; si fracta manu, id est sine exercitio boni operis; si gibbosus, id est oneratus uitio curiositatis; si lippus, id est mente turbatus carnalibus desideriis; si albuginem habens in oculo rationis; si iugem scabiem per scandala luxurie; si impetiginem, per estum auaritie; si ponderosus, occultarum cogitationum pondere depressus. Hinc est quod in lege homo pollutus nocturno semine id est occulta maculatus cogitatione, iubetur immundus esse usque ad uesperam . Nam, si alicuius talium sibi conscius quis mensam Domini frequentare presumit, benedictiones  eius in maledictiones sibi conuertuntur, quia non diiudicat corpus Domini.

Quicunque ergo offers laudes Deo siue missarum solemnia, siue diurnas horas, siue nocturnas, immaculato corpore et mundo corde imple ministerium tuum, ne si alterum defuerit, illa Phariseorum comminatio intonet aduersum te: ue uobis, Scribe et Pharisei, qui mundatis quod foris est calicis, intus autem immunditia plenum est . Psallas ergo uoce, psallas opere, psallas et mente. Sicut enim debes Domino horas uocales, sic debes horas reales, et spiritales. Hore uocales sunt septem, que in Ecclesiis Dei singulis diebus decantantur, de quibus dicitur: Septies in die laudem dixi tibi . Hore reales sunt, que bonis  operibus non uerbis decantantur, ut largitio eleemosyne, peregrinorum susceptio, uestire nudum, uisitare infirmum, sepelire mortuum, et his similia. Hore spiritales sunt uirtutes anime, que ipsam mouent ad bene agendum, ut humilitas, caritas, pax, patientia, longanimitas, bonitas, benignitas, modestia, continentia, castitas, et cetere in hunc modum. In his uirtutibus in presenti iugiter exerceri, et in futuro earum fructum feliciter apprehendere nobis concedat Conditor noster iehsu Christus, Dominus noster, cuius regnum et imperium permanet in secula seculorum. Amen.



SERMO XL. IN DEDICATIONE ECCLESIAE.

Sapientia edificauit sibi domum, excidit columnas  septem . Non est, fratres dilectissimi, domus ista materialis sed spiritalis, in qua sponsus sponsam, dilectus dilectam, speciosus speciosam, spiritali sibi nectit matrimonio, despondens eam uni uiro uirginem castam exhibere Christo.

Ne igitur per uicos et plateas quereret eam quam anima sua diligit, precepit domum sibi fieri in qua solemnia nuptiarum fiant, ubi filie Ierusalem regem Salomonem in decore suo conspiciant, ubi denique laudent eum in choro, in tympano et psalterio psallant ei. Nec ad hoc opus consummandum sapientem aliquem, sed ipsam sapientiam, que est uerbum Patris, uirtus et fortitudo, direxit, ut uerbum operetur uelociter, fortitudo, sapientia eleganter.  Sapientia igitur edificauit sibi domum. Domum istam sapientia sibi edificauit, quoniam quidquid proprietati Sponsi accedit a possessione sue sapientie nequaquam recedit: quia cum ipso genita eiusdem essentie, pari uoluntate et potentia semper ei assistit. Domus hec triplici mansione distinguitur. Prima est laborantium, secunda desiderantium, tertia uero fruentium. Ut autem de prima mansione primo dicamus, laborantium alii sunt inferiores, alii superiores . Primi sunt qui ad similitudinem Moysi a filia Pharaonis adoptati, et in flumine Aegypti repositi, postmodum adoptionem eiusdem detestantur, et Aegyptios relinquentes ad filios Isrel reuertuntur. Per carnis enim concupiscentiam in flumine uitiorum enutriti,  cum adulti fuerint, non secundum carnem, sed secundum Spiritum ambulare incipiunt, et uias suas malas relinquentes, ad filios Isrel, id est ad uidentes Deum redire cupiunt: attendentes enim in quos fines seculorum, hoc est, fines secularitatis deueniunt, quasi in se ipsos inuectiua facientes, uoce prophetica exclamant, dicentes: Filia Babylonis misera, beatus qui retribuet tibi retributionem tuam quam retribuisti nobis, , de filia Babylonis, hoc est, de uoluptate carnis, conqueruntur dicentes ei: Beatus est qui dignam recompensationem tibi exhibuerit, ut sicut tu spiritum in carne mortificasti, sic et tu per spiritum in carne mortificeris. Abiiciunt ergo gregem porcorum, quem pascebant in regione dissimilitudinis, et in domum  Patris sui, ubi mansiones multe sunt redeunt, et conuentione facta ex denario diurno, id est pro uite eterne premio, operarii fundamenti in domo Dei constituuntur. Primo ergo terram effodiunt, postea ordine tripartito lapidum fundamentum disponunt. Terram effodiunt, dum quidquid terrenitatis latet in corde, per confessionem oris manifestum faciunt. Fundamentum tripartita distinctione lapidum ornant, dum primo per compunctionem animi, secundo per detestationem mali, tertio per cautelam mali futuri se in proposito bono confirmant. Cementum de lacrymis et feruore deuotionis conficiunt, ne imminente tentatione et spiritu procellarum sibi disiungi possit tanti operis artificium. Attende tamen quia et hoc fundamentum  terre profundius infixum, a terra hinc inde colligitur: quam is qui a consuetudine praua in nouitatem uite euadere nititur, exterius per mundi oblectamenta, interius per illicita desideria frequentissime pulsatur. Iste sunt aque exteriores et interiores, que nostre domui frequenter allidunt, que tamen ad spiritalem ingressum Dei ad cor hominis metuunt et recedunt. uiderunt, inquit, te aque, Deus, uiderunt te aque et timuerunt, et turbati sunt abyssi . Est abyssus interior, et est abyssus exterior. Interior abyssus est, abyssus cordis: exterior abyssus est, abyssus mundi. Aque abyssi interioris, uane cogitationes, praue delectationes; aque abyssi exterioris, uana gloria, concupiscentia  oculorum et superbia. Iste ergo aque primo uident Deum, quando iudicium metuunt, et hoc est: uiderunt te aque, Deus, uiderunt te aque et timuerunt. Turbantur abyssi, dum pace uanitatis interrupta, cor retrahi incipit ab amore mundi.

Sunt et de alio genere laborantium, qui, etsi non gradiuntur per uiam uniuerse carnis , hoc est, uniuerse carnalitatis , per sensum tamen exteriorem delectationes hauriunt, que inter sensum exteriorem et sensum interiorem posite, animam usque ad inuisibilia Dei ascendere non permittant. Audi Hieremiam conquerentem de illa sensus delectatione: Oculus meus, inquit, depredatus est animam meam in cunctis filiabus urbis mee , nec  solum uisus, uerum etiam quilibet alius sensus in his delectatur. Siquidem uisus reficitur in cursu fluminum, risu camporum, condensis nemorum, et ceteris huiusmodi que ad nostre mortalitatis spectant solatium: Auditus in hymnis et canticis, in uerbis quandoque otiosis, in lyris et tympanis, et ceteris musicis instrumentis. Gustus in olla carnium cum Aegyptiis, in numero uolatilium cum Hebreis. Cum Esau in edulio lenticule, cum Loth in sapore uinee raro, cum Elia appetit conuiuium panis subcinericii, nunquam cum filiis prophetarum ollam Elisei. Similiter et alii sensus, utpote odoratu redolentia, tactu suauia et lenia. Secundum autem uanitates sensuum effectus dirigatur operationum. uult enim operari uisus quod recreat, auditus quod delectet, gustus  quod sapiat, odoratus quod afficiat, tactus quod mulceat. Huiusmodi delectatio sensuum quandoque animam omnino deiicit, quando a gradu perfectionis ex parte retrahit. De primo habemus exemplum in Dalida [sic] illa de terra Philisthiim, que Samsoni fortissimo crinem fortitudinis abscidit, qui superuenientibus inimicis captiuatus et priuatus est oculis . Dalida enim interpretata paupercula, hoc est, delectatio breuis et transitoria, Samsoni, hoc est cuilibet uiro forti crinem fortitudinis abscidit, dum quoslibet uiriles animi motus ad exsecutionem perfecti operis ascendere non permittit. Unde et superuenientibus inimicis priuatur oculis: primo oculo rationis ne possit uerum cognoscere, postmodum oculo contemplationis, ne possit Deum diligere. De  secundo habemus exemplum in Genesis historia de Iuda , quia, cum uellet in Thamnas ascendere ad tondendas oues, Thamar ei in uia occurrit, et depositis uiduitatis uestibus, bonis ornata indumentis ipsum in amorem suum traxit. Iudas confitens, Thamar amaritudo, Thamnas signum uel opertum interpretatur. Dum ergo quilibet corde et opere confitens uult in Thamnas ascendere id est, profectu uirtutum priores excessus operire, bona conuersatione signum et exemplum se aliis prebere, molliciem rerum temporalium ab operibus innocentie separare, Thamar in biuio occurrens in amorem suum trahit, quia delectatio rerum temporalium, que uere est amaritudo anime, inter sensum exteriorem et sensum interiorem media interueniens,  a gradu perfectionis retrahit. Hi tamen, etsi uanitate rerum temporalium delectantur, per opera tamen pietatis et misericordie de his que citra perfectionem egerint, Deo reconciliantur.

Secunda uero mansio mirabili quodam disponitur artificio, secundum Ezechielis disertionem, quanto prima mansio est altior, tanto eadem est humilior. uiri enim contemplatiui quanto ceteris sunt caritate excellentiores, tanto paupertate spiritus omnibus sunt humiliores. Excelsi siquidem caritati uacant, sancte meditationi student, imo desiderant eum qui saluos se fecit a pusillanimitate spiritus et tempestate. Hi sunt qui phiolas odoramentorum plenas ante conspectum Dei semper offerunt,  et incensum deuotionis super aram cordis sui, igne caritatis accendunt. Omni quoque creature propter Deum se subiiciunt, et in humilitate spiritus ambulantes, alieno imperio semper addicti proprie uoluntati nichil relinquunt. Ea itaque, que sursum sunt sapientes, tanquam fortes armati atrium suum custodiunt, et in equis suis ascendentes in arcu et sagitta, in funda et lapide inimicis suis preualuerunt.

Quorum uictoriam et fortitudinem Ioannes in Apocalypsi descripsit, cum diceret: Et ecce, inquit, equus albus, et qui sedebat super eum habebat arcum, et data est ei corona, et exiuit uincens ut uinceret . In equo sensualitatem, in sessoue rationem accipe: que ratio super equum sedere  dicitur, quoties nec caro aduersus spiritum, nec spiritus aduersus carnem concupiscit. Sed quidquid animale est in homine, imperio rationis usquequaque subiicitur. Et qui sedebat super illum habebat arcum. In arcu duo, lignum scilicet et chorda inueniuntur. In ligno ergo, quod per se non flectitur, propriam accipe uoluntatem: in chorda, obedientie necessitatem. Per chordam lignum intenditur, dum ex precepto obedientie, libertas uoluntatis a finibus suis recuruatur. Huic arcui tres sagitte sunt necessarie; prima est, obedire humiliter: secunda, obedire uelociter; tertia, obedire sapienter. Obedientia enim humilis uulnerat superbiam, uelox desidiam, sapiens maliciam. Hoc arcu non quilibet obediens utitur, sed tantum ille qui in hoc obediendo  Simonem Petrum imitatur.

Tria enim obedientium genera Simonis nomine, qui obediens interpretatur, nobis in Euangelio designantur. Legitur enim de Simone Cyreneo, de quo dicitur: quoniam hunc angariauerunt ut tolleret crucem eius . Legitur etiam de Simone leproso, in cuius domo iehsu discubuit, cui dictum est: Oleo caput meum non unxisti, aquam pedibus meis non dedisti . Legitur etiam de Simone, qui cognominatus est Petrus, qui propria passione passionem Christi est imitatus. De primo obedientium genere sunt, qui portant quidem crucem Domini ieiuniis, uigiliis et ceteris discipline institutis, sed ad omne id quod fieri oportet nichil faciunt uoluntarie, sed quasi seruientes ad oculum,  non spiritus libertate, sed sola feruntur ordinis districtione. Unde et dicitur: Et hunc angariauerunt, id est, cegerunt, ut tolleret crucem eius. De secundo obedientium genere sunt, in quorum domo discubuit iehsu, per inspirationem conuersionis, sed adhuc leprosi apparent exemplo praue conuersationis, minus habent deuotionis ad Deum, parum, imo nichil dilectionis ad proximum, et quod apud Deum et homines est detestabile, lucem in tenebras, bonum in malum, bonis etiam insidiantes operibus student conuertere. De quibus Psalmista loquitur: Quoniam peccatores intendentes arcum, parauerunt sagittas suas in pharetra, ut sagittent in obscuro rectos corde . De pharetra  etenim iniqui cordis sagittas mittunt mordacis detractionis. Audi qualiter: Ut sagittent, inquit, in obscuris rectos. Recte dicit in obscuris, quia dum aditum uere reprehensionis non inueniunt, falsa tamen murmura quasi palpitando componunt. Caueat ergo unusquisque ne efficiatur similis uiris Sodomorum pessimis, qui Loth habitantem in domo subuertere cupiunt, sed percussi cecitate fores tabernaculi inuenire non possunt. uiri siquidem iniqui dum Loth, hoc est declinantem a malo expugnare moliuntur , fores tabernaculi, hoc est aditum reprehensionis non inueniunt: quia cuiuslibet honesti bona conuersatione excecati ad ipsum introire non possunt. Timeat unusquisque nostrum et caueat illam Isaie sententiam, que dicit: Quia dilatauit  infernus animam suam et aperuit os suum absque ullo termino, et detractores descendent ad ipsum, et sublimium oculi deprimentur .

De talibus enim dicitur: Oleo caput meum non unxistis, id est desiderio deuotionis ad dulcedinem diuinitatis mee non ascendistis. Oleo caput meum non unxistis, est oleum quo nos Christus, et est oleum, quo nos Christum inungimus . Oleum quo nos Christus inungit, dulcedo est diuine inspirationis, qua anima per se sicca et arida saginatur, dum gratia, qua prius carebat, sola Dei bonitate ei infunditur. Sicut adipe, inquam, et pinguedine repleatur anima mea. Duplex est oleum, quo nos Christum inungimus. Primum est oleum exultationis, dum quelibet anima iam percepta gratia,  in spe future glorie exultat et letatur. Secundum est oleum deuotionis, dum toto mentis desiderio oratio nostra, sicut incensum in conspectu Dei dirigitur. De quo maxime dicitur: Oleo caput meum non unxisti, quasi orationis deuotione ad celsitudinem diuinitatis mee non ascendisti, et subiungitur: Aquam pedibus meis non dedisti . Sicut caput inungere spectat ad desiderium contemplatiui, sic pedes lauare ad reconciliationem peccatoris: Duobus siquidem pedibus Deus ad peccatores uenit, scilicet pede misericordie, et pede iusticie. Pede misericordie uenit, dum gratis immeritum impium iustificat: pede iusticie uenit dum unumquenque pro merito iusticie damnat aut coronat: quos pedes  aqua illi non perfundunt, qui nec pro commissis suis Dei misericordiam implorant, nec future examinationis iudicium reformidant.

De tertio uero obedientium genere sunt qui in corde bono et optimo uerbum obedientie audiunt, et que de his, que secundum Deum sunt, imperata fuerint, solo amore iustitie implent et perficiunt. De tali autem obedienti recte subiungitur: Et data est ei corona, et exiuit uincens ut uinceret . Tres sunt corone, que uero obedienti donantur. Prima est corona uictorie, secunda est dignitatis et potentie, tertia est glorie corona. Prima habetur de triumphato hoste, secunda pro imperii adeptione, tertia pro beatitudinis consecutione. Primam habent, qui pugnauerunt contra hostem et uicerunt.  Secundam habent, qui seipsos regunt, se iudicant, sibi imperant, ne aliqua causa uel occasione inimicus possit de cordibus eorum pacem tollere. Et exiit, inquit, uincens ut uinceret. Primo siquidem egrediuntur uincendo inimicos, postmodo egrediuntur et uincendo seipsos.

Tertia uero mansio, quam fruentium diximus, eorum est qui replentur in bonis domus eius, et seruo illi bono et fideli annumerati iam intrauerunt in gaudium domini sui. Ut autem gaudium eorum sit plenum, agnus qui in medio eorum est, duplici eos uestimento induit, quorum primum est splendor eterne claritatis, secundum iocunditas diuine contemplationis. Si illuminarentur sine iocunditate, bonum esset imperfectum, si iocundarentur sine  illuminatione, et hoc quoque bonum minus plenum esset: et ideo utrunque datur, alterum ad gloriam corporis, alterum ad iocunditatem mentis.

De refectione eorum Psalmista loquitur, dicens: Inebriabuntur ab ubertate domus tue, et torrente uoluptatis tue potabis eos . In presenti quidem uita sancti reficiuntur, sed non inebriantur: in futura et reficiuntur, et inebriantur. Hic refectio particularis, ibi refectio uniuersalis, cum precinget se et faciet illos discumbere, et transiens ministrabit illis . Est una refectio anime in sacramentis, secunda in Scripturis, tertia in uirtute orationis, quarta in beatitudine glorificationis. In prima refectione uitulus saginatus occiditur, in secunda liber signatus septem sigillis  aperitur, in tertia scala Iacob erigitur, in quarta cena nuptiarum agni instauratur. In prima refectione anima in sacramenta passionis deponit uetustatem, in secunda per consolationem Scripturarum spes accipit fortitudinem, in tertia quasi per scalam graditur de uirtute in uirtutem, in quarta eterni illius conuiuii consequitur beatitudinem. Beatitudinem dico in corpore, et beatitudinem in mente, utraque enim substantia, scilicet corporea et incorporea, sua ibi habet bona. Duo sunt autem ibi bona precipua, uidelicet cognitio ueritatis, et perfectio caritatis. Similiter et duo corporis, quorum unum est decor pulchritudinis, reliquum est integritas sanitatis: primum est in  glorificatione corporis, secundum est in abiectione corruptionis. Iste autem uirtutes, etsi ibi inter se sint diuerse, in usibus tamen fortassis nulle sunt differentie. Quia singule uirtutes usum omnium, et omnes usum singularum habebunt, ut impleatur illud propheticum: Omnia ossa, id est omnes uirtutes nostre dicent: Domine, quis similis tui?  Isti fortassis significati sunt per mulierem illam amictam sole, habentem lunam sub pedibus suis, et coronam de stellis duodecim . Circumamicti siquidem sole iusticie lumen inhabitant inaccessibilem, et nullam sui partem extra ipsum relinquentes. Lunam sub pedibus calcant, id est uite huius mortalitatem, siue rerum mundialium uanitatem: unde et coronam de stellis duodecim  habere dicuntur. In corona neque principium neque finis, per quam potest gaudium intelligi interminabilis eternitatis. In stellis uita et doctrina apostolice predicationis. Recte ergo coronam de stellis duodecim habere dicuntur, quia quorum uitam et doctrinam in hac uita sunt imitati, ad eorum similitudinem coronati sunt in celis. Hec de triplici illa mansione secundum seriem propositi diximus. Multa alia adhuc dici possent de septem columnis, de ornatu sponse et sponsi, de apparatu conuiuii, si esset qui aurum de terra educeret, et instantia solennitatis pro reuerentia debiti officii non urgeret. Interim igitur his omissis in illam celestem mansionem, in tabernaculum non manufactum, totam mentis nostre intentionem, dirigamus, ut  tandem ab hac seruitute corruptionis transferamur in libertatem glorie filiorum Dei. Iter nostre peregrinationis, fratres dilectissimi, in timore Dei et dilectione proximi proficiamus, ut in illa celesti patria mereamur fieri heredes Dei, coheredes autem Christi, prestante Domino nostro Iesu Christo, cuius regnum et imperium permanet in secula seculorum. Amen.



SERMO XLI. IN DEDICATIONE ECCLESIAE.

Facta sunt encenia in Ierosolymis . Multos ex uobis, fratres dilectissimi, clauem scientie accepisse, et legem Domini immaculatam et conuertentem animas digito Dei scriptam in cordibus uestris iamdudum agnoui. Siquidem illa clauis Dauid  que claudit et nemo aperit, aperit et nemo claudit, profunda Dei et mysteria Scripturarum uobis aperire uoluit, uobis, inquam, quibus datum est nosse mysterium regni Dei, ceteris autem in parabolis. Me itaque sequentem ut paruulum, sapientem ut paruulum, lacte adhuc, non solido cibo nutriendum, timor dissoluit, ignorantia arguit, uerecundia denique confundit. Inter perfectos enim loqui sapientiam, et spiritalibus spiritalia comparare oportebat, qui eorum que retro sunt obliti, toto sensu cogitant circunspectionem Dei, et in lege eius meditantur die ac nocte. Quoniam ergo tantorum uirorum presentiam etiam uerbo offendere summa iniuria est, in uocem lamentationis potius quam  sermonis libet erumpere, paratus quantum ualeo fonte lachrymarum satisfacere his, quos necessitate obedientie licet inuitus cogor offendere. ueruntamen quia uiri estis misericordie, gens sancta, populus acquisitionis , scientes quid est, misericordiam uolo et non sacrificium, misericordiam uestram potius quam iudicium respicio, magis securus de uenia, quam formidolosus de offensa. Libenter enim suffertis insipientes, cum sitis ipsi sapientes, quia uestre uirtutis est parcere, non punire, excusare non iudicare, in his maxime quorum euentum urget necessitas, et finem exequendi prohibet rei imparate difficultas. Sed ne tum per sermonis incuriam, tum prolixitatis uitium, usque in fastidium decurrat oratio, studeamus finem breuitate  apprehendere, ut qui subtilitatem ingenii, profunditatem sententiarum, pulchritudinem eloquii desiderant, accelerato fine orationis minus fastidire incipiant.

Facta sunt, inquit euangelista, encenia in Ierosolymis. Encenia quantum ad etymologiam nominis, quasi encenia dicuntur, quod sonat innouationem siue dedicationem. Hec autem solennitas a Iuda Machabeo instituta est  quantum ad ueritatem historie, quando eiectis idolis et eorum cultibus de templo Domini, diuino cultui illud iterum mancipauit. Scitis, fratres karissimi, quecunque scripta sunt, ad nostram doctrinam scripta sunt , ut per patientiam et consolationem Scripturarum spem habeamus. uos maxime qui nouistis uitulum Libani comminuere, et quinque de  panibus hordeaceis multa millia hominum satiare; in huius templi uisibilis structura alicuius inuisibilis templi inuestigatio, ni fallor, nobis proponitur. Quod edificandum et post subuersionem mundandum nobis insinuatur, ut si omnis edificatio constructa crescat in templum sanctum in Domino. Non inconuenienter ergo templum Dei animam iusti dicimus, que imago et similitudo Dei est, et sacrarium Spiritus sancti. Primo ergo uideamus quomodo templum istud tribus modis edificatur. In altum surgit et consummatur, scilicet dilectione et bona operatione: cognitio in fundamentum iacitur, dilectio in parietes erigitur, bona uero operatio quasi tectum, parietes in summitate amplectitur. Sicut enim dicit Augustinus: Quantum cognoscis,  tantum diligis, tantum operaris: non enim potest quis diligere quod non cognoscit, uel operari quod non diligit.

Tribus autem modis ad perfectam cognitionem peruenimus, scilicet meditatione, exercitatione, eruditione. Est autem meditatio frequens cogitatio animi in dubiis ad inuestigationem ueritatis. Exercitatio frequens usus inquisitionis siue per seipsum, siue ad alterum. Eruditio autem est studiosa animi informatio, uel ad agendum quod oporteat, uel ad sciendum quod ignorat. Cognitio autem alia est sub homine, alia est de homine, alia uero supra hominem. Ea que est sub homine, est de rebus creatis propter hominem, per quam cognoscit homo dignitatem  sue conditionis. Per eam uero que est de homine, cognoscit homo uitium proprie infirmitatis. Per eam que supra hominem, gratiam bonitatis. Per primam cognoscis quid acceperis, per secundam quid perdideris, per tertiam quid accepturus sis.

Post cognitionem dilectio quasi sapiens architectus, fundamentum erigit, in ingressu ponens discretionem, in capite deuotionem, in sinistro latere compassionem, in dextro uero mansuetudinem. Primo ponitur discretio, ut sciamus discernere mundum ab immundo, sanctum a prophano, malum a bono, ne ex coniunctione uirtutis et uitii prophanetur in terra sanctuarium Dei. Nam mala sunt uicina bonis errore sub ipso. Pro uitio uirtus crimina sepe tulit. 

 In omni ergo sacrificio tuo sal offeras, hoc est discretionem habeas, sicut precipit tibi Dominus , ne si onera importabilia alligaueris citius oneri succumbas: aut si inutiles collegeris lentiscas, et desidiosus fias sicut in Apocalypsi legitur: Utinam calidus esses, aut frigidus: sed quia neque calidus es neque frigidus, incipiam te euomere ex ore meo . Post discretionem sequitur deuotio in oratione, compassio in proximi infirmitate, deuotio quantum ad Deum, compassio quantum ad proximum, mansuetudo quantum ad te ipsum. His quatuor parietibus omnis edificatio constructa concrescit in templum sanctum in Domino, quoniam discretio edificat sapienter, deuotio diligenter, compassio misericorditer, mansuetudo decenter.  Fructum uero mansuetudinis Propheta nobis aperit, dicens: Diriget mansuetos in iudicio, docebit mites uias suas . Et in Euangelio: Beati mites, quoniam ipsi possidebunt terram . Et alibi: Super quem requiescet Spiritus meus, nisi super mitem et humilem et cetera . Isti sunt quatuor annuli aurei, qui erant in angulis arce testamenti, quibus eleuabatur cum castra essent mouenda, et deponebatur cum essent figenda tentoria. Sancta enim anima, que arca testamenti dicitur, quia legem Dei retinet corde, et implet bona operatione, his quatuor supradictis uirtutibus a terrenis affectibus sursum erigitur, et deuictis tentationum motibus, in tranquillitate mentis quieta  custoditur. Ad deuotionem nos exhortatur sponsus in Cantico amoris, dicens: Comedite et bibite, amici mei, et inebriamini karissimi . Comedite de fructu bone operationis, bibite de uino compunctionis, inebriamini in gaudio sancte deuotionis. Compassionis exemplum dedit nobis Samaritanus ille misericors, qui pretereuntibus sacerdote et leuita, fecit misericordiam in illum, et accuratis plagis eius infudit oleum et uinum . Et quid aliud obstetrices Hebreorum nobis contulerunt, nisi compassionis exemplum, que non metuebant mandato Pharaonis contraire, ut filios Hebreorum de morte possent eripere ?

Sequitur de ultima parte spiritalis edificii, hoc  est, de bona operatione, legitur in historia ueteri  tria animalium genera in sacrificio Domini offerenda, de animalibus, de pecoribus, et de auibus. In his tribus animalium generibus, tria genera operum insinuantur. Quedam enim agimus ad mortificationem carnis, quedam ad custodiam uirtutis, quedam ad officium caritatis. Prima et ultima agimus propter nos, media uero propter proximos. Ea que sunt ad mortificationem uitiorum, debent esse laboriosa, et aspera in fortitudine animi, et humiliatione corporis, in fame et siti, in frigore et nuditate, in ieiuniis multis, in caritate non ficta. Que uero sunt ad officium caritatis, debent esse pia, mansueta, plena misericordia, facta in hilaritate, studiose et absque dilatione.  Que uero sunt ad custodiam uirtutis, debent esse simplicia, casta cum deiectione sui, et contemptu seculi. Simplicia et casta quantum ad custodiam hominis interioris cum deiectione sui, et contemptu seculi, quantum ad cautelam hominis exterioris. Ea que primo loco diximus, referuntur ad sacrificium de armentis, que sunt laboriosa et fortia: que secundo loco dicta sunt, ad sacrificium de pecoribus, que sunt mansueta et innocentia: que uero tertio loco ad sacrificium de auibus, quod est in turture et columba, quia sunt simplicia et casta.

Aedificata est domus Domini prout potuimus, consequenter eius dedicationem breuiter perstringamus. In materiali templo tres legimus factas dedicationes. Unam sub Salomone, secundam post  captiuitatis reditum de Babylone, tertiam uero per Iudam Machabeum in templi desolatione. In hunc modum templum nostrum spiritale habet tres dedicationes. Unam in baptismate, secundam in renunciatione seculi, tertiam in depositione carnis. In baptismate siquidem Deo dicata est anima rationalis, dum per depositionem uetustatis mundatur, per inhabitantem gratiam Spiritus sancti sanctificatur, per confessionem fidei armatur, per unctionem olei corroboratur. De secunda templi dedicatione Paulus gloriatur, cum dicit: Mihi absit gloriari, nisi in cruce Domini nostri Iesu Christi, per quem mihi mundus crucifixus est, et ego mundo . uidemus quosdam habere contemptum mundi, quos  non contemnit mundus, quosdam contemni a mundo, qui non contemnunt mundum, quosdam et contemnere mundum, et contemni  mundo, quosdam nec contemnere mundum nec contemni a mundo. Hi qui contemnunt mundum et non contemnuntur  mundo, sunt qui et si corpore sunt in mundo, conuersatione tamen sunt in celo, quorum uitam admiratur mundus propter difficultatem, et ueneratur propter sanctitatem. Qui uero contemnuntur  mundo et non contemnunt mundum, sunt quos abiicit mundus propter rerum paupertatem, pannorum uilitatem, persone deiectionem, et uite enormitatem: qui et si relinquant mundum necessitate, omnia possident uoluntate. Sunt et alii qui contemnunt mundum et contemnuntur a mundo,  quales fuerunt sancti, qui ludibria et uerbera experti, insuper et uincula et carceres, lapidati sunt, secti sunt, tentati sunt, in occisione gladii mortui sunt pro Christo, per quem mundus eis crucifixus erat: quia propter ipsum mundum contemnebant, et ipsi mundo, quia propter Christum mundus eos abiiciebat. De his uero qui non contemnunt mundum, nec contemnuntur a mundo non oportet exempla subiicere, quorum et in misericordia est multitudo, et manifesta conuersatio. Hanc secundam spiritus innouationem tribus modis oportet comparari, scilicet abiectione proprie uoluntatis, patientia tribulationis, et desiderio patrie celestis, que tria et ipse Saluator prescripsit, dicens: Qui uult uenire post me, abneget semetipsum et tollat  crucem suam, et sequatur me . Abneget semetipsum, deponendo propriam uoluntatem: tollat crucem suam, patientiam habendo tribulationis: et sequatur me, desiderio patrie et operis imitatione. Qui enim dicit se in Christo manere, debet sicut ille ambulauit et ipse ambulare .

Ultima innouatio spiritus est in carnis depositione, cum inebriabuntur ab ubertate domus sue, et torrente uoluptatis sue potabit eos, cum ingredientur in lumine tuo ad uidendum Deum deorum in Sion. Ista spirituum innouatio quanto est excellentior ceteris, tanto est ceteris magis admirabilis: tunc enim superueniet quod perfectum est, et euacuabitur quod ex parte est. Siue enim sensus  destruetur, siue intellectus purificabitur, siue dona gratuita perficientur et confirmabuntur, deposito siquidem corpore mortis huius sensuum alii destruentur, et quantum ad usum, et quantum ad habitum, ut tactus qui spiritali creature non conuenit, cum tantum in rebus corporeis ipsum oporteat exerceri. Alii destruentur quantum ad usum, quem nunc habent, non quantum ad habitum, ut gustus et odoratus. Gustus etenim tunc erit, illa eterna beatitudine satiari: odoratus erit officium, in ea delectari: uisus uero et auditus destruentur quantum ad instrumentum, non quantum ad usum uel quantum ad habitum. Anime siquidem beatorum deposito corpore mortis, et uident opera hominum, et audiunt uoces Deum laudantium. Ad hoc ut uideamus  quomodo purgetur intellectus, necessarium est sumi de lignis Lybani ad edificationem templi.

In Thimeo Platonis scriptum asserunt, quoniam intellectus solius Dei est, et admodum paucorum hominum: sed si paucorum hominum est intellectus, cum multi sint homines, consequens est ut aliqui sint sine intellectu. Sed intellectuum alius est ex creaturis, alius ex Scripturis, alius ex infusione superne ueritatis. Primus est uulgi, secundus philosophi, tertius uiri religiosi. Primus omnium, secundus multorum, tertius est admodum paucorum hominum. Tunc ergo intellectus noster purificabitur, cum non per creaturas intelligemus, sed ex sola infusione illius summe ueritatis, in quam et per quam omnia intelligentes erimus, sicut scriptum  est in prophetis: Et erunt omnes docibiles Dei . Sed et caritas tunc perficietur, quia nec aliud nec aliter quam debeat tunc diligetur.

Est autem duplex perfectio caritatis, una in constantia diligendi, altera in intentione dilectionis. Prima perfectio, ut fortis sit contra aduersaria toleranda, ut paratus quis sit pro Christo in carcerem et in mortem ire, et pro proximo animam ponere. Secunda, ut tantum incensa sit, ut amplius inflammari non possit. Prima perfectio est uie, secunda, patrie. Habemus tres innouationes spirituum distinctas, primam iam accepimus, in secunda per gratiam ambulamus, tertiam uero adhuc expectamus,  quam nobis prestare dignetur iehsu Christus Deus et Dominus noster creator et redemptor, cuius regnum et imperium permanet in secula seculorum. Amen.



SERMO XLII. IN FESTO SANCTI uICTORIS.

Isti sunt qui uenerunt ex magna tribulatione, et lauerunt stolas suas, et dealbauerunt eas in sanguine Agni . Ab initio nascentis Ecclesie, que in sanguine iustorum fundata est et plantata, sancti martyres spectaculum facti sunt mundo, et angelis, et hominibus. Et quidem spectaculum facti sunt mundo, quando tyranni et persecutores Christi in effusione sanguinis eorum delectati sunt: hominibus, cum iusti et fideles in patientia eorum edificati  sunt: angelis, cum spiritus angelici de eorum uictoria pariter et gloria gauisi sunt: Ad hoc spectaculum, fratres dilectissimi, nos inuitat angelus, qui Ioanni loquitur, et in Ioanne omnibus conseruis, et fratribus eius habentibus testimonium Iesu. Inuitat, inquam, cum dicit:

Isti sunt qui uenerunt. uos ergo qui ad spectaculum hoc inuitati estis, intueamini agones martyrum, uirtutes eorum, et gloriam eorum. Intueamini agones eorum et admiramini, quod in carne fragili, in uase fictili, in corpore mortis huius, tanta potuerunt pati supplicia. Intueamini uirtutes eorum, signa et prodigia, et mirabilia que Deus operatus est per eos, et in sanctis martyribus laudate Dei beneficia. Intueamini gloriam eorum, qua in  celis perfruuntur, et implorate eorum subsidia. Nec estis ad hoc spectaculum de longe inuitati, quod prope uos demonstratur, cum dicitur: Isti sunt, uere prope nos esse dicuntur, quos oculo spiritali uidetis, crebris orationibus alloquimini, manibus per imitationem boni operis quoquo modo attrectatis, cordis deuotione firmiter retinetis. Merito prope uos, quia spiritales estis, demonstrantur: quia spiritales uiri ea que spiritalia sunt de prope uident, utpote que diligunt, que affectant et habere concupiscunt. Temporalia uero de longe uident, utpote que non concupiscunt, et quibus frui in hoc mundo non cupiunt, tanquam stercora ea reputantes, ut Christum lucrifaciant.

Hoc est quod quando spiritalibus uiris loquitur  Deus siue angelus, separat eos, et seorsum ducit a tumultu, et uoluptate seculi. Sicut Dominus iehsu Christus, Petrum, et Iacobum, et Ioannem duxit in montem excelsum solos, quando transfiguratus est coram eis , ita Dominus, quando Moysi legem dedit, separauit eum a turba, et in caligine montis locutus est ei . Eodem modo locutus est Deus cum Abraham, Isaac, et Iacob, et angelus cum Helia in solitudine, quibus omnibus docetur, quod hi qui spiritalia prope intuentur, longe fieri debent a temporalibus. Et contra, carnales homines, qui carnalia affectant et habere cupiunt, ea oculo cordis uicino intuentur. Sed spiritalia uident de longe, quia si cum carnali  homine de sanctitate, de religione, de uita futuri seculi conferas, uideris ei quasi in somnis loqui, et oculum cordis ad ista non dirigunt, quia amore talium non afficiuntur. Legitur de Heli sacerdote, cuius caligauerant oculi quod non poterat uidere lucernam Dei antequam extingueretur . Quod ad litteram sic accipiendum est: Quia natura cecutientium oculorum est, quod flammam lucerne propter nimiam claritatem intueri non possunt, sed extincta flamma lucerne carbonem melius intuentur. In flamma uero spiritales uiri intelliguntur, qui intus ardent caritate, et foris lucent bona operatione. Per carbonem uero qui non lucet, quique carnales accipiendi sunt. Heli ergo per quem carnales designantur, non lucernam, sed carbonem  lucerne uidere potest: quia carnales homines magis acutum habent uisum cordis ad uidendum carnalia, quam spiritalia, propterea que diximus, sancti martyres spiritalibus uiris prope demonstrantur, cum dicitur: Isti sunt qui uenerunt.

Sed attende quod spiritalis uisus cordis duas exigit claritates, ad hoc ut spiritaliter sanctos Dei possit intueri. Unam exteriorem, in qua sancti sunt cum Christo in patria: alteram interiorem, quia iusti uiri per uirtutes intus illuminantur in anima. Illi enim soli qui intus per gratiam illuminati sunt, illam claritatem per contemplationem intuentur, in qua sancti martyres, et alii iusti gloriosi pariter et illuminati cum angelicis spiritibus in Christo uiuunt. Qui ergo in tenebris est peccatorum,  sanctos martyres in claritate positos non uidet. Per tenebras siquidem nemo claritatem uidere potest: imo per tenebras nec ipsas tenebras aliquis uidet, eo quod per solam claritatem non solum claritas, sed et tenebre uideantur. Illuminatum ergo necesse est ut habeat oculum, qui ad spectaculum istud admittitur, ad quod inuitati sunt illi quibus dictum est: Isti sunt qui uenerunt ex magna tribulatione et cetera. Ubi et recte appositum est, sunt, qui ad uerum esse peruenerunt, quod nec laboribus frangitur, nec infirmitate corrumpitur, nec mutabilitate transit, nec aliquo fine deficit, sed immutabilitate semper idem, eternitate sine fine subsistit: Isti ergo sunt, qui uenerunt ex magna tribulatione.  Prius tamen uenerunt ad tribulationem, postea ex tribulatione. Ad tribulationem uenerunt, quando tormenta passi sunt. Congrue dicitur uenerunt, quia non attracti, non coacti, sed uoluntate spontanea uenerunt ad supplicia passionis. Sancti enim martyres ad hoc sponte nitebantur, ut in hac uita pro Christo patiendo cito ab hoc seculo eruerentur. Sicut e contrario carnales homines ad hoc nituntur, ut fugiendo tribulationes huius uite, diu in hoc seculo radicentur.

uenerunt ergo sancti uiri ad tribulationem uite istius, fugiunt carnales homines tribulationes uite huius, nec tamen effugiunt, quia et si euadant tribulationes magnas huius seculi, tamen ad maximas illas tribulationes eterni supplicii, non dico ueniunt,  sed funibus peccatorum suorum uel inuiti pertrahuntur. Primo uide in luxuriosis uerum esse quod dico, et attende in eis ardorem libidinis, ingluuiem uentris, luxuriam uestium, resolutionem otiorum, que uincula quedam sunt, quibus ad tormenta mortis eterne pertrahuntur. Idem inuenies in auaris, si attendas rapacitatem eorum, inhumanitatem, contemptum Dei, obliuionem mortis, quibus quasi uinculis quibusdam ad penas gehenne pertrahuntur. Similiter et in aliis peccatoribus, quia cum dixerint, pax et securitas, tunc repentinus eis superueniet interitus . Ut autem exemplo uos doceam, quoniam martyres sponte ad tormenta uenerunt, attendite inuicti martyris nostri uictoris miram uictoriam, flagellis  ceditur, suspenditur eculeo, equorum rabie per mediam trahitur ciuitatem, et in mola pistorali toto confractus corpore, ad ultimum gladio consummatus est. Sed hec omnia sponte sustinuit, et est probatio in euidenti, quia manu angelica eductus de horrore carceris, sponte rediit ad locum passionis. Sic Laurentius insultat carnificibus, uincentius inuitat tortores. Hoc Dionysius et alii martyres fecerunt, qui per immanitatem tormentorum peruenerunt ad societatem angelorum. uenerunt etiam ex tribulatione, quando superatis tortoribus pariter et tormentis, uictores et gloriosi ad celestia regna migrauerunt. uictores plane fuerunt, et tortoribus suis superiores effecti, quando ipsis ad gloriam translatis, illi in eternis suppliciis demersi sunt.  Ubi uero et Maximianus, ubi Datianus, Fecenninus et alii martyrum persecutores certe uicti sunt, et exterminati usque adeo, quod nec inter mortuos memoria eorum remansit.

uenerunt ergo sancti martyres ad tribulationem, uenerunt ex tribulatione, utrunque istorum memoriter retinendum est. Quia pro utroque solennizat Ecclesia. In uigiliis sanctorum martyrum recolit Ecclesia, quod sancti martyres uenerunt ad tribulationem, quando uigiliis, ieiuniis, et aliis macerationibus carnis passiones sanctorum quodammodo imitatur. In diebus uero natalitiis eorum in gaudio spiritali recolit Ecclesia, quod uenerunt ex magna tribulatione, dum solenniter decantat ea que spectant  ad gloriam, sicut hodie facimus in laudem beati uictoris martyris, quando dicimus: In uirtute tua, Domine, letabitur iustus, posuisti super caput eius coronam de lapide precioso, et alia huiusmodi que in laudem et uenerationem ipsius hodierna die decantantur. Tertio uidelicet in octauis eorum solennizat Ecclesia pro futura glorificatione corporum, in quibus tormenta pertulerunt. Tripliciter ergo pro sanctis martyribus solennizat Ecclesia. In uigilia, in natali, in octauis eorum pro causis quas diximus. uenerunt ergo ex magna tribulatione.

Magna tribulatio martyrum appellatur, respectu aliarum tribulationum huius seculi, que respectu martyrii omnes parue non immerito esse dicuntur.  Dicitur autem pena martyrii magna tribulatio, non propter diuturnitatem temporis, quia multe alie pene tempore longiores sunt, sed dicitur magna, tum propter acerbitatem, quia in hac uita nulla pena acerbior est martyrio, tum propter effectum, quia nulla alia pena seculi huius tam efficax est ad peccatorum purgationem. Quantumcunque enim criminosus quis fuerit, si contritus corde et in fide Iesu Christi martyrium pertulerit, statim resecato per gladium martyrii quicquid in eo purgandum fuit, transit ad gloriam eterne beatitudinis, quod in nullo alio genere supplicii generare inuenitur.

Sed quid cause esse potest, quod in pena ignis purgatorii, que incomparabiliter maior est quolibet  martyrio, etiam illi qui minus peccauerunt non tam cito purgantur, sicut qui plus peccauerunt, et tamen per penam martyrii que multo minor est purgatorio, statim liberantur. Sed attendendum quod pena martyrii purgatoria est, et meritoria, pena purgatorii ignis purgatoria, et non meritoria: pena gehenne nec purgatoria nec meritoria. Pena martyrii purgatoria est propter passionem, quam martyr patitur: meritoria est propter actionem, qua sustinet martyrium. Sustinere enim agere est. Nec est alia actio tam efficax ad merendum, quam homo statim in ipso martyrio meretur purgari, et consummato martyrio ad gloriam transferri. Sed ignis purgatoria purgatorii quidem est, quia purgatur quis eam patiendo, sed non est meritoria,  quia nichil meretur quis, qui sustinet eam agendo, cum post hanc uitam non sit locus merendi: et ideo aliquem liberari de pena purgatorii, non est de merito hominis, sed de sola ordinatione diuine uoluntatis. Quod uero pena gehenne nec purgatoria nec meritoria est, constat, quia nemo qui pene illi addictus fuerit, ab ea potest ultra liberari.

Sicut ergo prediximus: uenerunt ex magna tribulatione, et lauerunt stolas suas. Stola genus uestimenti, et possumus triplicem stolam distinguere. Quia est stola penitentialis, stola nuptialis, stola triumphalis. Stola penitentialis est satisfactio peccati, de qua dicitur: Cito proferte stolam primam, et induite illum . Stola nuptialis est dilectio Dei et proximi, de qua stola scriptum est  de Iuda: Lauabit in uino stolam suam, et in sanguine uue pallium suum . Stola uero triumphalis in qua sancti martyres triumphauerunt, indumentum est corporis, de qua hic dicitur: Lauerunt stolas suas in sanguine Agni. Stola penitentialis lauatur aqua, quando peccator peccata sua plangit, et ubertate lachrymarum preuenit futurum fletum et stridorem dentium. Stola nuptialis lauatur in uino, cum sanctus uir diligens Deum et proximum, per feruorem spiritus deuotior et magis ardens efficitur. Feruor enim spiritus uinum illud est, de quo architriclinus in Euangelio dicit: Tu autem seruasti uinum bonum usque adhuc . Dicitur autem caritas lauari uino, non ut macula  caritatis diluatur, sed ut per feruorem spiritus sincerior et purior efficiatur. Stolam uero triumphalem sancti martyres sanguine lauerunt, quando passionis Christi imitatores effecti, pro ipso sanguinem suum fuderunt. Et attende, quia sicut dicitur: quod Iudas lauit in uino stolam suam, ita dici potest, quod Iudas lauit in aqua stolam suam: similiter et quod Iudas lauit in sanguine stolam suam. Cum enim Iudas confitens interpretatur, triplicem confessionem distinguere possumus, confessionem criminis, confessionem laudis, et confessionem fidei. Iudas ergo qui est confessor criminis lauit in aqua stolam suam. Iudas, qui est confessor laudis et pro acceptis uirtutibus Deum laudat et gratias agit, lauat in uino stolam suam. Iudas uero  qui est confessor fidei utpote beatus uictor et alii martyres, qui ante reges et presides fidem Christi confessi sunt, lauerunt in sanguine stolas suas.

Utrumque notandum est, quia dicitur lauerunt stolas suas et dealbauerunt eas, lauatio enim spectat ad peccatorum remissionem. Siquidem tunc remissionem peccatorum consecuti sunt, cum in passionibus suis corpora sua in sanguine suo abluerunt. Dealbatio uero spectat ad glorificationem corporum, quam sancti martyres expectant in futuro. Hanc etenim glorificationem sanguinem suum fundendo meruerunt, et propterea dealbauerunt stolas suas in sanguine Agni. Illud forte mouere potest aliquem quod dicitur: Lauerunt stolas suas in sanguine Agni, cum potius in proprio sanguine lauerunt et  dealbauerunt eas; sed non immerito sanguis sanctorum martyrum, sanguis Agni, siue Christi esse dicitur, qui sunt membra Christi. Sicut enim sanguis qui fluit de manu tua uel de latere, uel quocunque alio membro, uere sanguis tuus dicitur esse, ita et sanguis ille qui fluxit de membris Christi, scilicet beato uictore, et aliis martyribus uere sanguis Agni esse perhibetur. uel ideo sanguis sanctorum martyrum, sanguis Agni esse dicitur, quia in martyrio eum Christo obtulerunt. Potest etiam per sanguinem Agni intelligi uirtus passionis Christi cum dicitur: Lauerunt stolas suas in sanguine Agni. Merito etenim passionis Christi abluti sunt sancti martyres, id est, a peccatis suis mundati. Eiusdem  etiam passionis merito dealbati sunt, quia per eam glorificationem corporum in futura uita consequentur. Et hoc est quod dicitur, lauerunt stolas suas et dealbauerunt eas in sanguine Agni, id est in uirtute passionis Christi, cuius merito et in presenti peccatorum remissionem, et in futuro glorificationem corporum assecuti sunt.

Nemo enim quantumcunque iustus futuram gloriam potest promereri, et ideo totum illud bonum quod in alia uita sancti expectant, totum est de gratia, et de merito passionis Christi. Nemo quicquid boni faciat, quicquid supplicii patiatur, mereri potest futuram gloriam, ita quod ei quasi de iure debeatur, uel quasi Deus ei iniuriam faciat, si non dederit. Quod hac ratione ostendi potest: Omnia  bona que facimus, dona Dei sunt, et ideo per ea non obligatur nobis Deus, sed nos magis Deo. Nam cum aliquis dona tribuit alicui, certum est non illum qui dat, sed illum qui accipit obligari. Recte ergo lauationem et dealbationem sancti martyres expectant de merito passionis, quam de propriis meritis habere non possunt sicut prediximus. Sed quid speciale martyribus attribuitur, cum dicitur: lauerunt stolas suas, et dealbauerunt eas in sanguine Agni, cum non solum ipsi, uerum etiam uirgines, confessores, et ceteri iusti merito passionis Christi sint loti a peccatis, et glorificati. Sed aliud est dicere, Christus lauit stolas eorum in sanguine suo, et aliud, ipsi lauerunt stolas suas in sanguine Christi. Omnes enim iustos uirtute passionis sue Christus  lauit et dealbauit, sed soli martyres se ipsos lauerunt, et dealbauerunt in sanguine Agni: quia sanguinem suum quodammodo sanguini Christi commiscuerunt, et in fide passionis eius ad ipsius similitudinem corpora sua sanguine perfuderunt. Prius autem dicitur lauerunt, postea dealbauerunt, quia sicut scriptum est: Tempora regnandi non possunt preuenire tempora patiendi. Et propterea sancti martyres per angustam uiam martyrii incesserunt, ut eo ipso nobis ostenderent quoniam per multas tribulationes, iter nobis est ad celum. Quo itinere gradientes si in hac uita eorum fuerimus imitatores, in futura uita erimus glorie consortes, prestante Domino nostro Iesu Christo, cuius regnum et imperium permanet in secula seculorum. Amen.



SERMO XLIII. IN ASSUMPTIONE GLORIOSAE uIRGINIS MARIAE.


Que est ista que progreditur, quasi aurora consurgens, pulchra ut luna, electa ut sol?  Ordinem reparationis nostre diligenter aduertenti, uidentur quedam salutis nostre radiasse principia, cum beata Dei Genitrix uelut aurora diei iam eminentis prenuncia, ortu suo mundo illuxit, et noctis precedentis facta terminus, primitias quasdam spiritus, et dona gratiarum singulariter accepit. Ipsa etenim medio quodam noctis et diei exorta est confinio cum tetra mortis et peccati caligine, mundum inuoluente ante solis ortum, id est Christi aduentum, mundo apparuit, ut paulatim crescente lumine, nox auroram, aurora uero solem produceret,  qui exortus non solum ea que in celo sunt, sed et que in terra lumine claritatis illustraret.

Certe nox admodum longa ab Eua usque ad Mariam decucurrit, que licet peccatorum tenebris esset obscura, suis tamen uigiliis quasi fulgoribus quibusdam distinguebatur: quarum prima fuit illuminatio occulte inspirationis: secunda, sanctio legalis eruditionis: tertia, certitudo prophetice prenunciationis: quarta uehemens desiderium iam adimplende promissionis. Has noctis uigilias obseruabant sancti ab initio, non dico super gregem suum, sed quando hanc auroram aspicerent, sicubi pareret, si usquam sui proferret iudicia, quia hanc et rebus mysticis prefiguratam, et prophetis promissam  esse intelligebant. Primam huius noctis uigilam seruabant Ne et ceteri illius temporis, qui occulta inspiratione fuerunt illuminati: secundam Moyses et alii sancti patres, qui per legem spiritaliter fuerunt eruditi: tertiam prophete, qui beatam uirginem nascituram predixerunt: quartam sancti illi, qui uelut in puncto iam erumpentis aurore constituti, non solum ipsam, sed et Christum de ea nasciturum uidere ardentissime gestierunt, sicut Anna, Elizabet, Simeon ille iustus, et ceteri qui expectabant redemptionem Isrel. Et ut illam figuris fuisse presignatam per exempla ostendamus, quenam alia fuit columba illa, que de arca Ne tempore diluuii egressa ramum uirentis oliue in illam detulit?  Columba etenim de  arca Ne, Maria est de Ecclesia orta, que ramum oliue tempore diluuii in illam retulit, quia aquis uitiorum mundum inuoluentibus, Christum de se incarnatum in Ecclesia effudit. Qui ramus bene uirentis oliue, que signum pacis et concordie esse dicitur, quia Christus pacificauit ea que in celo sunt et in terra, soluens medium parietem inimicitiarum in carne sua. De ipsa quoque Iob oraculum texuit, dicens: Habet argentum uenarum suarum principia, et auro locus est in quo conflatur . Argentum quippe fuit Christi humanitas, que a sanctis patribus tanquam a uenis quibusdam secundum carnem successiue descendit. Aurum uero, uerbi fuit diuinitas: et eius conflationis locus, beata Dei Genitrix in qua Spiritus sanctus ineffabili  operatione diuinam et humanam naturam, in unam personam conflauit.

uirga quoque Moysi per quam fecit signa in Aegypto , Maria est, per quam Deus fecit mirabilia in mundo, e quibus unum de maximis est quod uersa in colubrum dracones Aegyptiorum deuorauit: quia cum de se Christum in similitudine carnis peccati genuit, omnia crimina, omnes hereses impiorum que Aegypto huius mundi illudebant, tum uirtute prolis, tum exemplo sue sanctitatis deleuit. Nec aliam puto per amygdalum illam significari, de qua Salomon loquitur dicens: Florebit amygdalus, et impinguabitur locusta, dissipabitur caparis . Amygdalus enim que ante ceteras floret arbores, Mariam significat,  que pre ceteris sanctis, floribus uirtutum emicuit, imo et ante ceteros florem illum specie et odore excellentem, Christum uidelicet de se protulit qui dicit: Ego sum flos campi, et lilium conuallium . In huius ortu impinguata est locusta, quia instabilis gentilitas fecunda est per gratiam: et dissipatus est caparis, quia Iudea aculeis peccatorum spinosa, a pinguedine spiritali uacua permansit. Sic in arca testamenti, que operiebatur auro purissimo significata est, ut ita loquar, Maria et eius uirginitas. In rubo ardente et non adusto, Maria et eius fecunditas. In throno Salomonis, cui alius in uniuersis regnis comparari non poterat, significata est Marie regalis sublimitas. Tot ergo  rebus mysticis, et uaticiniis designatam Salomon uidens in Spiritu, in uocem admirationis erumpit, dicens: Que est ista que progreditur, etc. Possunt tria ista, aurora, luna, sol, Marie sic adaptari, ut aurora eius natiuitatem, luna illam Spiritus sancti, que in ipsa fuit obumbrationem, sol uero gloriosam eius assumptionem respiciat. Ideo autem aurora natiuitati eius congruit, quia illa surgente quodammodo, et nox lucida, et dies uidetur obscura. Et solet plerunque per noctem mortalis uite fragilitas designari, sicut scriptum est: Anima mea desiderauit te in nocte . Et per diem diuine gratie illuminatio, teste Paulo, qui dicit: Nox precessit, dies autem appropinquauit . Nascente ergo Maria quasi aurora quedam surrexit, quia et  nox humane fragilitatis in ea fuit lucida per gratiam, et dies diuine gratie quodammodo obscuratus fuit per fragilem naturam. Pulchra quoque ut luna propter hoc esse dicitur, quoniam sicut luna in se naturaliter obscura suscepto in se solis radio, alieno lumine accenditur; sic Maria in mortali adhuc corpore constituta, suscepto in se Spiritu sancto, tanquam summe illius maiestatis radio, uero lumine Dei Filio fecundatur; luna lucet de nocte, et tenebras eius imminuit, et Maria Spiritu sancto fecundata tenebras peccatorum abstergit. Sicut autem luna lucet de nocte, ita et sol lucet de die. Per diem autem quandoque claritas future uite designatur, ut ibi: Quoniam melior dies una in atriis tuis  super millia . Recte ergo electa ut sol esse dicitur beata uirgo Maria, quia sicut sol claritate luminis et maioritate ceteris syderibus antefertur, sic in celestis uite gaudio illa sanctis omnibus iocunditate et gloria supraponitur. Fuit ergo quasi aurora consurgens in natiuitate, pulchra ut luna in illa Spiritus sancti obumbratione, electa ut sol in sua assumptione.

Sed adhuc modicum auroram istam inspiciamus. Inuenimus in ea tria quedam que nostre edificationi proficiant, scilicet terminum soporis, principium operis, et indicium sereni. Solent enim fortes operarii, surgente aurora, de somno surgere, et quasi sereno illucescente exire ad opus suum, ne forte ueniens Paterfamilias inueniat eos stantes in foro  ociosos. Unde rex Salomon hac aurora ponit finem sopori, et exit ad opus suum, intuetur speciosam, miratur immaculatam, laudat Mariam, dicens: Que est ista que progreditur et cetera. Ut autem moraliter tria ista intelligamus, potest referri terminus soporis ad penitentiam, principium operis ad actiuam, indicium sereni ad contemplatiuam. Si uis habere formam penitentis in Maria, lege eam stantem iuxta crucem. Si uis habere formam actiui, lege illam Elizabeth uisitantem. Si uis habere formam contemplatiui, lege eam cum apostolis orantem in cenaculo, cum Gabriele colloquentem in cubiculo. Quicunque ergo criminum sopore iaces depressus, exemplo regis Isrel pone et tu finem sopori, expergiscere et huc usque dormisse sufficiat, sta cum  Maria matre iuxta crucem, et per labores penitentie passionem Christi quantum uales imitare, a te ipso cruciatibus exigens, quod male uiuendo crucifixum denegasti. Intuere delicta tua, et memento unde excideris, sic tamen ea respice, ne tristicia uel diffidentia absorbearis; sic porta crucem latronis, ut paradisum expectes de promisso Saluatoris. Sunt enim nonnulli, qui peccata sua nimia luce intuentur, et hi pre magnitudine scelerum desperant de uenia.

Alii sunt qui minima ea luce respiciunt, et dum praua uel nulla ea reputant, semper durant in culpa. Sed uere penitentes temperata luce debent peccata sua intueri, ut sic per lamenta ea defleant, ut spem concipiendo penitentie premium se assecuturos  confidant.

Hanc penitentie formam presignauit nobis patriarcha Iacob, qui benedictionem patris uolens hereditare, tulit de grege duos hedos optimos, pelliculasque eorum circumdedit manibus, et colli nuda protexit, indutusque uestibus Esau ualde bonis, ad patrem ingressus est; a quo attrectatus, et tandem benedictione est confirmatus . Hedi quippe opera sunt penitentie, quibus Deus Pater libenter uescitur, qui debent decoqui aqua lachrymarum et igne tribulationis. Pellicule hedorum sunt mortificatio carnis, et abiectio proprie uoluntatis, quas Iacob debet circundare manibus: quia uerus supplantator uitiorum nichil debet habere in operibus penitentie, quod carni placeat, uel quod  propriam delectat uoluntatem. Protectio colli, cautela est futuri. uestes uero Esau id est peccatoris, uitiis criminum hispidi et pilosi, quibus Iacob debet indui, sunt honestas uite, et maturitas discipline. Qui enim uere uult supplantare uitia, oportet ut per honestatem uite, quod carnale est in se occidat, et matura conuersatione proximorum oculos foris non offendat. Quibus gestis ad patrem ingreditur affectu deuotionis, attrectatur a patre instinctu secrete inspirationis, tandem benedicitur ab illo premio eterne remunerationis.

Habes nunc in aurora nostra terminum soporis, uide nunc principium operis. Est autem principium operis in aurora exemplum uite actiue in Maria,  idoneum ualde huius rei exemplum. In illa est que triplici actiue uite genere inuenitur enituisse, quorum primum iocundum, secundum curiosum, tertium lachrymosum potest appellari. Ad primum pertinent opera illa que beata uirgo infantie Saluatoris exhibuit, qualia fuerunt, illum gestare brachiis, lactare et pascere, pannis inuoluere, que omnia et suauia et dulcia ac plena iocunditatis extiterunt. Ad secundum genus actiue pertinent purificatio in templo, hostiarum oblatio, uisitatio Elizabeth, peregrinatio in Aegypto, et huiusmodi que plena fuisse cure et laboris nemo est qui ambigat. Ad tertium pertinent opera illa Marie, que plena fuerunt doloris et miserie, ut puta astare crucifixo, plangere mortuum, declinatio persecutionum, et cetera his  similia. Tu ergo qui uis esse actiuus, sed non potes primum genus actiue uite attingere, quia supra te est, neque tertium, quia amarum est, saltem medium, quod curiosum diximus, uelis attentare, et cum beato Iob esto oculus ceco, pes claudo, pater pauperum, consolator pupillorum . uide si Christum peregrinum compulisti intrare, si cecum mendicantem iuxta uiam misericorditer respexisti, si uulneratum qui incidit in latrones cum sacerdote et leuita non preteristi, si in curam illius erogasti denarios: quia hec sunt infirma Christi membra per que Deus uult tibi operari salutem, et illis per te impendi consolationem. Certe plerunque solet accidere ut membro quod uulnere, fractura adustione, uel liuore attrectatum fuerit, molliora  fomenta, et curam medicinalem maiorem adhibeamus: Similiter est in Christo et Ecclesia, quia infirma membra sua maiori obsequio uult foueri. Unde in uanum iactat silentium claustri, pondus diei et estus, orationes, obsecrationes, qui affectu compassionis necessitatibus aliorum nescit inclinari. Neque enim dedignatur esse Anna cum Phenenna, non Rachel cum Lia, non Ioannes cum Cepha, non Maria cum Martha, non dextera cum leua, non contemplatiua cum actiua, quarum utraque in beata uirgine Maria aurore nostre excellenter fuit.

Contemplatiua siquidem est serenitas illa, que cum aurora nostra apparuit, ideo sereno comparata, quia tranquilla est et quieta, quia habitat in silentio a perturbationibus seculi longe est remota. Unde  et dictum est, quod Maria optimam partem elegit, que non auferetur ab ea. Optimam dixit, non feliciorem forte, sed suauiorem: quia bonum quandoque suaue appellatur, et secundum hoc nomen comparationis electiue, non comparatiue accipiendum est. Sic enim contemplatiua est suauis quod non actiua, cum potius laboriosa et grauis sit. Illud potius mouere potest, quod subiungitur, que non auferetur ab ea. Sicut enim alia est affectio animi rem desiderantis, et alia affectio animi ipsa re potientis, sic alius est sensus pomi dum odoratur, et alius dum gustatur. Sicut alia est uisio imaginaria dormientis et alia uisio presentaria uigilantis, sic alia est contemplatio huius uite que fit in enigmate, et alia future que erit in spe. Sicut ergo fides euacuabitur, sic et spes in futuro non  erit: sicut scientia destruetur, ita et contemplatio huius uite auferetur. Quod ergo dicitur quod non auferetur ab ea, ad statum presentis uite respicit, non future. Cum enim contemplatiua ad Deum, actiua ad proximum pertineat, potest in hac uita auferri actiua, quia deesse potest facultas et possibilitas bene operandi ad proximum. Sed in hac uita non potest auferri contemplatiua, quia in quocunque statu huius uite sit homo, habet facultatem contemplandi Deum.

uel si uelimus referre ad statum future uite, quod dictum est non auferetur ab ea, ponamus tres species contemplationis, quarum due prime auferuntur in hac uita, tertia uero manet in hac et in  futura. Prima est in creaturis, secunda in Scripturis, tertia in secretis diuinis. Prima est inuestigationis, secunda illuminationis, tertia admirationis. Prima est quando per creaturas Creator inquiritur, et inuisibilia Dei per ea que facta sunt intellecta conspiciuntur. Quem modum contemplandi etiam philosophi gentium habuerunt, sicut Aristoteles qui in theologia sua causas rerum, imo causarum causas inuestigans, unam causam supremam reperit, cuius nulla alia causa, sed ipsa omnium causarum causa fuerat, de qua idem dixit: O causa causarum, fac me tibi acceptabilem. Secunda que est in Scripturis, fit, quando animus uel legendo ad cognitionem, uel orando ad deuotionem illuminatur. Tertia uero fit dum ineffabilia Dei mysteria, que  animus humanus ratione non ualet comprehendere, supra se facta intuetur et retractat deuota admiratione, quale est quod manens uirgo filium peperit, quod uerbum Dei carnem assumpsit, quod immortalis est mortuus, quod temporalis factus est eternus, et huiusmodi que rationi magis sunt admiranda quam perspicua. Hunc contemplandi modum beata Maria habuisse legitur, cum ipsa dixit ad angelum: Quomodo fiat istud, angele, quoniam uirum non cognosco . Neque enim hoc dubitando dixit, sed rei magnitudinem admirando. Quem etiam contemplandi modum forte Iob habuit cum diceret: Elegit suspendium anima mea, et mortem ossa mea . Suspendium quippe eligere est, secretis celestibus per admirationem inherere. Hec est  optima pars Maria que nec in futura uita auferetur ab ea, ubi quanto familiarius secretis diuinis admittitur, tanto feruentius ea admiratur. Prima que est in creaturis, auferetur, quia est imperfectionis, id est, ex parte: tertia est perfectionis, que in hac uita inchoatur, et in futura perficitur, ubi erit admiratio iocunda, et iocunditas admiranda, preparata coheredibus Christi, qui in sanctorum regno sunt ascripti, quod nobis prestare dignetur ipse iehsu Christus, cuius regnum et imperium permanet in secula seculorum. Amen.



SERMO XLIu. IN ASSUMPTIONE GLORIOSAE uIRGINIS MARIAE.

Reuertere, reuertere, Sunamitis, reuertere, reuertere, ut intueamur te . Hodie, fratres dilectissimi,  ad commune gaudium ea que in celo et que in terra inuenitur, cum beata Dei Genitrix mundi agone consummato, ad consessum Dei Patris assumitur, et festiuus angelorum chorus ei occurrit, matre Ecclesia cum laudibus eam prosequente.

Magna nimirum leticie materia ubi Filius Dei, uerbum Patris, illam reginam inter choros uirginum speciosam, in cunctis tribubus Isrel preelectam, in cellam suam uinariam introduxit, diuitias celestis Ierusalem ei communicans, in qua regnat Rex regum et Dominus dominantium. Neque tamen illum impari preconio extollendum dixerim, utpote diuitiis copiosum, bonitate benignum, sapientia disertum, potestate cunctis uiuentibus tremendum, genere illustrem, forma desiderabilem  immensitate incomprehensibilem, eternitate indeficientem, cuius imperium attingit a mari usque ad mare, et a flumine usque ad terminos orbis terrarum. Talis itaque talem alloquitur, ut ueniat hortatur, rogat ut non differat introire in cubiculum suum, ut reuertatur de terra ad celi curiam, de exilio ad patriam, de morte ad uitam, de miseria ad gloriam. Sed que est hec uirgo singularis in qua summe maiestati adeo complacuit, ut ad eterni Regis consessum hodie assumatur, et diadema regni, imo regnorum diademata accipiat, ne solum regina mundi, sed etiam celorum regina merito debeat appellari.

Ipsa est Maria utrique regno admodum necessaria. Et terris quidem regina hec omnino appetenda,  que in uia huius seculi, imo uite huius dispendio triplici semita penitentes ad Deum conuertit, uidelicet interuentu reconciliationis, exemplo imitationis, et auxilio protectionis: quatenus peccatori intercedendo impetret ueniam, ignoranti exemplo bene uiuendi ostendat disciplinam, fortiter agendi opem impendendo prestet fiduciam. O Maria, o maris stella, que recte uiantes dirigis, errantes reducis, periclitantes ad portum salutis restituis. Iuste maris stella appellata es, que ratione quadam similitudinis, sicut illa mari ita et tu mundo profutura eras. Plane ipsa, quam diximus, maris stella tribus modis stellis ceteris preeminere inuenitur, uidelicet altitudine, immobilitate, et luminis communione. Altitudine, quia in uertice mundi posita, sicut caput  membris, ita et illa ceteris stellis super extollitur. Unde et peta dicit: Hic uertex nobis semper sublimis, at illum . Sub pedibus styx atra uidet manesque profundi. Immobilitate, quoniam quasi in centro firmamenti constituta ceteris uario motu modo ad occasum tendentibus, ipsa immobilis persistit. Communione luminis, quia ceteris uicissim lumen suum prebentibus, hec sine uicissitudine, semper equali radio, quantum in se est, cunctis uiuentibus claritatem effudit. Hec de stella, sed illa eadem diligens inuestigator inuenies in Maria.

Uniuersis quippe creaturis que in celo sunt et que in terra, illa est altior: quia ceteri sancti  migrantes secundum meriti modum recipiuntur inter choros angelorum, Maria uero excellenti quadam maiestate glorie exaltatur super choros angelorum. uis uidere Mariam ceteris sanctis altiorem? uidi, inquit Isaias, Dominum sedentem super solium excelsum et eleuatum, et plena erat domus maiestate eius, et que sub ipso erant replebant templum . Certe hoc solium excelsum et eleuatum recte uidebor interpretari uirginis uterum, sessionem sedentis, mysterium Incarnationis: uidi, inquit, Dominum sedentem super solium excelsum.

Aduerte si placet tres Domini sessiones, et tria solia pro numero sessionum. Prima eius sessio creature perfectio, de qua dicitur: quia requieuit Deus die septima ab opere quod patrarat .  Secunda sessio est in mente rationali, Dei habitatio, de qua in Canticis: Cum esset rex in accubitu suo, nardus mea odorem dedit . Rex quippe in accubitu suo est, cum menti insidet per quietem contemplationis: nardus dat odorem, cum ex suauitate boni operis proximus prouocatur ad emulationem uirtutis. Tertia uero sessio est uerbi Incarnatio, de qua dicitur: Tu cognouisti sessionem meam, et resurrectionem meam . Prime ergo sessionis solium est fabrica huius mundi, secunde sessionis solium est anima iusti, tertie sessionis solium est uterus uirginis. Primum solium est excelsum, propter dignitatem conditionis: secundum est eleuatum, propter prerogatiuam uirtutis: tertium, hoc est beate uirginis thalamus,  superexaltatum propter unionem uerbi et humanitatis. Huius tertii solii altitudinem propheta uidens in spiritu, dicebat: uidi Dominum sedentem super solium excelsum et eleuatum . Subintellige etiam superexaltatum, et assigna beate uirgini tria hec. Non enim defuit ei dignitas conditionis, pro qua solium eius fuit excelsum: non prerogatiua uirtutis, pro qua fuit per gratiam eleuatum: non Filii Dei in se susceptio, pro qua superexaltatum et plena erat domus, hoc est Ecclesia maiestate eius quia de plenitudine eius omnes accipimus, et ea que sub ipso sedente uel solio erant, hoc est, angelica et humana natura, replebant templum, hoc est consummabant, templum illud loquor ruinam passum, quod primo factum est ex nouem ordinibus  angelorum.

uis etiam uidere immobilem maris stellam, loquor beatam uirginem Mariam? uerte ergo uisum ad ceteros filios hominum, qui sua mobilitate corruerunt, et sic uidere poteris qualiter immobilis illa immutata permansit. Quadripartito quippe motu homo a sua stabilitate motus est per superbiam, per inconstantiam, per impenitentiam, per impatientiam. Per superbiam motus est, quando preceptum Dei preuaricator contempsit: per inconstantiam, quando tentationi serpentis succubuit: per impenitentiam, quando peccatum suum obstinatus excusauit: per impatientiam, quando inter flagella diuine ultionis rebellis murmurauit. Nonne ab his omnibus immunis tibi uidebitur Maria? Si propositum,  si actum uel animam eius consideres, ipsa demum est immobile illud castellum quod intrauit iehsu, cum mulier quedam Martha nomine excepit illum in domum suam . Quadripartito plane robore castellum hoc stat immobile, uidelicet fossa, flumine, muro, et colle. Hec enim sunt que omnem munitionem insuperatam reddunt et immobilem, multo magis castellum illud quod intrauit iehsu, principem huius mundi et armatum fortem debellaturus. In fossa ergo ubi eiecta humo in unum tenditur, uirtus figuratur humilitatis, sicut per Isaiam dicitur: Ingredere petram, abscondere in fossa a facie furoris Domini, et a gloria maiestatis eius . In flumine, quod in latum se diffundit,  latitudo studiose bone operationis intelligitur, sicut Iob dicit: Qui scrutatur profunda fluuiorum, et abscondita in lucem producit . Muri firmitas, integritas uirginitatis, sicut in Ezechiele: uidi, inquit, et ecce murus in circuitu domus undique , cuius domus, nisi illius quam supra castrum appellauimus: sicut enim Dei uirtus uirginalem aulam introiuit quo murum castitatis eius non effregit. In collis celsitudine, sublimitas superni desiderii ac deuotionis, sicut per Isaiam dicitur: Super montem excelsum ascende tu, qui euangelizas Sion . O castrum forte, castrum immobile, ubi humilitas superbiam, operatio desidiam expugnat, integritas corruptionem, sancti desiderii deuotio uanitatem. Multo magis tamen fiet tibi  mirabile, si huius castelli incolas uelis aduertere, Martham scilicet et Mariam. Martha igitur ciuis huius castelli, sollicitudo est boni operis: Maria, dulcedo diuine inspirationis. Domus Marthe pura conscientia, ut nulla se ingerat simultas in opere: domus Marie tranquillitas mentis, ne amarescat aliqua extrinseca perturbatione. Intrauit iehsu hoc castellum, quando in uirgine carnem assumpsit, excipitur a Martha in domum suam, dum conformatur conscientia uirginis studio bone operationis.

uideamus modo tertium illud maris stelle priuilegium, quomodo ceteras stellas precellit luminis communione. Et hoc quidem primo ad id pertinere uidetur, quod ceteri sancti differenti modo impendunt  mortalibus suffragia, quippe plus illis possunt prodesse, qui ipsis iure quodam patronatus specialiter sunt commissi, utpote Petrus Rome, Thomas martyr Cantuarie, Massilie uictor, Turoni Martinus, et de similibus similiter. Nam pro rege suo quilibet sanctorum plus potest in curia Altissimi, quam pro alieno. Maria uero sicut est omnium regina, sic et patrona, et quantum in se est, eque exorabilem se prebet omnibus, que super omnes plenitudinem accepit dignitatis. Ergo longe positos illuminat radio misericordie, eos qui prope sunt, hoc est uiros religiosos consolationis suauitate, ceteros qui secum sunt in patria excellentia glorie. Siue enim iusti, siue peccatores exorant  Mariam, siue angeli, siue archangeli respiciunt in Mariam. Talis ergo est dilecta illa dilecti, quam uocat in amplexus suos summi regis Filius dicens: Reuertere, reuertere sunamitis et cetera. Sed cur totiens repetito reuersionis uerbo uocat, aut unde uocat? uidetur enim uis uerbo sonare longe in exilio relegatam, que tanquam ad patriam reditura, consolationem accipiat captiuitatis pariter et finem. Unde Sunamitis ibidem dicitur, quod interpretatur captiua.

Ne incongrue dicetur illam ab exilio reuocari, cum humana natura, quam diu peregrinatur a Domino, quadripartito exilio sit damnata. Et primum quidem uideo exilium penalitatis, secundum uoluptatis, tertium uanitatis, quartum curiositatis.  Et mens quidem sana recte pronuntiare uidebitur, quia in penalitatis exilio habet aliquid de homine iumentum amplius. Dum enim iumentum primo uite sue capit initium, seipsum quodammodo regit, calcat terram, et super eam graditur, naturali uestitur habitu, sine adminiculo alterius accipit sufficientiam nature. Cum e conuerso homo natus de muliere, impotens sui, nudus corpore, alieno indigens auxilio, peccatis onustus, uirtutis uacuus, et omni plenus miseria effundatur super terram. Sed utinam huic exilio sufficeret malitia sua, ne adhuc miserabilius deiiceretur in exilium uoluptatis, tantis enim primi exilii uallatus miseriis uoluptate querit redimere quod patitur, ut dum uoluptate mulcetur corpus, tolerabilior  fiat sarcina penalitatis quam portat. uult itaque pretiosa indui, molli strato quiescere, fercula habere exquisita, effluere illicitis desideriis, loqui scurrilia, operari turpia, ac si diceret cum pagano: Iupiter esse pium statuit, quodcumque iuuaret. Sed, o tu sceleratissime, qui in lege Iouis sic meditaris die ac nocte, quid dicis de mandatis Iesu, que prohibent omne dictum, factum, uel concupitum contra legem Dei? Hec est peruerso pectore cura minor.

Sed ecce sequitur tertium exilium, quod adhuc longius a Deo proiicit hominem, uidelicet exilium uanitatis, quando uidelicet incipit extra se in uanitatibus huius mundi querere quibus satisfaciat sue uoluptati. Accedunt ergo mortis preambuli,  uidelicet possidere superflua, amare transitoria, impelli aura populari, honores ambire, paupertatem contemnere, regum fortunas laudare, cum tamen Salomon dicit: Quia melior est puer pauper et sapiens rege stulto , eo quod hic de carcere et cathenis quandoque ad regnum progreditur, et qui in regno natus est quandoque consumatur inopia. Attende ergo, homo ambitiose, homo superbe, quam digne Salomonis tibi preiudicet sententia, ut uidelicet puer pauper et sapiens, id est quilibet innocens pauper spiritu et pacificus, de carcere subiectionis et cathenis obedientie egrediatur ad regnum prelationis, uel potius ad regnum consummate uirtutis, cum tu in regno uirtutum  natus per regenerationem, sponte deiectus consumaris inopia uitiorum. Nunquid enim si spiritu pauper, non ideo dignus regno? Certe sicut idem dicit Salomon: Stellio nititur manibus, et moratur in domibus regum . Est autem Stellio uermis, qui pennarum adminiculo non potest in altum extolli, sed tamen reptat pedibus in altum, ut in regum turribus faciat sibi mansionem. Sic quilibet humilis et paruus in oculis suis dum non pennis superbie, ambitionis, uel etiam scientie secularis in altum extollitur, reptando tamen manibus humiliter operando in domibus regum est, id est in consortio sanctorum.

Quartum et ultimum anime exilium est, malum curiositatis, quippe multis uanitatibus animo affecto  sequitur cura superflua, et quod apud Salomonem difficillimum inuenitur, inuestigat modo uiam aquile uolantis in celo, modo uiam colubri super terram, modo uiam nauis in mari, modo uiam uiri in adolescentia sua . Circa ista quatuor precipue curiositatis uitium uidetur occupari, per aquilam uero uolantem in celo, uirum contemplatiuum: per colubrum super terram, quemlibet lubricum et criminosum: per nauem in mari, negociatores seculi: per adolescentiam uiri, bone conuersationis initium. Querunt ergo hi qui sequuntur curas superfluas, simultates in religiosis ut eos indicent, excusationes in criminosis ut illos iustificent, utilitates in secularibus negotiis ut similia faciant, instabilitatem in nouiter conuersis,  ut euertant, sicque fit ut dum se totos impendunt curis superfluis, circa ea que foris sunt nichil sollicitudinis sibi ipsis uel Prouidentie impendunt. Propter hec igitur quatuor anime exilia quadripartita uocatione reuerti iubetur beata Dei Genitrix, cum dicitur: Reuertere, reuertere sulamitis et cetera. Sed nunquid ipsa supradictis modis, maxime uoluptate, uanitate, curiositate, adeo credenda est exulata? absit. Nam ab his uocatur exiliis non propter coinquinationem, sed propter cohabitationem que quasi unus spiritus per celeste desiderium cum Deo effecta, captiuitatem reputabat, habitare cum habitantibus Cedar, et differri ab illa corona glorie quam sibi repositam  cognoscebat.

uel quater iteratur uerbum reuocationis, quia si diligenter attendimus beate uirgini conueniunt quatuor genera assumptionis. Primo enim assumpta est per electionem, secundo per purificationem, tertio per confirmationem, quarto per sublimationem. Per electionem assumpta est, quando mulierem fortem, diu a Salomone quesitam Gabriel inuenit et elegit pre ceteris omnibus dicens: Benedicta tu inter mulieres . Assumpta est per purificationem, dum a ceteris filiis hominum sequestrata, ab originali et actuali peccato Spiritus sancti mundatione est purificata: per confirmationem assumpta est, dum eandem uirtutum confirmationem accepit in uia, quam angelus bonus possidet  in patria: per sublimationem assumpta est hodiernam, dum super omnem creaturam exaltata est in regno celorum.

Cum corpore dicam exaltatam, an sine illo? uere dicam cum corpore, quoniam et si hac parte errauero, ipse error est mihi gratissimus, qui fonti pietatis Matri misericordie incumbit excusandus. Nunquid enim dicam Dei Filium honorem matri denegasse, quem seruo noluit impendere? Elias in celum curru leuatur igneo, et Mater Dei computruit in tumulo? Preterea si spiritu migrante sacro sanctum eius corpus terra detinuit, cur Filius uenerationem illam denegauit in terris reliquiis matris, quam cuilibet martyri uel confessori uoluit exhiberi? Plane caput Ioannis uel cuiuslibet alterius  sancti reliquie in terris maxima ueneratione uoluit haberi, sed beate uirginis corpus nec in terris ueneratione, nec in celis honore dignum uoluit estimari. Propterea nonne Dei Filius dedit hoc preceptum? Honora patrem et matrem, et magis de patre et matre quam de ceteris, quia maior honor quam ceteris debet illis exhiberi. Sed ecce secundum eos qui estimant eam non migrasse cum corpore, ipse suo precipue precepto uidetur obuiasse, qui maiorem honorem uoluit in terris exhiberi reliquiis martyris, quam sacrosancto corpori sue Matris. Longe aliter sonare uidetur illa uniuersalis Ecclesie oratio, in qua de ipsa dicitur: Nec tamen mortis nexibus deprimi potuit, que Dominum nostrum Iesum Christum de se genuit incarnatum:  quod si uerum est, consequitur quod deuicta morte, cum corpore glorificata ascenderit. Et, ut breui uerbo loquendi finem faciam, cum soluto mortis debito terre constet cum corpore commendatam aut sepultam reddant, aut resurgentem, imo sublimatam cum corpore uenerentur nobiscum orantes, ut eius interuentu mereamur transferri ad eandem glorie felicitatem, quam ipsa hodierna die ingressa est, prestante Domino nostro Iesu Christo, cuius regnum et imperium permanet in secula seculorum. Amen.



SERMO XLu. IN ASSUMPTIONE GLORIOSAE uIRGINIS MARIAE.

Plantauerat Dominus Deus paradisum uoluptatis a  principio, in quo posuit hominem quem formauerat. De hodierne solennitatis preconio multa iam olim, fratres karissimi, diligenter pertractata cognouistis, que et foris uerborum flore uernantia, et intus spiritali dulcedine plena sunt.

Tantis ergo laudibus aliquid minus idoneum adiicere, uidebitur forsitan quibusdam derogatio potius quam cumulus laudis, ut si quis cimbalis concorditer sonantibus fracti tintinnabuli sonum adiiciat, melodie suauitas potius colliditur quam iuuetur. Quia tamen aliorum diuitias nostra paupertate scimus fedari non posse, presertim cum in tabernaculo Domini quidam aurum et argentum, alii hyacinthum, purpuram, et byssum, nonnulli etiam pilos caprarum, que res abiecte sunt et uiles, obtulisse  leguntur, nos pro uili portione offerimus Domino que possumus, et contenti hostia pauperum satis nobis arbitramur cessisse muneris, si quantulacunque deuotione inueniamur occupati in laudibus uirginis matris.

Ut autem reuertamur ad uerbum quod premisimus, tres paradisos uoluptatis propter hominem factos sacre Scripture meminit diligentia. Primus est paradisus terrestris, de quo scriptum est: Domine, audiui uocem tuam in paradiso, et abscondi me . Secundus est paradisus presentis Ecclesie, de quo in Canticis dicitur: Emissiones tue paradisus malorum Punicorum . Tertius paradisus est future glorie, cuius meminit Paulus cum dicit se raptum in paradisum Dei, et  ibi audisse arcana uerba, que non licet homini loqui .

In primo paradiso positus est homo creatus, in secundo positus est homo reparatus, in tertio ponendus est homo glorificatus. Sunt autem tres paradisi quasi tres quidam horti delitiarum, in quibus diuine plantationis fructus crescunt, maturescunt, et colliguntur. Nam si humani generis primordia, primos scilicet parentes ad memoriam reuocemus, ipsi fuerunt quedam diuine plantationis uirgulta in paradiso terrestri, ad hoc posita ut ibi crescerent, et bene operando fructum facerent in obsequium Creatoris sui. Sed postquam uirgulta hec prime preuaricationis merito aruerunt et fructum fecerunt noxium, transplantata sunt in paradisum Ecclesie,  ut igne caritatis quasi estiuo quodam sole desuper radiante crescerent, et fructum suum producerent ad maturitatem, et sic tandem per manum summi hortulani, qui Christus est, in tertium paradisum qui est glorie, cum fructibus suis transferentur. In hoc etenim paradiso Deus a principio posuit hominem, id est disposuit ponere eo loquendi modo quo dicitur, fecit que futura sunt et agnus qui occisus est ab origine mundi.

Quia tamen sine humore uirgulta hec crescere non poterant, accesserunt quatuor paradisi flumina, quibus irrigata fortius inualescerent, ut sic firmiter radicata nullo tentationis uento deinceps commoueri possent. Primum paradisi flumen, accipe mundationem sacramentorum: secundum, seriem diuinarum  Scripturarum: tertium, stillicidium spiritalium donorum lachrymarum: quartum, gratiarum dona in bonis confirmantia. Natura siquidem humana uitiis infecta, primo opus habebat, ut per sacramenta Ecclesie a peccatis purgaretur. Secundo quia uiam ignorabat iustitie, necesse erat ut per mandata Dei illuminaretur. Tertio expediebat ut accepta ueritatis noticia, planctu et lachrymis bonis operibus exerceretur. Quarto, ut per dona gratiarum in bonis confirmaretur. Inter uirgulta autem paradisi illius nobilis quedam uirga exorta est, uidelicet uirgo Maria, ad quam fluuius spiritalium carismatum abundantius quam ad cetera deriuauit, utpote que fructum meliorem et sublimiorem  ceteris erat productura, quo in terris homines, et in celo spiritus angelici pascerentur. Quid enim aliud fuerunt Spiritus sancti obumbratio, plenitudo gratie, feruor fidei, castitas uirginalis, quam stillicidia quedam gratiarum in ipsam descendentium ut cresceret et faceret fructum? Creuit itaque et fructum fecit, et in tantum creuit, ut iam non uirga humilis, sed arbor sublimis et fructifera nominetur. Sublimis, quia super celos ascendit; fructifera, quia fructum fecit multiplicem, scilicet fructum amarum, fructum dulcem, fructum delitiosum.

Si uis scire ubi arbor ista fructum amarum, protulit, recole amaritudines illas amarissimas quas sustinuit, dum astitit crucifixo, dum uidit mortuum,  dum secuta est fugientem in Aegyptum, dum persecutiones sustinuit cum ceteris qui fuerunt imitatores uiarum eius. In his omnibus fructum amarum protulit, quando per has et alias multas tribulationes secuta est presentiam Creatoris sui. De hoc fructu amaro gustauerunt omnes sancti, qui modo regnant cum Christo, quorum uita fuit mundum contemnere, tolerare aduersa, crucifigere carnem suam cum uitiis et concupiscentiis, opprobriis saturari, que omnia licet plena essent amaritudine, tamen in his expectabant fructum pacatissimum, id est uisionem Dei sui. Sed iam uia hec erumnosa uidendi Deum per amaritudines uite huius in solitudinem redacta est, quia nunc fugiunt homines a facie Domini, ut amara effugiant, ne inueniant  tribulationes, ut delectationes et huius uite dulcia consequantur, parumque reputant uidere bona Domini in terra uiuentium, dum consolationibus uite huius perfruantur. Annon uere est a facie Domini fugere, repellere mandata Dei, sequi concupiscentias, laxare frena pudicitie, et a nulla prohibere animum uoluptate? Et in his quidem omnibus gustus in principio dulcis est, sed nouissima eorum amara sunt tanquam absynthium, quia multas delectationes, multe sequuntur miserie, et extrema gaudiorum luctu et dolore commutantur.

Tunc enim homo primo uinum bonum posuerit et eo inebriatus fuerit, tunc demum sequitur quod deterius est. uinum bonum quod homo, id est quilibet carnalis ponit, principium leticie sue,  concupiscentia carnis est concupiscentia oculorum, et superbia uite, et cetere huius uite delectationes, sed cum istis inebriatus fuerit, hoc est cum biberit calicem confusionis et ignominie usque ad fecem, tunc sequitur uinum quod deterius est. Quod uinum? stimulus praue conscientie, timor gehenne, horror districti Iudicis, obduratio mentis, desperatio salutis. Ecce dulcia uite huius, ecce amara, formida ergo contingere dulcia, si uis uitare amara. Sic enim pisces, sic uolucres, sic bestie capiuntur, quia modicus cibus qui delectat hamo aut uinculo imponitur, ut cum illum apprehenderint, postmodum ferri, aut uinculi amaritudine teneantur. Caue ergo ne tu fallaci cibo huius uite inescatus captiuus  tenearis; quod si ita est, solue uincula colli tui, plange miseriam tuam, curre ad medicinam. Quis demum tam degenerantis nature insipientiam incurrit, ut si e duobus concedatur optio, melius non estimet eligendum? Proponantur modo duo hec, uidelicet amaritudo huius uite, et delectatio eiusdem, docet te mundi philosophus, utrum istorum melius debeat estimari. Iuxta documentum enim Aristotelis, si dubitetur utrum melius, respiciendum est ad consequens utriusque, et cuius consequens fuerit melius, illud etiam et melius estimandum. uide ergo quid sequitur ad delectationem huius uite. Certum est quia luctus sempiternus, unde scriptum est: Extrema gaudii luctus occupat . Ad amaritudinem uero huius uite, sequitur  gaudium eternum, unde dicitur: Tristicia uestra uertetur in gaudium . Melius est gaudium luctu sempiterno, quare amaritudo huius uite potius quam delectatio eligenda. Omnimodo ergo dulcia uite huius fugienda sunt, quorum finis tam amarus est, aut si dulcia delectant, mittant manum suam hi qui talia desiderant ad fructum illum, qui ad edendum dulcis est, et ad reficiendum necessarius.

Ecce enim arbor nostra fructifera, scilicet uirgo Maria ramos suos extendit, in quibus fructum dulcem copiosissime inuenire possint, nisi forte languente appetitu tanquam egroti que suauia sunt et dulcia fastidiant. Sic enim plerunque solet accidere, quod palato non sano pena sit panis, et egris oculis  odiosa lux est, que puris est amabilis. Tria siquidem beneficia beata Dei genitrix nobis contulit, de quibus uelut ramis quibusdam omnia respiciunt opera iusticie, et dependent fructus totius spiritalis exercitationis. Primum autem beneficium est, quod iugum antique captiuitatis a nobis abstulit: secundum, quod iram diuine indignationis nobis remisit: tertium, quod notam humane iniquitatis deleuit. Ecce captiuus tenebaris o homo, et per Mariam liberatus es: offensam Dei tui incurrebas, et per Mariam reconciliatus es: iniquus et peccator fuisti, et per illam iustificatus es. Quid est dulcius libertate post captiuitatem, et reconciliatione post impietatem? Huc ergo omnis uita iustorum, sancta desideria, meditationes, bone operationes, gratiarum  actiones respiciunt, ut in his omnibus precipue honoretur beata Dei Genitrix, que pre ceteris sanctis nobis operata est causam salutis. Nunc ergo age tu qui in tantis beate uirginis respiras beneficiis, ad ipsam uota tua et desideria conuerte, et dulce sit tibi sub umbra illius arboris quiescere, quia hactenus longo itinere praue conuersationis laborasti.

Tria sunt que uiatores ad arboris protectionem fugere compellunt, uidelicet estus, turbo, et pluuia. Similiter tria sunt que ambulantibus in uia Dei, quietem animi auferunt, uidelicet concupiscentia, superbia, et discordia. Et respicit estus ad feruorem concupiscentie, turbo ad tumorem superbie,  pluuia ad iurgia discordie. Protegit ergo beata Dei Genitrix ab estu concupiscentie exemplo castitatis, protegit a tumore superbie exemplo humilitatis, protegit a pluuia discordie exemplo mansuetudinis. Certe mala nostra que fecimus docere nos possunt, quam iucundum sit sub ramis huius arboris quiescere, quam ignominiosum sit premi seruitute diaboli, et quam dulce sit obsequium prestare Deo.

Quoniam nauta multis iactatus fluctibus in regenda naui sapientior efficitur, miles post multa suscepte uulnera in congressu belli cautior redditur: gratior serenitas post imbrem, quies post laborem, et per experimenta malorum crescit amor uirtutum. Respiciamus ad eos qui ad frugem dulcem spiritalis uite manum miserunt, et uidebimus uerum  esse quod dicimus. Aliqui enim ex ipsis post multa forte scelera commissa in seculo ad Deum conuersi sunt, alii uero cum ipsa uite innocentia quam tenuerunt, seipsos Deo sacrificium obtulerunt. Et uidemus accidere quod hi qui fuerunt in seculo peccatores et magni peccatores, frequenter sunt in uigiliis promptiores, in abstinentia parciores, in oratione magis deuoti, in bono opere magis soliciti, et in omni fructu uite spiritalis magis circunspecti, quam illi qui de puritate conscientie sue gloriantes a tramite iusticie nunquam ceciderunt. Nullus ergo timeat ad fructum dulcem spiritalis uite manum mittere, quoniam bonum quod tardius apprehenditur, quandoque feruentius acquisitum tenetur.

 Est et tertius fructus huius arboris quem supra delitiosum appellauimus, et ideo forte delitiosus quia rarus, quia pretiosus est, et quoniam fructus iste in summitate ramorum colligitur, oportet eum qui fructu isto uescitur sursum ascendere, ut quod in eo mortale est, absorbeatur a uita, quod humile in gloriam, quod triste est in leticiam commutetur. Ceteri etenim fructus, id est amarus et dulcis, quos supra distinximus, finitimi terris sunt, utpote quibus uescuntur hi, qui adhuc induuntur corpore mortis huius. Sed fructus delitiosus, quo soli fruuntur beati, sursum est in adeptione superne felicitatis, quem nec oculus uidit, nec auris audiuit, nec in cor hominis ascendit. Et quidem his qui in uita ista mortali adhuc peregrinantur a Domino, fructus  iste future beatudinis in spe repromissus est. His uero qui uite huius cursu consummato uicerunt seculum, iam in re appositus, ut secundum repromissionem factam a Domino in celesti paradiso sint heredes quidem Dei, coheredes autem Christi, Christi, inquam, qui est fructus benedictus, fructus singulariter delitiosus, in quo sunt omnes delitie sanctorum qui cum beata uirgine Maria ad paradisum celi assumpti sunt, cuius et nos participes faciat ipse iehsu Christus Dominus noster, cuius regnum et imperium permanet in secula seculorum. Amen.



SERMO XLuI. DE SANCTO AUGUSTINO.

 Boues arabant et asine pascebantur iuxta illos . In re familiari prouide gubernanda, que agriculture necessaria sunt, paterfamilias solerter acquirit, ut gleba studio et labore ad fructum exculta, futuri temporis inopiam annua fertilitate possit declinare.

Huic autem negotio boues et aratra precipue necessaria sunt, in quibus cum terram operatus fuerit exeat qui seminat seminare semen suum, ut tempore opportuno aliud referat fructum tricesimum, aliud sexagesimum, aliud centesimum . Quod si iuxta ueritatem euangelicam semen est uerbum Dei, sator autem Christus, non incongrue terram corda hominum, dispensatores uerbi Dei accipiemus, ut Augustinum et ceteros Ecclesie doctores.  Quatuor enim sunt in boue per que doctoribus Ecclesie recte comparatur. Carnibus enim pascit, pelle munit, cornu pugnat, fimo terram sterilem impinguat. Et est caro exhibitio debite humanitatis, pellis custodia disciplinate conuersationis, cornu rigor ecclesiastice seueritatis, fimus uerbum iuste increpationis. Hec quatuor doctori Ecclesie necessaria sunt. Primo ut affectu humanitatis inferioribus condescendens, studeat eos pascere non premere, regere non diripere, et quodammodo carnalis affectus paruus cum paruulis, infirmus cum infirmis, omnibus omnia sit ut omnes Christo lucrifaciat. Custodia etiam disciplinate conuersationis necessaria est, per quam et seipsum regere et aliorum mores bono exemplo informare possit:  ut sit grauitas in uultu, mediocritas in habitu, maturitas in incessu: in uerbo ueritas, in opere utilitas eluceat, nichilque fiat in omnibus que ad ipsum pertinent, quod cuiusquam offendat aspectum, sed quod ipsius deceat sanctitatem. Nam et beatus Gregorius de ipsis doctoribus dicit: Quia nosse debent ex suscepto officio, nec peccandi licentiam, sed bene uiuendi necessitatem se esse assecutos.

Sunt autem duo cornua quibus doctor Ecclesie pugnare debet. Primum est autoritas diuine legis, secundum austeritas uindicte penalis. Primo cornu, id est autoritate diuine legis, heretici extra Ecclesiam feriendi sunt, qui a nobis exierunt, sed non erant de nobis. Secundo cornu, id est austeritate penali, contumaces et rebelles qui nobiscum sunt,  in Ecclesia debent puniri.

uerbum etiam iuste increpationis necessarium est, per quod uitia et excessus inordinate ambulantium corriguntur, ut terra peccatrix uerbo increpationis quasi fimo quodam fecundata ad faciendum fructum boni operis magis idonea fiat. De hoc enim scriptum est: Stercore boum lapidandus est piger . Neque enim aliud est stercore boum pigrum lapidare, quam per doctores Ecclesie peccatricem animam contumeliis afficere, uitia eius ad memoriam reuocare, contraire moribus, uitam redarguere, ut sic confusione plena a tali uexatione accipiat intellectum et formam pariter sancte conuersationis. Isti ergo ad aratrum doctrine euangelice uinculis sapientie sunt ligandi, quibus astricti  forma gregis sui effecti, neque ad dextram neque ad sinistram declinare possunt. Sunt autem quatuor uincula sapientie, quibus doctores Ecclesie debent ligari, uidelicet amor sanctitatis, zelus iusticie, humilitas in prosperis, constantia in aduersis. De istis uinculis in libro Iesu filii Syrach scriptum est: Fili, iniice pedes tuos in compedes Domini, et non accidieris uinculis illius, et postea de uinculis sapientie subiungit: Decor enim uite in illa est, et in uinculis illius alligatura salutis . Primum uinculum, quod est amor sanctitatis, doctores Ecclesie cum bonis facit pacificos, et hoc uinculum stringit suauiter. Secundum, quod est zelus iusticie, cum peruersis facit seueros, et  hoc uinculum stringit fortiter. Tertium quod est humilitas in prosperis, in tranquillitate facit gratiosum, et hoc uinculum stringit dulciter. Quartum quod est constantia in aduersis, in tentatione facit probatum, et hoc uinculum stringit firmiter. Rebus istis ad aratrum Domini sic coniunctis, sequitur Paterfamilias, id est Christus qui regit illos, habens in ore suo cantum, cum dextera sua tenens aculeum, quatenus per suauitatem cantus, promittendo bona eterna, uitam immortalem, gloriam interminabilem, laborem illorum minuat, hec est suauitas illa cantus. Et per aculei punctionem, id est per comminationem eterni supplicii, gehenne inextinguibilis, pigritantes magis laboriosos efficiat. uideres boues istos ad aratrum Domini sic copulatos terram  incultam, infructuosam fortiter excolere, nec retardat eos aliqua terre species, non flos, non uiriditas, non quecunque alia amenitas quin omnia scindant, omnia euertant, ut fructum faciant, imo quanto amplius iocunda apparent eo ualidius ea extirpare machinantur.

Tu ergo terra infructuosa et sterilis, homo, inquam, peccator, uel sero ad fructum te prepara, boues istos arantes libenter suscipere, et audi uocem speculatorum tuorum dicentium tibi: Omnis caro fenum, et omnis gloria eius tanquam flos feni . Non iam delectet te flos terrene prosperitatis, non uiriditas fallacis iuuentutis, non amenitas dignitatis huius seculi, que omnia frequenter accedunt potius ad cumulum damnationis  quam ad fructum salutis. Si quis enim in talibus color felicitatis apparet, fallax est, fucatus est, artificialis est, et cito preterit, imo non preterit, nisi prius immanitate scelerum et ueneno mortifero, afficiat dilectorem suum. Recogita, queso, et reduc ad memoriam que frequenter audisti et uidisti, quia loca florida et amena frequenter ad fructum minus idonea sunt: imo sub specie florum quandoque latent scorpiones, lacerte, et serpentes, et dum uolueris capere florem, calcabis serpentem. Si ergo delectat te recreatio floris, terreat suspitio ueneni: quia admodum fugienda est delectatio que periculo ueneni comparanda est. Quod si sub flore isto uenenum quandoque expertus es, caue tibi, et sollicitus esto ne quid deterius contingat,  quia et pisciculi curiosius escas declinant, in quibus quandoque fallacis hami cauterium deprehenderunt. Si uero in delitiis huius mundi adhuc innocenter uiuis, doceant te exempla multorum, qui per talia abierunt in exterminium, doceant, inquam exempla, quoniam pestilente flagellato semper sapiens corrigitur, et uerbera minus sentiuntur in dorso alieno.

Credisne ita esse ut dico? an adhuc uis exemplo doceri quam umbratilis sit felicitas huius mundi, et quam miserabilis consummatio illius? Respice nauem onerariam in multa superbia mare transuolantem, uides eam mercibus et deliciis opulentam, uelo et remigiis diligenter munitam, nautarum  studio prudenter gubernatam, nec aliquod periculum metuentem sibi imminere. Et ecce uento irruente turbatum est mare, et procelle insurgentes allise sunt naui illi, et absorbuit illam mare in profundum, usque adeo quod nulla nauis illius indicia super faciem maris inspectantibus appareret. Nonne recte naui huic uidentur tibi comparari, qui in uoluptatibus huius uite consummati sunt, et hanc partem suam estimauerunt uti delitiis, et frui bonis, non cogitantes indicium mortis et aduentum glorie magni Dei? Ideoque absque sui nominis memoria in profundum inferni descenderunt. Quod si aliqua illorum superest memoria, certe non in benedictione, sed in maledictione remansit. Quoniam ergo speciosa istius mundi ad fructum uite  non proficiunt, excinde illa et funditus euelle, ut terra tua fructum faciat, ut segetes multas afferat, et in te eluceat fortitudo bouis laborantis, quia, ut dicit Salomon: Ubi plurime segetes, ibi manifesta fortitudo bouis .

ueruntamen et cum in terra tua fructum uis facere, considera quem in ea fructum facias: quia non omnis terra uni et eidem fructui conuenit, sed hec fructum unum, et illa alium melius facit: Est enim terra aspera et inculta, conueniens hordeo quo pascuntur serui: est et terra delicata conueniens frumento quo pascuntur domini: est et terra mediocris, conueniens semitritico, quo pascuntur illi qui neque ad delitias dominorum ascenderunt, neque ad conditionem seruorum deiecti sunt. Sunt  autem terra aspera et inculta, peccatores sero ad penitentiam uocati: terra delicata, sunt uiri contemplatiui: terra mediocris, sunt actiui. Item hordeum, labores accipe penitentie: frumentum, fructus uite contemplatiue: semitriticum, opera misericordie. Terra ergo aspera fructificare debet hordeum, quoniam peccatores laboribus penitentie, scilicet uigiliis, ieiuniis, et aliis castigationibus onerandi sunt: onus enim et palea asino, uirga et opus seruo debentur. Terra delicata fructificare debet frumentum, quoniam uiri contemplatiui fructus debent facere uite contemplatiue, scilicet orare, legere, meditari, et his similia, terra mediocris ferre debet semitriticum, quia actiui debent facere opera misericordie, scilicet pascere  egenos, uestire nudos etc., que in Euangelio describuntur .

Liquet, ni fallor, quomodo ea que de proprietate bouis dicta sunt, uenerabili Patri Augustino conueniant. Est adhuc aliud in boue quod eidem Augustino specialius assignari possit. Bos etiam escas deuoratas iterum in os reuocat, et ruminando subtilius eas comminuit, ut eas magis nutritiuas efficiat. Hec autem multiplex ruminatio multa et subtilis est Scripturarum disquisitio. In qua Augustinus ceteris Ecclesie doctoribus preeminuit. Quadripartita enim Scripturarum serie tanquam quatuor paradisi fluminibus faciem terre irrigauit, quas si nominibus uelis distinguere, alia naturalis, alia iuridicialis,  alia speculatiua, alia disciplinalis, potest appellari. Naturalis ad artes liberales pertinet, que omnes excepta grammatica et rhetorica naturales sunt, eo quod naturali quadam rerum connexione sibi cohereant. Iuridicialis est rhetorica, que ad legem fori, et controuersias causarum pertinet, pro qua de Augustino dictum est, quia discipulos suos sine dolo docebat dolos. Speculatiua est per quam scholares docuit diuine legis ueritatem. Disciplinalis est, per quam claustrales docuit religionis uirtutem. Due priores sunt ancille, sequentes uero due sunt domine, eo quod ille doceant hominem scire, iste uero uiuere.

Ex his autem studiis tam diuersis, diuersa imitatoribus suis studia Augustinus reliquit. Sunt enim  alii qui discunt bene uiuere et non scire, alii semper discunt scire et nunquam bene uiuere, alii et scire et uiuere discunt. Qui discunt uiuere et non scire, sunt sancti et simplices uiri, magis sanctitatis quam scientie cupidi, eo quod in multa scientia multa sit indignatio. Ideoque discunt ab alio humilitatem, ab alio patientiam, ab alio mansuetudinem. Ille docet eos silentium, ille grauitatem, alius frequens ministerium, sicque in schola uirtutum exercitati, legem Domini immaculatam et conuertentem animas, uirtutibus non literis scribunt in cordibus suis. Iste ni fallor sunt asine de quibus dictum est: Boues arabant, et asine pascebantur iuxta illos. Asine siquidem sunt tales, quia primo mane intrantes uineam Domini portant pondus diei et estus sine  murmure et simulatione. Asine sunt, quia patientes in iniuriis sustinent omnia pro eo cui se probauerunt. Asini sunt, quia extrema uilitate contenti gaudent abiecti esse in domo Dei, imo in hoc accipiunt responsum conscientie, si omnibus inferiores uideantur.

Qui uero semper scire et bene uiuere discunt, sunt illi qui tumentes inani philosophia, gaudent se multa subtiliter inuestigasse, scilicet genera problematum, angulos syllogismorum, dispositionem orbis terre, uerticem elementorum, initium et consummationem temporum, uicissitudinum permutationes, anni cursus, dispositiones stellarum, naturas animalium, iras bestiarum, uim uentorum, differentias uirgultarum, uirtutem radicum, et his  similia: finem studiorum suorum in hoc constituentes, ut rerum causas perspicaci mentis oculo uideantur attigisse. uerum causam illam causarum, que est principium et finis omnium, lippo, imo ceco oculo potius respiciunt, utpote quam non philosophando, sed bene uiuendo oportet inuestigare: quod genus studii solis iustis repositum nondum isti apprehenderunt, nisi forte bene uiuere dicamus, eo modo quo perditi homines dicunt in seculo, quoniam bene uiuit qui bene se pascit: uel eo loquendi modo, quo illi dicuntur habere bonum seculum, qui de uoluptatibus huius uite in quantum ualent nichil omittunt. O utinam tu qui multa discis, quandoque te ipsum doceas, nec a summo  celi, sed potius a teipso philosophari incipias, ut uideas quid es, quid esse debueras, et quid futurus es. Neque enim modica scientia est seipsum cognoscere, eo quod de celo descenderit , quod est: Cognosce teipsum. Forte si queratur a te quid sis, philosophice respondebis animal mortale rationale, quia hec uera hominis diffinitio est. Et ecce animal dat tibi peccati uetustatem, mortale pene necessitatem, rationale celestem dignitatem. Cum ergo audis animal, plange miseriam tuam, quia animal et peccator es. Cum audis mortale, formida ignem eternum, quia in breui moriturus es. Cum audis rationale, recole dignitatem tuam, quia ad imaginem Dei factus es. Audi homo et intellige, quod rationalis et mortalis appellaris, siquidem rationale  ad uitam, mortale ad mortem pertinet. Ergo si tuam ipsius diffinitionem intelligis, mors et uita circa te dimicant, cuius illarum potius futurus sis. Nunc ergo sapienter philosophare et circunspectus esto, utrum potius eligas, an filius mortis, an filius uite esse et nominari? Quod si magis uitam quam mortem eligis, caue ne male uiuendo ab illo, qui uera uita est, discedat, ipso dicente: Ego sum uia ueritas et uita . Quoniam ergo et hoc oportuit facere, et illud non omittere, sic discas ut etiam bene uiuas, sic ama sapientiam ne perdas iustitiam. Nam et si discere bonum est, sed certe bene uiuere magis necessarium. Ut ergo finem loquendi pariter audiamus, Deum timere, et mandata eius obseruare, hoc est, omnis homo. Ideoque studii nostri propositum  et uite progressum in hoc conemur consummare, ut scientia uitam nostram regat, et uita scientiam custodiat, ut sic in utroque proficientes recta uia gradiamur ad illam beatitudinem eternam, in qua est plenitudo scientie et inestimabilis iocunditas uite, quam neque oculus uidit nec auris audiuit, neque in cor hominis ascendit, ut Deus preparauit diligentibus se. Quam nobis prestare dignetur ipse Dominus noster iehsu Christus, cuius regnum et imperium permanet in secula seculorum. Amen.



SERMO XLuII. IN NATIuITATE BEATAE uIRGINIS MARIAE.

Quasi oliua speciosa in campis, et quasi platanus exaltata sum iuxta aquam in plateis .  Hodierne diei festiuitas diuinis laudibus et obsequiis nos monet esse intentos, in qua autor mirabilium Deus eterne predestinationis arcanum, et promissionis sue ueritatem per beatam uirginem mundo uoluit reserare. Omnibus ergo animi uotis amplectenda sunt gaudia, que Marie natiuitatem festiuam faciunt, ut non solum portemus ea in corpore, sed et mentis affectu interius, ac foris attestatione bonorum operum prosequamur, ne similes illis inueniamur qui ludos et gestus theatrales libenter aspiciunt: quos tamen iudicio rationis improbantes eo quod merito in reprehensionem ueniunt, minime cupiunt imitari. Et que potest maior esse spiritalium gaudiorum materia quam nostre redemptionis arram suscepisse, que paterne preuaricationis  delictum ablueret, repararet innocentiam, placaret iram districti Iudicis, aperiret portam celi, et captiuis conferret libertatem. In ipsa enim omnis gratia uie et ueritatis, et in ipsa omnis spes uite et uirtutis. Non talis mater illa que super faciem uniuerse terre decretum maledictionis et ue quadrifarium induxit, quo premuntur omnes filii Adam a die ortus sui usque in diem sepulture sue.

Si non recolis primum ue, quod per Euam damnata est humana posteritas, suggerit tibi illud languor corruptionis corporee. Secundum, temporalium pressurarum molestie. Tertium, occulti hostis insidie. Quartum, extreme ultionis angustie. O Eua mater impia, que filias tuas ante necas quam parias, ut quid hoc fecisti? Quare induxisti super  te et super illas peccatum grande? Sed ad te beata uirgo Maria respiciunt ruine istius leuamina, que iam olim in lege et prophetis repromissa, signis multiplicibus preostensa es, ut in tuo ortu spem uenie peccatores ponerent et ex promissione iam facta de te patientius sue miserie cumulum tolerarent.

uis ergo, o peccator, audire Mariam tibi repromissam? Recole uirgam Iesse de qua Esaias loquitur , et ecce in ea promittitur tibi natiuitas Marie. Recole arcam testamenti, que operiebatur auro purissimo , et in ea figuratur tibi Marie uirginitas. Recole florentem amygdalum, de qua Salomon loquitur, et ibi tibi significatur Marie fecunditas. Recole ferculum Salomonis, cuius columne argentee, reclinatorium aureum, ascensus  purpureus , et ibi ostenditur tibi Marie regalis dignitas. Unde etiam et oliue comparata est propter plenitudinem gratiarum, in capitulo quod premisimus in hec uerba: Quasi oliua speciosa in campis et cetera. Si enim oliue proprietatem inspiciamus, in hoc primo eleganter satis beate Marie congruit, quia uiret hyeme et estate, nec aliqua frigoris siue tempestatis, aut etiam estiui caloris intemperantia speciem sue uiriditatis amittit. Aestate autem future uite claritas accipienda est, sicut in Euangelio Dominus dicit de arboribus: Cum producunt ex se fructum, scitis quoniam prope est estas, que ideo estati comparatur, quia ea adueniente, et meroris nostri nubila transeunt, et  uite dies eterni solis claritate fulgescunt. Hyemis uero nomine presens uita accipienda est, que et mortalitatis astringitur frigore, et diuersis tentationum uentis impellitur, de qua in Canticis scriptum est: Iam enim hyems transiit, imber abiit et recessit. Oliua ergo nostra et estate et hyeme uirorem suum retinet, quia beata uirgo Maria humore spiritalium gratiarum perfusa presentis uite torpore non aruit, et eterne uite amenitatem inter omnes filias Eue gloriosa suscepit. In hac oliua ramos, folia, fructum, et oleum pariter considera. Rami siquidem eius sunt uiri iusti, quos Dominus in Euangelio ramos uocat, ubi dicit de grano sinapis, factum est in arborem magnam, et uolucres celi requieuerunt in ramis eius .  Rami, inquam, sunt sancti uiri, qui imitatione uirtutis et sanctitatis proposito beate uirgini quodammodo inserti sunt, longitudine spei et latitudine caritatis circunquaque diffusi. Folia uero uerba sunt euangelice ueritatis, que ipsa apostolos et alios nascentis Ecclesie filios docuit. Hec enim sunt folia ligni uite, de quibus in Apocalypsi dicitur, quia sunt ad sanitatem languentium : quia in uerbis euangelice predicationis medicina est, et salus languentium animarum. Fructus autem oliue istius sunt opera actiue et contemplatiue, utpote aures Dei orationibus inclinare, secretis diuinis interesse, puerum Iesum lacte pascere, et his similia.

De hac oliua oleum diuersi generis emanauit, oleum uidelicet effusionis, oleum puritatis, oleum leticie,  oleum unctionis. Oleum effusionis  innocentia est exterioris conuersationis, qua ceteri ad uitam bonam inuitantur. Oleum puritatis de quo precipitur in Exodo, quod purissimum de arboribus oliuarum ardeat in tabernaculo Domini , et est puritas bonorum operum. Oleum leticie  feruor est caritatis. Oleum unctionis quo iubetur inungi labrum illud eneum, in quo lauabant se sacerdotes ingressuri tabernaculum, affectus est misericordie et pietatis . Labrom enim eneum cum aqua, penitentiam lachrymis irrigatam significat. Oliua igitur nostra, id est, beata Dei Genitrix, distillauit oleum effusum  simpliciter uiuentibus: oleum purissimum, fortiter operantibus: oleum leticie, ardenter amantibus: oleum unctionis, id est misericordie criminosis post lapsum redeuntibus.

uides igitur quoniam oliua ista speciosa est in ramis, speciosa in foliis, speciosa in germine, speciosa in liquore. Sed quare potius speciosa est in campis, quam in syluis? Idcirco quoniam sylue spinas et uepres nutriunt, et frondium densitare umbram faciunt, qua radius solis excluditur, et omnimodo syluestres arbores utilitati hominum minus idonee reperiuntur. Quid ergo per syluas, nisi mentes syluestres peccatorum debemus accipere, que caligine uitiorum tenebrose solem iusticie a se  excludunt, et a fructu bonorum operum omnino steriles, uepres et spinas nutriunt? Praue conscientie metuentes in se immanitatem criminum, super se potestatem Iudicis, subtus se crudelitatem tortoris. In huiusmodi syluis predones et sicarii et serpentes et scorpiones, id est uitiorum multitudo magna nimis inuenitur, ut nullus possit ibi locus esse iusticie, aut accessus sanctitati. Ne ergo in loco isto horroris et uaste solitudinis inueniaris adequa syluam istam in campum, et precide proceras illas uitiorum arbores que surrexerunt, fastum uidelicet mundane elationis, ambitionis malum, flammam luxurie, inuidie tabem, et cetera genera uitiorum, ut excisis uitiis campi equalis facies, id est conscientia pura appareat, et sic libere oliuam istam  respicias, et sine nubilo possis intueri Mariam.

Campi siquidem mentes humiles, et a tumore secularis conuersationis metu diuini iudicii adequate intelliguntur, ut ibi: Ascendunt montes et descendunt campi, in locum quem fundasti eis . Sed forte in campo isto nondum apparuisti, eo quod in tenebris peccatorum sis usque adhuc, et lumen iusticie non illuxit tibi. In ipsis tamen tenebris tuis eo quo potes respectu beatam Mariam intuere, in lectulo tuo illam cogita, et tene in memoria cordis tui: quoniam et res in quam directe radius solis non dirigitur, ex repercussione luminis quandoque irradiatur, et infirma conscientia que radio aspirantis gratie non tangitur, per uitam iustorum et exemplo bonorum operum quandoque mutatur in  melius. Quid enim aliud sunt iusti cum impiis conuersantes, quam fulgur quidem lucens in tenebris?

Fulgebunt, inquit Scriptura, iusti, et tanquam scintille in arundineto discurrent . Fulgor iste, id est claritas sanctitatis cum ad iniustos dirigitur, quandoque in eis excitat fumum, quandoque ignem, quandoque caliginem, Fumum, cum exemplo in se ipsis confunduntur, et scelera sua erubescere incipiunt, et sic in lachrymosam compunctionem resoluuntur . Fumus enim sanctarum mentium compunctio designatur, ut ibi: Que est ista que ascendit per desertum, sicut uirgula fumi ex aromatibus myrrhe et thuris? Quandoque uero fulgor iste ignem excitat in peccatoribus, ut quando audita uita illa beata  inuisibilium bonorum amore, uelut igne quodam accenduntur, de quo igne Moysi precipitur , ut in altari Domini iugis sit ac perpetuus. Aliquando etiam fulgor iste in reprobis excitat caliginem, ut dum uisa iustorum ardua conuersatione, se ad illam ascendere posse diffidunt, et sic caligine desperationis excecantur. De hac caligine in Psalmo dictum est: Inclinauit celos, et descendet et caligo sub pedibus eius . Ex metu enim extreme ultionis  in reproborum mentibus oritur cecitas desperationis.

Fulgebunt igitur iusti, ut diximus, et tanquam scintille in arundineto discurrent. Scintille uero  uiros sanctos significant, qui foris lucent bono opere, et intus ardent caritate. Arundo uero peccatores designat, qui omni uirtutum humore siccati, merito sue iniquitatis ignibus eternis sunt preparati. Sed in arundineto uiri sancti, sicut scintille discurrunt, quia sicut scintille ignis arundines consumunt, et redigunt in fauillam, sic uiri sancti exemplo bone uite, quod animale et uetustum est in peccatoribus destruunt, et stipulam uitiorum adhibita flamma caritatis exurunt. Sic ergo mali inter bonos, sicut arundines iuxta scintillas, et platee arentes iuxta aquas positi sunt. Impii enim homines platee ille sunt de quibus in planctu Hieremie scriptum est: Quomodo obscuratum est aurum, mutatus est color optimus, lapides sanctuarii dispersi sunt in capite  omnium platearum . Ex his plateis quedam iuxta aquam posite sunt. Sunt enim plerique criminosi latas huius seculi uias tenentes, qui aliquando per uerba sancte exhortationis, aliquando per uirtutum dona que in aliis aspiciunt, aliquando ad lachrymas et gemitus uere penitentium corde compunguntur. Qui ergo uerba sacre Scripture exhortationis deuotus suscipit, etiam uitam preteritam non deserens, iuxta aquam sacri eloquii positus est, de qua dicitur: Cibauit illum pane uite et intellectus, et aqua sapientie salutaris potauit illum . Qui uero dona gratiarum que in se non habet, in aliis ueneratur et diligit, iuxta aquam gratie spiritalis positus est, de qua dicitur: Effundam super uos aquam mundam et mundabimini ab omnibus  inquinamentis uestris . Qui ad lachrymas penitentium in seipso erubescit et confunditur, iuxta penitentie aquam positus est, de qua scriptum est: Antequam comedam suspiro, et tanquam inundantis aque, sic rugitus meus . Sic igitur et platee sunt, et tamen quodammodo iuxta aquas ponuntur, quoniam etsi latas huius uite uias teneant, eo quod Dei dona uenerantur in aliis et diligunt, suscipiende gratie habiliores et promptiores fiunt.

uidere iam potes qualiter uirgo mater, que prius comparata est oliue speciose in campis, sit quasi platanus exaltata iuxta aquam in plateis, subintellige constitutis. Platanus siquidem arbor lata est, expansis ramis, umbram faciens uberiorem, que  idoneum est umbraculum his qui calore solis intemperato fuerint fatigati. Umbra illius platani nichil aliud confidentius accipitur, quam incarnatio uerbi de qua dicitur: Et uirtus Altissimi obumbrabit tibi . Si enim umbre naturam enucleatius inspiciamus, ex lumine et corpore efficitur. Tunc ergo platanus hec umbram copiosissimam reddidit, quando lumen incorporee diuinitatis in beata uirgine assumpsit corpus nostre humanitatis. In plateis autem umbra platani huius diffusa est, quoniam omnibus criminosis, et sub peccati onere gementibus, opem sue protectionis porrigit, omnibus, inquam, post lapsum redeuntibus et desiderantibus uiam salutis. Considerate modo omnes plantas, que  de radice matris Eue prodierunt, si aliqua tam sublimis sit, ut Maria, que, et si pro conditione nature equalis sit ceteris, tamen donis et meritis supra omnes exaltata est. Tribus plane modis eam super omnes filias Eue uidemus exaltari, uidelicet per sanctificationem, qua exaltata est ab omni affectu terrene corruptionis: per cognitionis plenitudinem, qua exaltata est ab omni nubilo erroris: per summam contemplationem, qua exaltata est ab omni tumultu mundane actionis. Nobis igitur, fratres karissimi, qui ad hanc uirtutum eminentiam assurgere non possumus, sub umbra eius pausandum est, ubi in estu uitiorum refrigerium, in pressuris seculi umbraculum, et in omnibus laboribus que huic uite fastidium ingerunt, quietem assequamur. Festinet  ad umbram protectionis eius qui longe est, teneat nec dimittat qui iam apprehendit: quia ipsa est dux securitatis peregrinantibus, et peruenientibus ad uiam portus salutis, quam nobis eius interuentu largiatur iehsu Christus Dominus noster, cuius regnum et imperium permanet in secula seculorum. Amen.



SERMO XLuIII. IN FESTO OMNIUM SANCTORUM.

Fiant luminaria in firmamento celi, et diuidant diem et noctem, et luceant in firmamento celi, et illuminent terram .

Sicut ex Scripturis sanctis cognouimus, omnia opera Domini benedicunt ei, quoniam nulla creatura tam despecta est que non aliquo singulari  beneficio laudem Dei uideatur continere. Excellentius tamen benedictus est in firmamento celi, non solum quia ceteris creaturis supereminet, uerum etiam quoniam stellarum aliorumque luminum ornatu multiplici, miram Dei potentiam mirabiliter ostendit: que in eo posita sunt, non tantum ut ibi luceant, sed etiam ut distinguant inter diem et noctem, et illuminent terram. Licet ergo in hoc firmamento uisibili et ornatu eius nobis occurrat multa materia laudis, tamen uerba que premisimus ad firmamentum spiritale, et luminaria spiritalia, in quibus magis elucet Dei uirtus et Dei sapientia, libet conuertere, ut et festiuitati hodierne magis congruant et proficiant deuotione. Firmamentum ergo de quo loqui uolumus, homo Christus  iehsu est qui sicut firmamentum aliis operibus conditionis specie, magnitudine, sublimitate preminet: ita ipse ceteris sanctis preminet specie, quia ipse est speciosus forma pre filiis hominum; in magnitudine, quia magnitudinis eius ipse est finis; sublimitate, quia ipse est super omnia Deus benedictus in secula. Ideo etiam Christus firmamentum appellatus est, quoniam sicut firmamentum naturam aque tenet, secundum beatum Gregorium que gelu constricta in glaciem, et postmodum in crystallum solidata est, ita Christus homo ante resurrectionem uelut aqua fuit, qui fame, siti, multisque aliis infirmitatibus, uidelicet nascendo, patiendo, moriendo, uelut aqua defluxit. Unde Psalmista ex persona eius: Sicut aqua  effusus sum, et dispersa sunt omnia ossa mea . Post resurrectionem uero tanquam crystallus firmatus et solidatus fuit, eo quod impassibilis et immortalis, sicut Dauid propheta dicit: Fiat manus tua super uirum dextere tue, et super filium hominis quem confirmasti tibi . Unde Ezechiel propheta ipsum appellat firmamentum, et crystalli speciem dicit habere, ubi sic loquitur: Super capita quatuor animalium similitudo firmamenti, quasi aspectus crystalli horribilis extendit super capita ipsorum quatuor 

Luminaria uero huius firmamenti omnes sancti sunt, qui in eo sunt fundati. Primo in hac uita fide, spe, caritate, ceterisque uirtutibus, quas ab ipso acceperunt, et in illa celesti gloria sunt in eo radicati  beata illa fruitione uisionis eius, unde ipse Dominus: Qui manet in me, et ego in eo, hic fert fructum multum  Et Ioannes: In hoc scimus, quoniam in ipso manemus, quia de Spiritu eius accepimus : Et Apostolus: Per ipsum et cum ipso, et in ipso sunt omnia . Sancti ergo omnes luminaria siue stelle dicuntur, sicut Paulus dicit de eis: Inter quos lucens tanquam luminaria in hoc mundo, uerbum uite continentes . Et alibi: Stella differt a stella in claritate . Et in Iob Dominus loquens, ait: Ubi eras cum me iubilarent omnes filii Dei, et laudarent astra matutina?  Qui ideo stelle appellantur, quia sicut stella aliam modo pulchritudine, modo claritate, modo rubore, modo  puritate antecedit, ita et inter electos Dei. uirgines enim commendat species, confessores claritas, rubor siue flamma caritatis apostolos et martyres, puritas uero nature spiritus, facit excellentiores.

uirgines ideo decore commendantur, quoniam in hac uita pudicitiam carnis et castitatem seruauerunt, retinentes uestimenta sua candida, nulla corruptione concupiscentie carnalis ea inquinantes. Unde et sine macula sunt ante thronum Dei et sequuntur Agnum quocunque ierit . Ipse enim speciosus est, et speciosas libentius aspicit alloquitur, tangit, osculatur, et amplexibus stringit, et ille speciosi desiderio sequuntur eum quocunque ierit. uidet eas in hac uita oculo electionis, alloquitur promissione future beatitudinis,  tangit eas tactu diuine aspirationis, osculatur osculo interne dilectionis, amplexatur largitione superne contemplationis.

Confessores uero stelle sunt ceteris clariores, qui doctrina sana et claritate uerbi Dei illuminauerunt et eos qui erant in tenebris perfidie, ad lumen ecclesiastice fidei perduxerunt. Illuminauerunt sursum docendo que essent in celo iustis premia reposita, deorsum ostendendo que in inferno impios expectarent supplicia: a dextris monstrando uirtutes et bona opera, per que ad uitam tenditur: a sinistris quando docuerunt uitare scelera, per que ad supplicium descenditur. Retro illuminauerunt, docendo cauere uersutias et fraudes diaboli: ante,  cum docuerunt nos spernere mundum cum delectationibus suis. Isti sunt montes illi, de quibus Propheta dicit: Illuminans tu mirabiliter, a montibus eternis turbati sunt omnes insipientes corde . Sicut enim montes prius solis claritatem excipiunt, et ab ipsis montibus in uallem descendit, ita et montes isti eterni, id est uitam eternam annunciantes, mirabiliter, hoc est miraculis comitantibus, illuxerunt, dum ipsi uelut altiores ceteris uita et merito fidei lumen susceperunt, et suo postmodum ministerio infirmis et ignorantibus id ipsum lumen communicauerunt. Quo respersi lumine turbati sunt insipientes corde, uitam eternam, de qua non audierant, stupebant annuntiari. Nec solum in uallibus, imo ubique locorum lumen istud radiabat:  quia illorum doctrina fulguri comparata est, quod omnia circunquaque illuminat, sicut de sanctis animalibus dicitur: Ibant et reuertebantur in similitudinem fulguris coruscantis .

Stelle uero ardentiores et igne caritatis magis inflammate, sunt apostoli et martyres, qui tanto feruore dilectionis Dei accensi sunt, ut sicut flamma materialis subiectum suum consumit et redigit in cinerem ita et eos flamma caritatis consumeret, quod utique factum est quando tradiderunt corpora sua propter Deum ad supplicia. Postmodum uero eadem flamma accinerati sunt, dum morte gloriosa uite huius corruptibilis terminum, cum Christo cupientes uiuere consecuti sunt: feruor autem caritatis, qui in sanctis martyribus eminuit, ratione  similitudinis flamme comparatur. Flamma etenim quandoque urit ardore, quandoque intuentes se excecat nimia claritate, quandoque e uicino positos, et illustrat lumine, et calefacit calore. Simili modo ad flammam caritatis, quia ardebant apostoli et martyres, usti sunt persecutores et tyranni, qui eis penas et tormenta intulerunt: quia dum eos uita priuari conati sunt, primo in anima malitie ardore sunt adusti, postmodum uero iusto Dei iudicio gehenne incendiis mirabiliter sine remedio cruciati sunt. Alii ad aspectum flamme illius ceci facti sunt, qui dum uiderent sanctos Dei reserare carceres, soluere catenas, sanare infirmos, mortuos suscitare, non hoc diuine uirtuti sed magicis artibus ascribebant, et sic occasione luminis, quo illuminari debuerant,  lumen perdiderunt. Ceteri uero qui deuote illorum facta et dicta uenerati sunt, per eos illuminati sunt ad fidem, et ipsorum exemplo accensi sunt ad dilectionem.

Sanctos autem angelos stellas puriores recte dixerim, qui eo quod spiritalis nature sint, subtilitate ceteris sanctis preponuntur. Unde et apostata angelus, quia prima puritate et subtilitate Deo erat similior, in superbiam elatus, aliam similitudinem que Deo erat inimica, habere concupiuit cum dicit: Ascendam in celum, ponam sedem meam ad aquilonem, et ero similis Altissimo . In hoc Deo similis esse uolens, ut sicut ille super se non habebat alicuius potestatis dominium, ita et ipse ab  omni emancipatus dominio, ad Deum noluit habere alicuius obedientie respectum. Propter eam autem similitudinem, quam cum Deo habent angeli sui, qui maiorem puritatem assecuti sunt, diuine contemplationi semper assistunt. Alii uero qui in conditione sua minus subtilitatis acceperunt, quandoque ad terras ad consummanda Dei opera transmittuntur: sicut legimus de angelo, qui reuoluit lapidem ab ostio monumenti , de angelo, qui descendit in piscinam, dum moueretur aqua , de angelis, qui operati sunt incendium Sodomorum , et in aliis multis locis. Alii ad nos destinantur, ut gerant curam salutis nostre, suggerant nobis bona que agere debemus, presentent orationes nostras ante Deum. Isti sunt principes qui astant  orantibus leuantibus puras manus ad Deum, de quibus per Psalmistam dicitur: Preuenerunt principes coniuncti psallentibus in medio iuuencularum tympanistriarum . Sic ergo propter diuersa eorum officia, alios contemplatorios, alios operatorios, alios administratorios spiritus possumus appellare.

His stellis spiritalibus quas in firmamento, quod Christus est, positas diximus, duas alias mire pulchritudinis libet adiicere, quarum una stella maris, altera stella matutina nuncupatur. Stella maris est beata uirgo Maria, que in mari huius seculi nos regit et protegit, et meritis suis cum precibus ducit ad portum salutis. Stella matutina Christus est, quia sicut stella matutina mane oritur, et sequentis diei signum est, ita Christus mane ortus est, dum ipse  primus resurrexit a mortuis, et sequentem diem, hoc est nostram resurrectionem, ipse resurgendo presignauit. Neque eidem firmamento de quo locutus sum, lunam et solem deesse crediderim, que sunt luminaria illa magna, facta ut presint diei et nocti. Et luna quidem ipsa est Ecclesia, de qua dicitur: Sol et luna steterunt in habitaculo suo . Et alibi: Fecit lunam in tempore, sol cognouit occasum suum . Hec luna in firmamento posita est, quia in Christo constructa et fundata. Recte autem sancta Ecclesia luna appellata est, quia sicut luna non nisi a sole lumen accipit, ita Ecclesia non nisi a Christo habere potest lumen uirtutis. Solem etiam, hoc est uirtutem diuinitatis, in firmamento iam dicto positam esse non ambigimus, quoniam  in Christo homine, secundum uerbum Apostoli, habitat plenitudo diuinitatis corporaliter . Sed licet sanctos cum Christo regnantes stellas dixerim, subtilius eos intuens possum uere dicere stellis omnibus eos clariores: quoniam sicut lux eos illuminans, que Deus est, omni alia luce est clarior, ita et per illam illuminata ceteris luminibus clariora sunt.

Siquidem in regno illo superno impletum est quod dixit, qui sedebat in throno cum ait: Ecce noua facio omnia . Sancti etenim Dei ibi renouati sunt in ratione, quia perfecte Deum cognoscunt, ideoque sunt sine omni errore. Renouati sunt in uoluntate, quia pacem plenam, que ex Deo est,  assecuti sunt, ideoque Deum diligunt sine omni perturbatione. Renouati sunt in memoria, ut affectum suum semper in Deum dirigant, ideoque Deum cogitant sine intermissione. Ratio, inquam, renouata est, que solam illam scientiam ibi tenet per quam intellectus ad cognoscendum illuminatur, et affectus ad diligendum accenditur. uidemus in hac uita quod sicuti quedam claritas est sine calore, et illa illuminat et non calefacit, alia est cum calore, que et illuminat et calefacit, ita est in scientiis. Sunt enim quedam scientie que illuminant intellectum, et non accendunt affectum, quales sunt artes liberales, dogmata philosophorum, et his similia: et ista scientem faciunt, non sapientem. Est alia scientia que illuminat intellectum, et ad diligendum accendit  affectum, qualis est scientia de Deo habita, et de statu celestis uite, que sola intellectu sanctorum tenetur et comprehenditur quantum ad usum. Omnis alia scientia, secundum dictum Apostoli, ibi destruetur, quoniam seculares scientie et si in cognitione ibi forte habende sunt, nullum tamen in scientibus habebunt effectum. uoluntas etiam in Deo pacificata erit ab omni perturbatione aliena, quia nec prosperitas secularis turbabit eam per ineptam leticiam, nec aduersitas per ingruentem molestiam, nec cupiditas affectando habere quod deest, nec timor metuendo perdere quod habet. De quibus quatuor passionibus philosophus dicit: Gaudia pelle, pelle timorem, spemque fugato, nec dolor adsit. Nubila mens est, uinctaque frenis, hec ubi regnant. Et  peta:

Hinc metuunt, cupientque, dolent, gaudentque, nec auras
Dispiciunt, clause tenebris et carcere ceco.

Sed et memoria ibi semper in Dei recordatione erit continua, ut que in hac uita longe a Deo relegata, per creaturas huius mundi, que infinite sunt, cogitationibus infinitis distrahitur, tunc omnibus que huius mundi sunt in obliuionem traditis, solum Deum diligat, ideoque Iesum solum meditetur. Tunc ergo adimplebitur quod dictum est, quia Deus erit omnia in omnibus . Erit enim Deus in ratione claritas, in uoluntate caritas, in memoria perennitas.

Unde satis euidenter colligitur quod sancti Dei non solum stellis similes, sed etiam stellis omnibus  sunt clariores. Habemus ergo luminaria que posuit Deus in firmamento celi, ut diuidant diem et noctem, sicut in rerum natura uidemus quod sol diem, luna et stelle noctem illuminant. Nox autem uita presens, dies autem futura uita intelligitur. Sol ergo diem illuminat, quia Deus qui est uerus sol, uitam illam beatam supra presentia clarificat, et sicuti ipse totus lux est, ita et illa uita tota est dies sine omni nube obscuritatis. Noctem uero illam luna et stelle illuminant, quum in uita presenti sancta Ecclesia, et sancti Dei in ea militantes siue triumphantes miraculis, eruditione, conuersatione eam illuminant, longe tamen aliter, quam dies illuminata sit. Cum enim nox illuminatur, et claritas  uidetur quodammodo obscura et obscuritas clara: quoniam in uita presenti, nec bona sine malis, nec uitia sine uirtutibus omnino esse possunt, ita ut etiam iusti quodammodo clari, et quodammodo tenebrosi esse uideantur. Sicut enim macula semper est in luna, ita et in Ecclesia. Inde est quod propter nubem peccati, celum, et celi lumina perspicaciter non possumus intueri, imo quod plangendum est, quandoque nec oculos ad celum leuare possumus, ubi nostra spes reposita esse debuerat, peccatorum nubilo prepediti.

Ecce multi dum oculis corporalibus celum et stellas corporales uolunt respicere, non ualent, uel quia contracti, uel quia obstaculo prepediti, uel quia lumine priuati sunt. Contractos illos esse  dixerim, qui cupiditate terrena curuati sola transitoria cupiunt, et ideo oculos cordis semper in terram figentes, eos ad celestia eleuare non possunt: plane sicut amor ad faciem, timor ad manum, ita cupiditas ad terram semper oculum dirigit, uerbi gratia: Filius semper intendit in faciem patris quem diligit, seruus ad manum domini sui respicit, ne flagelletur pro excessibus quos commisit, auarus uero cor semper apponit diuitiis, quoniam ubi est thesaurus tuus, ibi est et cor tuum . Ipse etiam Dominus in Euangelio, ubi loquitur de semine quod in spinis cecidit, auaros significans ait: Hi sunt qui audiunt uerbum et a sollicitudinibus et a uoluptatibus uite euntes suffocantur nec referunt fructum . Qui uero obstaculo  impediuntur ne celum uideant, superbi sunt, et elati spiritu, qui superbiam mentis operimentum quoddam inter se et Deum statuerunt, sicut Dauid propheta dicit: In labore hominum non sunt, et cum hominibus non flagellabuntur . Ideo tenuit eos superbia, operti sunt iniquitate et impietate sua, hoc est duplici superbia, ut impietas dicitur superbia, qua homo non humiliatur Deo: iniquitas, superbia qua homo cupit anteferri proximo. Superbia ergo operimentum est, quo impeditur homo ne Deum uideat, in quo et se habere uidetur illa beneficia, que a Deo per humilitatem erant impetranda. Dum enim elati cordis homo de uirtutibus cogitat, dictante superbia, illas se habere presumit; cum de scientia illam, arroganter sibi pre  ceteris ascribit; cum de honoribus, aliis se estimat omnibus digniorem; et infirmitatis sue defectus non aspiciens, bona etiam que non habet in se ponderans, semper contemptor est aut emulus aliene uirtutis. Quare hoc? Quoniam impediente superbia ad Christum respicere non potest, ut in ipso uideat quam humilis, quam patiens, quam suauis, quam bonus est Dominus: ut sic ad suas infirmitates respiciens, deploret humiliter quod sibi intellexerit deesse, sicut beatus Iob fecisse legitur cum diceret: Auditu auris audiui te, nunc autem oculus meus uidet te, idcirco ipse me reprehendo, et ago penitentiam . Superbia igitur quoniam ad Deum non respicit, ut in lumine eius tenebras suas agnoscat,  ideo inter omnia peccata difficilius ad penitentiam inclinatur. Siquidem prima est in recedentibus a Deo et ultima in redeuntibus ad preassumptas uirtutes, sicut Scriptura dicit. Inde est etiam quod diabolus principaliter superbis imperare dicitur, Scriptura attestante que dicit: Omne sublime uidet, et ipse rex est super omnes filios superbie.

Sunt alii qui deficiente lumine oculorum tenebrosi celum uidere non possunt, quales sunt simplices et idiote, omnes habiles quidem de ratione ut Deum cognoscant et diligant, et ambulent in mandatis eius, sed deficiente lumine exteriori, hoc est, doctrina et predicatione, que pastorum ministerio eis exhiberi debuerant, remanent in peccatorum tenebris, eo quod non sit qui salutem animarum operetur,  et doceat formam sancte conuersationis. Clerici enim nostri temporis qui cum ecclesiasticis beneficiis curas animarum suscipiunt, solo questu clericos, habitu milites, sed uiuendo et predicando neutros se exhibent, quod opera ipsorum loquuntur. Cum de eleemosynis pauperum regales equos, uestimenta secularia, calearia et frena deaurata, stellas picturatas comparare non erubescunt. mensa ferculis, thalamus iocis impudicis iocundus est: in palatio ubique resonat cautus de gestis Hectoris, et in sancta Ecclesia silentio damnantur uerba Saluatoris. Sic ergo euenit ut infirma Ecclesie membra, que pastorum antecedente lumine ad Deum conduci debuerant, subtracta eis predicatione ueritatis, in tenebris perseuerent.

 Tollantur igitur necesse est de medio contractio auaritie, superbie operimentum, cecitas ignorantie, ut Deum Deique sanctos mentis oculis possimus intueri, et tendere ad celestem illam gloriam, quam constat nobis esse repromissam. Ut tamen fructuose ualeamus uisum ad celum dirigere, oportet nos non retrorsum uel a latere, sed potius ante nos directe oculos ad celum leuare: quoniam a dorso uel a latere celum respicientes aut offendunt pedibus, aut errant in uia. A dorso uero celum respiciunt illi, qui in uita sua preterita et bonis operibus que fecerunt, nimis confidunt, cum magis ea que retro sunt deberent obliuisci, et se in anteriora extendere. Statuentes enim ante oculos suos quomodo uitia reliquerint, pugnauerint contra  tentationes, maioribus fuerint sociales, quomodo demum disciplinam tenuerint, et portauerint pondus diei et estus, eo ipso se dignos estimantes in caritate tepere incipiunt, et dissoluti esse in disciplina et circa uite terminum cum feruentiores spiritu esse debuerant pene frigidi et sine uirtute inueniuntur. Non sic certe exul qui tendit ad patriam, qui semper fortius iter agit donec perueniat: non operarius diurnus, qui continue laborat donec opus dici perficiat: non sic sitiens, qui fontem aque desiderat, quousque perueniat ad illum. Sed neque anima Deum sitiens cessare debet a cursu boni operis, quousque ad eum perueniat, quo frui concupiuit. A latere uero celum respiciunt, qui propter  bona temporalia et uoluptates uite istius, in quibus quietem sibi habere uidentur, Deum uenerantur, largiuntur eleemosynas, et ecclesias frequentant, magis deuoti Deo pro eo quod acceperunt, quam pro spe uite eterne quam minus diligunt. De quorum numero Satan beatum Iob existimans dixit: Nunquid Iob frustra timet Deum? Operibus manuum eius benedixisti, et possesso eius creuit in terra ; quasi diceret: Qui tot bona a Domino in terra accepit, non est mirum si pro eis innocenter se gerit. Qui ergo sic a latere Deum respiciunt, nequaquam uisum mentis per uiam dirigunt que ad Deum conducit. uia enim recta est, ut per illos labores, incommoda, persecutiones, et iniurias sustineamus: quia a deliciis ad delicias tendere iter  omnino tortuosum est, nec uiatorem aliquando ducit ad metam salutis.

Directe ergo ante faciem nostram celum nos respicere oportet, ut faciem, oculos, aures, os, manus, et pedes ad Deum conuertamus: faciem ipsam, cognoscendo, oculos; mentis intentione in ipsum dirigendo, aures obediendo, os recta et bona loquendo, manus iusta operando, pedes bona cogitando: nec aliquod membrum nostri corporis desit in ministerium sui Creatoris. Ut quid enim recta uia non ambulemus? Siquidem et laboris premium, et contra pericula subsidium a sanctis Dei nobis proposita sunt. De ipsis enim dicitur: quia lucent in firmamento celi, et illuminant terram: lucere respectu luminis, illuminare respectu illuminati dicitur.  Lucent ergo sancti Dei, quia claritatem uisionis Dei iam assecuti sunt. Illuminant terram, dum miraculis, eruditione, conuersatione, in terra peregrinantes informant, ut sic eorum exemplo et celeste speremus premium, et ab ipsis habeamus sancte uite documentum. Quis ergo tam inops est recti consilii, ut a paupertate non festinet ad sufficientiam, a tristicia ad leticiam, ab angustiis ad uoluptates? Hec enim tria sanctis in premium reposita sunt, uidelicet eterna societas de qua dicitur: Sociabor cum apparuerit gloria tua . Interna iocunditas, de qua scriptum est: Exultent iusti in conspectu Dei . Iocunda uoluptas, de qua dicitur: Delectationes in dextera Dei usque in finem . Ut qui in hac uita  pro Christo fuerunt miseri, in illa uita recipiunt omnium bonorum sufficientiam, qui pro eo luxerunt perfectam consequantur leticiam, et qui pro eo calamitates passi sunt, ibi delitias possident sempiternas, prestante Domino nostro Iesu Christo, cuius regnum et imperium permanet in secula seculorum. Amen.



SERMO XLIX. IN FESTO OMNIUM SANCTORUM.

Due penne singulorum iungebantur, et due tegebant corpora eorum .

uerbum quod audistis, fratres, et leticie materiam in se continet, et doloris. Quod enim animalium illorum corpora pennis tegi dicuntur, indicium est  infirmitatis: quod autem relique iungebantur, signum est future glorificationis. Quoniam ergo in uita presenti mens peccati conscia opus habet protectione, monemur uniuersi per uerbum istud infirma nostra tegere, ne nudi appareamus, ut in future illius uite gloria expediti, pennas assumamus preparatas non infirmitati, sed consummate sanitati. Anima igitur adhuc infirma pennis opus habet, non quibus uolet, sed quibus se tegat et muniat, ut adhuc fragilis corpore, mente lubrica, dissidens moribus, errore implicita, ad studia iners, ad uoluptates prona, tarda ad sapientiam, uelox ad impietatem: de preteritis nuda, de presentibus exigua, de futuris incerta, de natiuitate rea, de uita labori et dolori addicta.

 Dantur itaque ei due ale in hac uita sua, quibus nuda sua possit tegere, uidelicet intellectus Scripturarum, quo se muniat per cognitionem ueritatis, et speculatio creaturarum qua se muniat per uinculum caritatis. Sub his pennis manus habere debet, ut et cognitionem Scripture, et dilectionem creature approbet semper testimonio boni operis, prius exercitio et labore ambulet, postmodum uolet: quia prius laborandum, postmodum uero brauium accipiendum est. Sic prius occurrit Domino Martha, quam Maria: sic prius datur lex seruitutis, quam lex libertatis: sic prius habitatur in Sion, quam in Ierusalem: sic prius nubit Lia quam Rachel: sic prius Petrus, quam Ioannes a Domino uocatus est: sic demum a leua transitur ad dexteram:  quibus omnibus demonstratur per exercitationem presentis uite ad future glorie quietem esse transeundum. Proponitur itaque homini diuina lex, ut iuxta illam informet uitam suam, et ambulet in ea, penne duplici ratione comparata. Duo etenim in penna considerantur, uenustas et utilitas: uenustas, quia ornat: utilitas, quia protegit. Eodem modo mandata Dei uenustatem habent in luce scientie, utilitatem in mandatorum adimpletione.

Diligens ergo scrutator mandatorum Dei primo in lege Domini debet illuminare intellectum suum, ut sciat qualis sit, quid desit sibi, quanta infirmitas propria, quis defectus uirtutum, quam longa miseria, quam breuis consolatio, quot debet Domino suo, et quam pauca potest restituere. Iste enim sunt  diuitie filiorum Adam a die natiuitatis sue usque ad diem sepulture sue. O quam uilis thesaurus iste, quam reprobata pecunia ei qui decem milium talentorum debitor est, nichil nisi iram et indignationem sibi omnibus diebus thesaurizasse! Quid factura, o misera anima, quando reddes rationem negociationis tue? Respice adhuc ad thesaurum scientie tue, si forte aliquid ibi inuenias quo possis hoc debitum redimere. Est ibi forsitan aliquid tibi admodum utile, quoniam scriptum est: Qui apponit scientiam, apponit dolorem . Hoc probate monete denario filius ille prodigus, qui dissipauerat bona sua uiuendo luxuriose, defraudatam pecuniam patri suo restaurauit, dicens: Pater, peccaui in celum  et coram te, et non sum dignus uocari filius tuus, fac me sicut unum ex mercenariis tuis . Hunc denarium doloris repone in marsupio conscientie tue, hunc foris ostende per studium, intus per affectum, et a te ipso tormentis et cruciatibus exige, quod de commissa pecunia Domino tuo defraudasti. Certe si rogas ignoscit, si doles miseretur, si plangis et ipse parcit, si aperis ipse tecum commorabitur: quia eius delitie sunt esse cum filiis hominum. Et in hoc precipue diuine legis tibi commendatur utilitas, ut ipsum qui docet illum tecum habeas commorantem.

Quod si diligenter uelis intueri, triplici uia tibi diuine legis commendatur utilitas, scilicet per zelum, studium et affectum. Zelum intellige compunctionis,  studium operationis, affectum deuotionis: ut per zelum compunctionis, quasi gladio, ueterem hominem in te occidas, per studium boni satisfacias, per affectum uero ei semper adhereas, quem expectas in premium, ut nulla rerum temporalium ambitione retarderis quo minus festines, quo minus impetres, quo minus denique curras ut comprehendas. Sed hanc diuine legis pennam quidam habent tantum ad uenustatem, alii uero habent eam ad utilitatem. Ad uenustatem illos habere eam dixerim, quibus mysteria Scripturarum sunt peruia, non latent eos precepta uirtutum, non prohibitiones uitiorum. Sed in his omnibus magis uolunt illuminare intellectum, quam affectum mundare, non se legi inclinantes, sed potius legem sibi: non cor in lege, sed  legem in corde retinentes: de mandatis Domini facientes non medicinam, sed pecuniam. Ut quid, o anima misera, mensa diuine legis coram te in laqueum facta est? Ut quid fontem scaturire aspicis, et aquam non bibis? Ut quid fauum in ore tenens, ceram conteris, abiiciens mellis dulcedinem? Utile tibi erat, ut iuxta mandatum Domini sumeres librum istum et deuorares illum, ut faceret amaricare uentrem tuum, et in ore tuo fieret dulcis tanquam mel . Sumere certe debueras librum diuine legis, et sancta meditatione deuorare illum, ut in ore memorie dulcis fieret dum uentrem infirme conscientie ad amaritudinem compunctionis prouocaret. Sicut enim speculum intueri et non componi, sicut ignem respicere et non calefieri, aut  certe escam preparare et non refici, nichil habet in se utile: sic et in lege Domini nisi his solis, qui memores sunt mandatorum ipsius ad faciendum ea. . Intellectus enim bonus est facientibus eum. Sed o utinam hi tales uelint meminisse Samaritani illius misericordiam, diligentiam stabularii, usum duorum denariorum ! Aestima quia et ipsi duos ueteris et noue legis denarios non reponerent in pecuniam, sed potius egroto apponerent medicinam. Nonne profanum ualde estimares, si uideres aliquem affectum ueneno secum portantem antidotum, si non utatur illo? Clamat Apostolus omnem legem Domini eruditus nichil se scire nisi Dominum Iesum et eundem crucifixum .  Et Ezechiel de spiritali templo spiritaliter loquens: Quanto, inquit, erant altiora, tanto erant humiliora, hoc spiritu significante, quod quanto quis altiora percepit dona gratiarum, tanto humilior esse debet conuersatione: ne inde oriantur uulnera, unde prouenire debuit medicina.

Sicut enim qui bene uiuit et bene docet, alium instruit quomodo uiuere debeat: sic bene docens et male uiuens, Deum instruit quomodo se condemnare debeat. Sic olim Urias Etheus a Dauid destinatus in prelium, epistolas mortis sue secum ferens, ubi fortior erat belli impetus, occubuit: quia quilibet in Ecclesia Dei qui lucem diuine cognitionis accepit  sententiam sue damnationis secum portat,  dum legem Dei, quam corde, quasi in arca clausam tenet, foris opere non uult adimplere.

Sunt alii quibus mandata Dei potius ad utilitatem libet intueri, recte comparati columbe residenti iuxta fluenta plenissima: quia sicut illa in aspectu fluminis precauet accipitris insidias, sic et isti insidias diaboli, delicias mundi, carnis illecebras, per mandata Dei precauere utuntur, studiosi semper ad prosequenda illa que lege Domini uident sibi imperari, et ne hostis domesticus in aliquo eos retardare possit, corpus suum seruituti subiiciunt, carnem suam crucifigentes cum uitiis et concupiscentiis. uis ergo uidere exempla, presto sunt. Iuxta hec fluenta sedebant illi, de quibus dicitur: quod erant incedentes in omnibus mandatis Domini  et iustificationibus sine querela. Iuxta hec fluenta etiam sedebat Daniel propheta, cui Babylonii occasionem inuenire non poterant, nisi tantum in lege Dei sui. Sic et ille qui dixit: In corde meo abscondi eloquia tua, ut non peccem tibi .

Isti comparantur a Ioanne ligno afferenti fructum, cuius folia sunt ad sanitatem gentium: Ostendit, inquit, mihi flumen aque uiue splendidum tanquam crystallum, procedentem de sede Dei et Agni. et ex utraque parte fluminis lignum afferens fructum, et folia illius ad sanitatem gentium . Ligna quippe ex utraque parte fluminis posita, sanctos uiros designant meditantes in utraque pagina ueteris et Noui Testamenti. Flumen enim mandata diuine legis significat, fructus ligni  exempla bonorum operum, folia uerba exhortationum accipiuntur. Que tunc sunt ad sanitatem gentium, cum ea que per uerba exhortationis aliis proponimus in nobis ipsis exemplis bonorum operum attestamur.

Speculatione uero creaturarum, quam secundam diximus alam, quia operiende infirmitati nostre necessariam, ut tamen creature nomine homo intelligatur, quasi cuiusdam ale expansione duobus modis nuda nostra protegimus, uidelicet uinculo caritatis, exhibitione reuerentie et timoris, quorum primum est ad subsidium necessitatis, alterum ad custodiam humilitatis. uinculum siquidem caritatis ad subsidium necessitatis ideo esse dixi, quia nullus adeo sibi sufficiens,  adeo nullius indigens est, qui hic caritatis uinculis ceteris non egeat copulari. Nam quamuis primo loco diligendus sit Deus per affectum dilectionis, magis tamen proximus diligendus in multis secundum exhibitionem operis. Adeo quippe caritas nobis erga proximum seruanda est per exhibitionem operis ut etiam ab oratione, a sancta meditatione, ab hymnis et canticis spiritalibus cessare debeamus imminente proximi necessitate. Ecce ante mensam Domini oculis ac manibus in celum te intentum constitue, si uideris Christum in paupere fame mori, nunquid non panem dabis illi? si fratrem tuum lecto decumbentem, in agone positum, non uisitabis illum, uel eum cadentem in foueam non sustinebis illum? Facies utique, quia tibi alligatus est caritatis uinculo:  nec, te presente, corruere potest, nisi tu cum eo corruas, maxime si potes eum sustinere. Huius exempla plurima sunt in sanctis martyribus, uiuum nobis caritatis relinquentibus exemplar. Cum enim securi diuinis colloquiis et oratione sibi soli uiuere possent, elegerunt tamen prodesse aliis, exhortari, docere, sanguinem suum fundere, ut uitam illam beatam quam sibi solis in pace poterant querere, uinculo caritatis astricti, per tormenta passionis aliis communicarent.

Ex hac radice caritatis emanare debet exhibitio reuerentie et timoris, ut eos quos tanto caritatis affectu amplecti tenemur exhibitione reuerentie et timoris offendere timeamus. Quod etiam in illo beatorum spirituum principatu docemur facere, ad quorum  normam presens Ecclesia disposita est, qui se ipsos secundum summe illius potestatis dispositionem honore preueniunt, inferiores singuli superioribus suis obedientes, id sibi a summo illo imperatore imperatum reputantes, quod a presidente potestate angelica sibi fuerit imperatum. Nam si angeli dicerent archangelis, throni dominationibus, aut certe cherubin ad seraphin: Non tibi obediemus, nolumus te preesse nobis, putasne placeret summe illi maiestati? nequaquam. Propter hoc enim precipitatus est rex ille superbie, quia uoluit esse similis Altissimo , non participatione deitatis, sed similis, hoc est sine dominio sicut ille, ne alicui superiori exhiberet reuerentiam debite subiectionis. Nunquamne legisti quoniam Dauid Sauli diuertenti  in speluncam, precidit oram chlamydis? Unde et postea seipsum uehementissime reprehendit: cum enim in Saule gradus superior, in Dauid uero inferior, et in chlamyde potestas intelligatur, oram chlamydis precidere est debite reuerentie sui superioris aliquid detrahere . Quam Dauid Sauli abstulisse se doluit, quando in eum cui reuerentie honorem debebat aliquid presumpsisse penituit. Sic olim dum arca Domini a Gabaa deferretur in Ierusalem, dum arca inclinatur, Oza Leuites manum apposuit, et ideo a Domino percussus interiit. Ubi per arcam prelati, per Ozam subditi accipiuntur. Arce uero inclinate Oza manum adhibet, dum prelatis aliorum etati siue infirmitati  condescendentibus subditus obuiare presumit. Ideoque a Domino percutitur, uel in presenti ad correctionem, uel in futuro ad damnationem. Expedit ergo magis ut penna caritatis uelemus infirma propria, sustineamus aliena, ne nudi appareamus cum id, quod mortale est, in nobis absorptum fuerit a uita: et penne ille assumende sunt, quibus non protegi, sed subleuari necesse erit.

Et uidentur iste penne ipsum caput nostrum ad celos extulisse, quas si cognoscere desideras, ipse sunt innouatio nature, et consessus dextere. Ipse etenim Redemptor noster has alas primus assumpsit nobis in futuro eas collaturus, quando similes ei erimus. Unde et in Apocalypsi aleaquile magne dicuntur, ubi scriptum est: Date sunt mulieri due ale  aquile magne, ut uolaret in desertum locum: per aquilam Christum, per mulierem fidelem animam, per desertum celum uolens significare. Hec autem nature innouatio que erit in corpore, si ad naturam corporum respicimus, secundum elementa huius mundi probatur attendenda. uidemus enim quod terra in presenti ponderositate sua corpus aggrauat, aqua humorum inequalitate infirmat, er spirandi necessitate affligit, ignis caloris immoderantia consumit. Ista ergo innouari necesse erit, non tolli de medio, ut non infirmitas que aggrauat, sed nature ueritas integra reformetur, sicut Dominus ait: Capillus de capite uestro non peribit . Habebunt ergo tunc corpora mortis huius, imo uere mortua ab elementis huius mundi, nature  ueritatem, non corruptionem, uidelicet ut sint a terra palpabilia, ab aqua mobilia, ab ere leuia, ab igne uero splendida. Magis tamen ab ere et igne accipient quam de reliquis, quia leuitas eorum leuitati cogitationum, et splendor ipsorum splendori stellarum comparabitur: dicente Apostolo: Stella differt a stella in claritate, sic et resurrectio mortuorum .

Sicut e contra reprobi, qui dilexerunt terrena super omnia, et passionibus concupiscentiarum se subdiderunt, de his inferioribus elementis, terra scilicet, et aqua, magis accipiunt ut in his que passionibus magis sunt accommoda corporum recipiant passiones. O quam infelix illa anima que triplici carcere, uidelicet conscientie, corporis, et gehenne  torquebitur, ut nec intus sit sine angustia, nec foris sine pena: cui immortalitas in essentia et possibilitas semper durabit in pena: nec aliquod illius muneris accipiat, quod sanctis in impassibilitate conferet superni gratiam largitoris. Et erit impassibilitas et immortalitas supra naturam mirabilis, quibus uita et essentia, imo totus nature cursus erit naturalis, ut ipsa natura de sua integritate gaudeat, et in eo quod amplius accepit, in amorem largitoris amplius inardescat.

Sed huic reformationi nostre nature accedet consessus dextere, qui consistit in plenitudine cognitionis, dilectionis, et iocunditatis: ut nec cognitio erronea, nec dilectio illicita, uel iocunditas tristia  admittere possit. Ibi enim scientiam informabit iusticia, ne sit elata: ibi caritatem diriget scientia, ut sit ordinata: ibi iocunditatem producet indeficiens eternitas, ne aliquo doloris nubilo quandoque possit obfuscari. Omnia ergo bona anime in se nunc diuersa in Deo tunc erunt unita, ut cognitio diligat et caritas cognoscat, et uno affectu in Deo finiantur omnia, que unum finem Christum sibi constituerunt. Hoc est quod mundi philosophus animam constare dixit ex diuidua et indiuidua substantia, ex eadem et diuersa natura, quia et nunc diuisos affectus habet, ad diuersa se applicans: sed indiuise siue eiusdem nature erit, dum cognitione et amore in Deum tota intendens, uno uirtutum affectu in illo erit unita.

 Unde etiam et Dominus omnes uirtutes anime, quibus Deo fruendum est, propter identitatem affectus sub uno cognitionis nomine comprehendit dicens: Est autem, inquit, uita eterra, ut cognoscant te uerum Deum, et quem misisti Iesum Christum  O si quando illius scientie ueniat copia, cuius usus non ad inuestigationem, sed potius ad beatitudinem spectat: non enim illa scientia questiones inuoluit, non regulas proponit, non causas rerum naturalium, uel obscura manifesta facit, quia id solum ibi tenet scientia quod facit ad fruitionem iocunde illius beatitudinis Triplex perfectio scientie ibi est, scilicet Creatoris, ut per creature dignitatem laudemus Dei sapientiam: restaurationis, ut per assumpte humanitatis opera laudemus Dei bonitatem:  deitatis quoque perfecta erit ibi cognitio, ut in illa ueneremur Dei maiestatem. Ecce audiuistis, fratres karissimi, qualis sit ille consessus dextere, qui sanctis omnibus repromittitur, quem accepit Christus, accepit et beata uirgo Maria, accipiet et uniuersalis sanctorum Ecclesia, sed differenti modo. Sedet enim Christus a dextris Patris, sed ipse solus sedet etiam in dextris Filii beata uirgo, sed ipsa sola. Ceteri uero sancti erunt omnes quidem a dextris eius, sed non sedebunt a dextris eius. Sedere enim a dextris Patris, hoc est esse equalem uel esse in potioribus eius bonis, quod solus Filius eius accepit. Sedere in dextris Filii est pre ceteris, affluere carismatum donis, que singulariter accepit beata  Dei Genitrix. Esse uero a dextris Dei, est participem esse illius glorie, sicut scriptum est: Tunc dicet rex illis qui a dextris eius erunt . Hoc autem erit commune omnibus eis qui ad cenam Regis eterni uocati sunt. Erunt ergo omnes beati a dextris Filii, imo sedebunt omnes ad dexteram eius, non a dextris, attestante qui dicit: Sedere ipso Filio ad dexteram meam uel ad sinistram meam non est meum dare uobis, sed quibus paratum est a Patre meo . Sedere enim ad dexteram, ad gloriam spectat: sedere a dextris, ad glorie preminentiam, quam Christus hodie Matri sue contulit, dum eam extulit super potestates angelicas. Ubi illa sedet regina beatorum spirituum, et mediatrix peccatorum semper interpellans pro nobis, ut et nos accipiamus  eundem consessum dextere, quem ipsa accepit hodierna die migrans a corpore, quem nobis prestare dignetur Dominus noster iehsu Christus. Amen.



SERMO COMMUNIS L. IN DIE OMNIUM SANCTORUM.

Reddet Deus mercedem laborum sanctorum suorum, et deducet illos in uia mirabili . Audiant uerbum hoc omnes qui uoluntarie pressuras mundi huius sustinent, qui participes sunt penitentie et tribulationis Iesu. Audiant, inquam, uerbum hoc et consolentur, quia finis laborum pariter et merces eis repromittitur non qualiscunque, sed quam preparauit Deus diligentibus se. Quid preciosius, quid appetibilius, quid maius hac mercede promitti potuit, pro qua sancti martyres, et alii iusti certauerunt  usque ad mortem, qua etiam sancti omnes qui regnant cum ipso premiati sunt. uos ergo qui intus uobiscum aliquid boni agitis, et propter uerba labiorum eius custoditis uias duras, non uos peniteat laboris huius: quia uita breuis est, laboris uenit finis, supremus ille Iudex imminet ut reddat mercedem laborum sanctorum suorum.

Mercedem, inquit, laborum. Laborant in seculo quibus uita ista dulcis est, laborant et illi quibus uita ista amara est. Quibus uita ista dulcis est laborant agendo, licita operatione prouidentes quid comedant, quid bibant, et corpori quo induantur, et hec omnia ut seculo isto diu potiantur. Sed labor istorum reprehenditur Domino ubi dicit: Nolite soliciti esse quid manducetis uel quid bibatis, aut  quo induamini . Scit enim Pater uester quoniam his omnibus indigetis. Quibus autem uita ista amara est laborant patiendo, sicut laborauerunt sancti illi, qui fuerunt eculeo distenti, rigoribus algidi, carceribus squalidi, sanguine perfusi, plagis liuidi, inedia macerati, ad ultimum morte consummati: et hec omnia ut ab hoc seculo citius exciperentur.

Reddet ergo Deus mercedem laborum sanctorum suorum, illis qui in uoluntaria sui afflictione, aut in uiolenta persecutione impiorum patientiam Domini Iesu imitati sunt. Non blandiantur igitur sibi homines criminosi, tanquam ipsi mercedem suam recepturi non sint, quia sicut Deus reddet mercedem iustis, ita et iniustis. Imo secundum quatuor genera  hominum, quatuor mercedum genera inueniuntur. Est enim merces immoderate bona huius seculi amantium, est merces enormiter mala huius seculi committentium, est merces iuste et pie in hoc seculo uiuentium, est et merces cum Deo regnantium. Prima merces est temporalis beneficii, de qua dicitur: Receperunt mercedem suam. Secunda est eterni supplicii, de qua dicitur: Secundum opera manuum eorum tribue illis, redde retributionem eorum ipsis. Tertia est spiritalis gratie, de qua ipse Dominus dicit: Qui reliquerit domum, uel agros, filios, aut parentes propter me, multo plura accipiet in presenti seculo, et uitam eternam in futuro : per multo plura, dona gratiarum que sanctis in hac uita conferuntur, uolens significare.  Quarta uero merces est eterne glorie, de qua dicitur: Ecce enim merces uestra multa est in celis . Quam multi homines sunt in hoc seculo uigilias multas, orationes et eleemosynas, et alia pietatis opera facientes, qui dum pulchritudinem creaturarum huius mundi et earum delectationes attendunt, statim concupiscentia oculorum suorum capiuntur in eis, et uelut patriam de exilio facientes, temporalia bona super omnia appetunt et diligunt, que tantum ad necessitatem in obsequium diuinum illis collata sunt. Quare hoc? quia imaginem Dei, qui summe pulcher est, in seipsis non uident, et decorem amantis suo oculo excecato intueri non possunt: quem si aspicerent, utique omnia  ista exteriora contemnerent, que etiam ex suo defectu cito pretereunt, aut nouis superuenientibus illorum comparatione uilescunt. His ergo hominibus dat Deus mercedem bona temporalia, que summo studio appetunt, ut in ipsis bona que faciunt, remunerentur. Sed ue illi infelici anime, que in fine mundi, sanctis omnibus regnum percipientibus, pro consolatione auditura est: Recepisti mercedem tuam. Sed et illorum qui mala huius mundi enormiter committunt, infinitus est numerus, quorum exempla sunt fures, predones, fornicatores, immundi, Simoniaci, ambitiosi, et multa huiuscemodi monstra hominum, qui toto extincti spiritu festinant in interitum, ut sepulti in uitiis suis non adiiciant ultra ut resurgant. Quomodo enim resurgerent, qui  scelera sua non abhorrent et quodammodo insensibiles effecti, etiam seipsos non sentiunt: propterea nec compunctione scinduntur, nec confessione lauantur, nec pietate molliuntur, non mouentur precibus, non cedunt minis: imo si aliquando eos corripias, deteriores efficiuntur. Que creatura propter hoc non miretur? Ecce homo ad imaginem Dei factus Patrem suum in celis non agnoscit, et filii indignus nomine, celestem patriam iure hereditario sibi debitam contemnit querere et possidere: et toto studio in infernum demergitur, ut partem cum illis habeat, de quibus scriptum est: Dominabuntur eorum iusti in matutino, et auxilium eorum ueterascet, in inferno a gloria eorum . Plangite ergo, omnes angeli Dei, et uos anime  iustorum conciues uestros perditos, qui in regno Dei domestici uestri, et coheredes Christi esse debuerant: quoniam, relicta terra promissionis, Pharaoni in luto et latere et palea seruire decreuerunt, et tanquam inter mortuos computati, deleti sunt de libro uiuentium, et cum iustis non scribentur. Resipisce, anima misera, et uel sero conuertere ad Dominum Deum tuum, quia sicut maternus affectus sordes infantuli sui non abhorret, ita Christi pietas non abhorret scelera tua dummodo ab illis uelis mundari. Trahat te sursum signaculum nature, quia ad imaginem Dei factus es: trahat te sursum commissum fidei, que in specie bona inuisibilia tibi repromittit. Quod si claustralis es, trahat te  sursum titulus tue professionis, cuius uinculis ad seruitium Dei mancipatus es. Si hec omnia te non mouent, respice ad corpus tuum fragile, uas luteum, dicet enim tibi quid te oporteat facere.

Ecce enim corpus tuum dignitatem conditionis sue seruans sursum erigitur, oculos ad celum leuat, manus utrasque extendit ad Dominum, ut his omnibus te moneat desiderio ad celum aspirare. Obstupescite, celi et omnes qui habitatis in eis, quoniam caro infirma quodammodo dedignatur consortium sui spiritus, quem tanta ignobilitate a sua dignitate uidet degenerasse. Transeamus modo ad pie uiuentes in hoc seculo, qui et ipsi gemina mercede donantur, una in presenti, altera in futuro. Accipiunt enim uiri iusti in hac uita dona  gratiarum pro mercede ad consolationem, ne in tribulationibus deficiant, quod fit quando accenduntur caritate, quando tanguntur dulcedine deuotionis, quando sursum rapiuntur ad eminentia contemplationis, multisque aliis modis quibus roborantur, ut pressuras huius mundi possint sustinere. Quomodo enim nisi gratia Dei confirmati sancti martyres, et alii iusti in causa Dei tam constantes esse potuissent, ut gladio imminente ceruices flecterent, aperto carcere nollent euadere, mortem ultro appeterent, persecutores prouocarent? Illud interius utilius erit considerare, qui gratia Dei in hac [uia] preuenti sunt, quibus modis uitam suam regere debeant, ut ad mercedem eterne glorie possint peruenire.

 Omnis ergo uir bonus recte Deo militans circa uitam suam quatuor circunspectiones habere debet. Primo, ut in expectatione finis sui sit suspensus: secundo, ut pro satisfactione peccatorum suorum sit timoratus: tertio, ut in opere Dei sit deuotus: quarto, ut in multiplicatione talenti sit solicitus. Debet, inquam, esse in expectatione finis sui suspensus, et quia hora mortis nil est incertius, dicere in corde suo: Ecce dies mei pretereunt, hodie uel cras moriar, uenit iam Iudex ille supremus. uigilabo ergo, uigilabo, preparabo me in occursum eius, ne cum uenerit inueniat me imparatum. uigilabo prima noctis uigilia, ut preterita peccamina dolore et penitentia diluam: uigilabo secunda noctis  uigilia, ut per bona opera Deo meo satisfaciam: uigilabo tertia noctis uigilia, ut caute in futuro similia non committam. Quod si uenerit in prima uigilia, etsi in secunda uel tertia uenerit, et ita inuenerit, beatus est seruus iste. Debet etiam uir iustus pro satisfactione criminum suorum esse timoratus, dicens intra se: O quoties Deum offendi, quot crimina commisi, credo quia nondum plene confessus sum, nondum satis planxi, adhuc proiiciam me ad pedes Domini, et cum Publicano percutiam pectus meum, cum Petro negante flebo amare, ut ubertate fletuum abluam maculam peccati mei. Sit etiam uir bonus in opere Dei deuotus, ut in omni actione sua, quam propter Deum facere [debet], affectu deuotionis ad ipsum respiciat, ne opus Dei  maculent praua desideria, curiositas et uana gloria confundant, sed potius ad illum dirigatur operis intentio, a quo expectat operis retributionem.

Sane affectus deuotionis oculus anime est, quo ad Deum respicere debet, de quo dicitur: Melius est tibi cum uno oculo intrare ad uitam, quam duos oculos habentem mitti in gehennam ignis . Imo potius duo sunt anime oculi, uidelicet intellectus, et affectus, quorum altero, id est intellectu Deum uidere debet per cognitionem, altero, id est affectu, per deuotionem. Primus ergo anime oculus illos scandalizat, qui cum multa de Deo cognoscant, praua conuersatione ab ipso recedunt, de qualibus scriptum est: Qui cum cognouissent  Deum, non sicut Deum glorificauerunt, et ideo stulti facti sunt et euanuerunt in cogitationibus suis : quibus utique melius esset uno oculo. hoc est simplici affectu deuotionis ad uitam intrare, quam duos oculos habentes mitti in gehennam ignis.

Multiplicatio etiam talenti necessaria est his, qui uolunt ad uitam intrare. Talentum est omne Dei donum, siue corporale siue spiritale, quo homo salutem suam potest operari, quod tanquam pecuniam suam Dominus nobis committit, ut exinde a nobis usuras bonorum operum recipiat: sicut de seruis fidelibus in Euangelio legitur , quoniam alius quinque talenta, alius duo superlucratus est. Sed sicut pecunia est a Domino, ita et usura bonorum esse a nobis debet. Qui ergo  accepit diuitias huius mundi, sit solicitus in subueniendo egenis: qui potentiam, in subueniendo oppressis; qui accepit iustitiam, in causa Dei det rectum iudicium: qui prudentiam, det bonum consilium: qui caritatem, ostendat eam per exhibitionem boni operis: ne si in aliquo Dei dono multiplicando minus sit solicitus, improperium serui illius nequam audiat a Domino: Quare non dedisti pecuniam meam ad mensam, ut cum usuris utique exegissem illam . Quoniam ergo continuatio bonorum operum necessaria est, nemo in preterita uita sua confidat, dicens: Fortiter operatus sum, modo quiescam. Fortis enim Dauid, qui ursum et leonem manu propria interfecerat: blanditiis mulieris deiectus est Sampson, qui in mandibula  asini mille uiros strauit, oculis orbatus, priuatus uirtute ad molam ductus est. Filius mulieris uidue, quem Helias suscitauit, in multa sanctitate nutritus, in sinu mulieris defunctus est. Quibus omnibus significatur quoniam multi bene inchoantes miserabiliter consumantur, et propterea multiplicatio talenti usque in finem exigitur Salomone dicente: Quicquid potest manus tua, incessanter operare , et maxime Domino precipiente: Negotiamini, dum uenio . Qui istis circunspectionibus uitam suam munierit, sicut a laboribus sanctorum alienus non est, ita et mercedis illorum particeps erit. Sed quid est illud glorie, quod in mercede sanctorum  iusti in hac uita tantum desiderant, quo in futura tanto cumulo felicitatis beatificantur.

Tria plane summe bona in illa mercede electi prestolantur, uidelicet summam uoluptatem, internam sacietatem, eternam iocunditatem. Tria dico summe bona, propter triplicem fruitionis experientiam, non propter rei essentiam, secundum quam unum solum summe bonum est, secundum quem modum septem dicuntur beatitudines, cum non nisi una beatitudo sit. Habent enim sancti in celesti patria summam uoluptatem, ut deliciis Dei fruentes nulla amplius amaritudine exasperentur. Sicut scriptum est: Delectationes in dextera Dei usque in finem . In sinistra Dei, hoc est in presenti uita, sunt quedam delectationes, sed  non usque in finem: quia omnis delectatio uite istius amaritudine terminatur. Sed in dextera Dei delectationes sunt usque in finem, amaritudinem consummantem, non deficientem, eo quod nulla amaritudine subsequente finiantur. Est enim finis sub fine et finis extra finem, sicut scholares dicere solent. Habent etiam sancti internam sacietatem, quia replentur in bonis donis Dei, et omne desiderium suum in seipsis habentem nullius rei defectu angustiantur. De hac societate Propheta dicit: Satiabor cum apparuerit gloria tua . Et in Canticis: Comedite, amici, et inebriamini karissimi . Letantur etiam eterna iocunditate, que nullo dolore uel tristitia minui uel auferri possit, de qua Dominus in Euangelio  dicit: Tristitia uestra uertetur in gaudium, et gaudium uestrum nemo tollet a uobis . Erit autem uoluptas in dulcedine mentis, satietas in uisione Dei, iocunditas in plenitudine diuini amoris. Una tamen merces omnium Christus erit, qui erit uoluptas in mentis dulcedine, satietas in uisione Dei, iocunditas in plenitudine diuini amoris, ut sic impleatur quod scriptum est: Erit Deus omnia in omnibus . Et quia Deus mirabilis in sanctis suis, tunc deducet illos in uia mirabili.

uia ista Christus est de qua dicitur: uiam pacis non cognouerunt . Et alibi: Ego sum uia, ueritas et uita . Si enim opera reparationis nostre attendamus, Christus in omnibus  mirabilis apparuit. Quod enim Deus incarnatus est, mirabile fuit: quod impassibilis passus, mirabile fuit: quod mortuus resurrexit, mirabile fuit: ergo deducet illos in uia mirabili, quia a fide incarnationis ad imitationem sue passionis, et ab imitatione passionis deducet illos ad premium resurrectionis. Possumus tamen per hanc uiam, transitum sanctorum ab hac uita in requiem intelligere. Si enim ingressus in hanc uitam recte dicitur uia miserabilis, dum ad labores et miserias huius mundi nascimur, et progressus in hac uita recte dicitur uia difficilis, in qua Deo reconciliamur , non incongrue uia mirabilis dicitur egressus ab  hac uita. Mirabilis ideo, quia insolita et noua, et omni mortali homini in hac uita incomparata, quia demum egressus ille fit miris et inuisibilibus modis. Deducet ergo illos in uia mirabili, qua a mundicia ecclesiastice puritatis ad consortium angelice subtilitatis, et inde deducet illos ad uisionem incircunscripte deitatis, in qua sancti omnes requiescent a laboribus suis, regnant cum Deo et Agnus Dei cum illis, ipso prestante, cuius regnum et imperium permanet in secula seculorum. Amen.



SERMO LI. IN NON FESTO.

Fouit perdix que non peperit, fecit diuitias et non in iudicio .

Sicut inuisibilia Dei a creatura mundi, per ea que  facta sunt intellecta conspiciuntur , sic et suas in creaturis figuras, et similitudines filius perditionis habere dinoscitur, in quibus et per quas exemplum malitie eius de aliis ad imitationem, aliis uero ad cautelam Dei sic disponente iudicio, proponitur. Quod in uno perdicis nomine satis datur intelligi, qui naturam eius et actus morali edificatione uelit interpretari. Sicut enim aiunt hi quos agitat talis labor, perdix oua aliena furatur, fouet, cum diligentia nutrit pullos, et educat tanquam suos, non metuit conscientiam sceleris: quin potius gloriatur cum male fecerit, et exultat in rebus pessimis. Sed cum usque in animam uiuentem ea produxerit, paruulique etatis beneficio in robur euaserint, consilio nature dolum furtiue  illius matris deprehendunt, eaque derelicta, naturales querunt parentes et inueniunt et agnoscunt, quos amplectantes amore ingenito, iam ultra uocari filii sub nomine adoptionis detestantur et contemnunt. In perdice itaque filius ille perditionis, autor mortis, inuentor fraudis, caput totius malitie nobis significatur. Qui oua aliena furatur, et fouet, nutrit, et possidet, dum homine a Deo factum, nichil sibi debentem fraudulenter seducit tentatione, fouet delectatione, nutrit malo opere, libere possidet desperatione.

Fouit, inquit, perdix que non peperit. Due sunt ale eius quibus non solum impios, uerum etiam sibi adunare nititur electos. Prima est delectatio peccati, secunda desperatio penitendi: prima a  dextris, secunda a sinistris. Prima ad fouendum utitur, dum uoluptatis delectatione anima intra seipsam quodammodo delectatur: secunda, cum difficultate laboris et asperitate penitentie, quasi desperatione uicta queuis anima terretur, ut iuxta uerbum Apostoli: Ira Dei ueniat in filios diffidentie . Et alibi Scriptura dicit: Maledictus homo qui peccat in spe. Primo per delectationem affectu illicito intus corrumpitur, postea sensualitas ad appetendum illicita excitatur, ad ultimum ratio per concupiscentiam deuicta uoluntati carnis subiicitur. Unde Ieremias conqueritur dicens: uetustam fecit, inquam, pellem meam et carnem meam, contriuit omnia  ossa mea . Pellem siquidem uetustam facere est, ueteris hominis desiderio, siue praua delectatione affectum anime corrumpere: carnem uetustam facere est, sensualitatem que ex carne inest, secundum uoluntatem carnis dirigere: ossa uero conteri, uirtutes animi siue uiriles motus rationis per desideria praua ad nichilum redigere. Eam uero que a sinistris est alam filius perditionis extendit, cum primo penitentie asperitatem, secundo carnis timorem, tertio uirium imbecillitatem, quarto consummationis desperationem ante oculos ponit. Primo excitat negligentiam, secundo ingerit carnis curam, tertio desidiam, quarto praui operis perseuerantiam. Statuere ergo debet homo ante aciem mentis qui huiusmodi circumuenitur tentationibus  Pauli sententiam, qua dicit: Quoniam si uetus homo noster corrumpitur, tamen nouus de die in diem renouatur . Quanto magis enim laboribus et erumnis, fame et siti exterius caro atteritur, tanto magis per consolationem spiritus et augmentum uirtutum anima saginata in Dei amore solidatur. Unde Propheta non uetustatem, sed potius iuuentutem renouandam anime sue promittit dicens: Renouabitur ut aquile iuuentus tua . uetustas est quicquid ex carne contrahimus, iuuentus est quicquid a Deo per infusionem gratie accipimus. Ex quo nobis euidenter significare uoluit, quia non secundum carnem, que de terra et in terram ibit, sed potius secundum spiritum, qui de sursum est, ambulare  nos expedit. Ut ergo, o homo, ab his tentationibus possis eripi, ad ipsum recurre qui non permittit te tentari supra id quod poterit, et dicas: Sub umbra alarum tuarum protege me : prius tege, ut inimicum lateam: postea protege, ne sustineam uiolentiam. Tege quantum ad meam iniquitatem, protege quantum ad tuam pietatem. Si enim non subuenis, fouet perdix que non peperit.

Primo fouet, secundo educit, tertio nutrit. Dum fouet, partus adhuc latet: dum educit, iam apparet: dum editos nutrit, fetus manifestus est. In his si sit qui attendat, tria tentationum genera nobis sunt significata. Prima enim est occulta, secunda apparens, tertia manifesta. Prima est, cum offendimus et nescimus: secunda, cum partim  culpam cognoscimus, partim ignoramus: tertia est, cum culpam cognoscentes libere peccamus, et tamen resistere non possumus. Prima igitur tentatione circumueniuntur illi, qui zelum Dei habent, sed non secundum scientiam, qui dum nimio zelo obsequium se Deo prestare credunt, uineam in labruscam, argentum suum in scoriam conuertunt. Dum enim omnes homines sibi similes secundum Paulum esse uolunt, infirmos corripiunt, debiles impellunt, ea que caritate sustinenda essent, per impatientiam fratribus suis obiiciunt. Audi quid tibi precipitur : Si uideris bouem aut asinum fratris tui cecidisse in uia, non despicies, sed subleuabis cum eo. In casu asini infirmitas corporis,  et in ruina bouis defectus bone operationis potest intelligi. Ne ergo despicias, sed subleues cum eo, quia corporali infirmitati fratris tui obsequio et solatio debes subuenire, et infirmitatem anime exhortando, confortando qualiter potes, et uerbo et opere curare. Sed nec aliter tu offerre potes sacrificium Deo gratuitum, cum etiam alio loco  precipiatur tibi: Non offeres Domino Deo bouem, et ouem habentem maculam, aut quippiam alterius uitii: est enim abominatio Domini. In boue igitur operatio studiosa, in oue uero puri cordis innocentia intelligitur. Si ergo dum tibi innocens in oculis tuis uideris, alienum seruum in anima tua iudicare presumis, iam ouem habentem maculam, id est innocentiam tuam offers Domino  in sacrificium, et te reum trangressionis constituens, in ipsa tua oblatione facis te pene obligatum. Similiter si dum te aliquid fortiter agere estimas alios prouocare, imo scandalizare uolueris, iam obscuratur aurum tuum, mutatur color optimus: quia iam tuo sacrificio habente maculam, Non est tale sacrificium quod elegi, dicit Dominus. Ut si forte aliquis uestrum iugum Domini ab adolescentia sua portauerit, fortis robore, potens et pondus diei et estus sustinere, consiliatur in locutorio, litigat in claustro, clamat in capitulo: hunc queritur minus psallere, illum plus quam oportet claustro abesse, alium hore non interfuisse: et tanquam criminale aliquid commiserit, subuersorem uocat ordinis, si forte processioni non interfuit,  sicque euenit dum magister ordinis uideri appetit, efficitur turbo et auctor murmurationis.

Meminisse igitur debet qui talis est illius patrisfamilias, qui peregre profectus diuisit suis seruis bona sua, unicuique secundum propriam uirtutem: uni dans quinque talenta, alii duo, alii uero unum. Sunt itaque quinque talenta que Paterfamilias seruis suis distribuit : Primum est ut possis, secundum ut uelis, tertium ut diligas, quartum ut facias, ultimum ut perseueres. Que omnia uni tribuit, dum uoluntate et possibilitate bene operandi concessa bene operatur quis ex dilectione, et in bono perseuerans, in uirum perfectum consummatur sine boni operis intermissione. Duo uero tribuit, dum quis habita bona uoluntate bona  quidem opera facit, sed dum possibilitate uirium destituitur, ad perfectionem consummationis nequaquam peruenit. Is uero qui potest et non uult, est ille qui accepto uno talento abscondit pecuniam Domini sui, quam quia ad usuram non exposuit, ligatis manibus et pedibus in tenebras exteriores retrudi meruit .

Quilibet ergo acceptam pecuniam studeat multiplicare, nec ei qui minus accepit uelit onerosus esse: ne si nimium curiose alienum seruum iudicare presumat, sui ipsius immemor, de talentis acceptis in reditu Domini sui rationem reddere non ualeat Sed et hoc potest contingere, quia si ille est fortior corpore, ille quem causatur sit sanior  mente: si hic clamosior in choro, ille deuotior in cordis cubiculo: hic per impatientiam in diuersa scinditur, ille habens patientiam in infirmitatibus suis gloriatur: hic per superbiam omnibus se anteponit, ille per humilitatem omnibus se subiicit. Probemus igitur, fratres, spiritus utrum ex Deo sint an non. Si uideamus nos habere emulationem Dei, aduertamus an sit secundum scientiam, si surgit calumniandi motus in animo, consideremus originem unde surgat, attendamus finem ad quem tendat. Inuestigemus in nobis an si in statu illius quem arguimus constituti essemus, nos de similibus iuste calumniari possemus: et sic proprio iudicio animi possumus dicere, quam fraudulenta sit ista inimici tentatio, qua nos impugnat tam occulte.

 Est alius tentationis modus, qui fit quasi a latere: quod a latere nobis est partim uidemus, partim non uidemus simili sunt quedam tentationes diaboli, quas quidem aduertimus, quoniam uitium est talia agere, sed quoniam non esse mortalia arbitramur, negligimus ea corrigere: potius respicientes Dei misericordiam que remittit, quam eius iusticiam que pro offensis iuste punit. Ut si forte homini abiicienti seculum in furore mentis sue gratia intelligendi Scripturam data fuerit, si acumen ingenii in diuisione gratiarum acceperit, frequenter plus appetit reuoluere numerum questionum quam librum confessionum: plus uersutias sophismatum inquirere, quam ruinas mentis circuire: frequentius disputare, quam orare: plus legere  quam canere, et  legem uult habere in corde, non cor in lege: uerba eius bestiali more ruminans, saporem spiritus intus nequaquam sentiens. Cui recte dicitur: Hic homo labiis me honorat, cor autem eius longe est a me . Et alibi: Et cor eius non erat rectum cum eo, nec fideles habiti sunt in testamento eius . Nolite ergo errare, fratres, Deus non irridetur, sicut scriptum est: Scrutans corda et renes Deus .

Loqui enim aliud in corde, et aliud ore promere, falsitatis est, tantum Deo loqui deuotionis est, idem uero loqui corde quod ore, ueritatis est. De eodem exemplum subiiciam: Est aliud genus hominum qui dum benignitatis fauorem querunt, uitium  dissolutionis incurrunt, plus amantes gaudere quam plangere, ridere quam lugere, loqui quam tacere, plus uagari quam contemplari: causantur asperitatem uestimenti, duritiam lectuli, tedium claustri, diuturnitatem silentii, prolixitatem uigiliarum. Aiunt Loth e Sodomis ereptum in Segor, que interpretatur paruula, saluatum, sic et se liberatos de mari magno huius seculi, mediocri conuersatione posse saluari. Ergo, fratres dilectissimi, cum talia nobis in mente ueniunt, debemus illam Pauli sententiam ponere ante oculos mentis, qua dicitur: Quoniam non sunt condigne passiones huius temporis ad futuram gloriam, que reuelabitur in nobis . Audiamus Prophetam  dicentem: Quoniam propter te mortificamur tota die, estimati sumus sicut oues occisionis . Si ergo inimicus noster percusserit in una maxilla, prebeamus ei et alteram: si percusserit in sinistra, obiiciamus dexteram. In sinistra profecto maxilla nos percutit, cum tentationum molestias, uel per recordationem preteritarum delectationum, uel suggestionem presentium incommodorum inducit, cui debemus dextram prebere, id est contra aduersas tentationes, scilicet delectationes transitorias, gloriam sanctorum, eterna illa dona que legitime certantibus promisit Deus , constanti mente obiicere, ut quantitas premiorum uincat angustias presentium dolorum.

Reuocemus ad memoriam quod in lege ueteri   precipitur Leuitis in ministerio domum consecrandis. Iubentur enim purgari aqua lustrationis, radere omnes pilos carnis, uestimenta sua lauare, et postea duos boues, alterum pro peccato, alterum in holocaustum offerre. Qui enim se ipsos sacrificium Deo in odorem suauitatis offerre uolunt, primo debent uehementi cordis contritione et fluuio lacrymarum imbre priores excessus corrigere, et sic per aquas lustrationis diluent et lauabunt maculas, quas peccando contraxerunt in mente. Deinde debent pilos carnis radere, hoc est omnes cogitationes superfluas et illicitas a facie mentis pro uiribus amouere. Tertio uestimenta lauare debemus, id est bone opinionis testimonium intus et foris honesta conuersatione comparare, ut luceant  bona opera nostra coram hominibus, et glorificent Patrem nostrum qui in celis est . Per duos boues quorum alter pro peccato, alter uero in holocaustum offertur, duo operationum genera nobis significantur, quorum primum spectet ad mortificationem carnis, alterum uero ad deuotionem mentis. Cum enim corpus nostrum castigamus, et in seruitutem redigimus. Deoque dignos fructus penitentie offerimus, bouem pro peccato mactamus. Cum uero igne caritatis inflammati per contemplationis affectum sursum eleuamur, tunc bouem in holocaustum Domino sacrificamus. Si ergo Leuitis quibus nondum uia sanctorum nota fuerat, quos adhuc ueritas sub umbra figurarum latebat, ista precipiuntur, quanto magis ministri Noui Testamenti  ista seruare tenentur, quibus illud sacramentum angelis et archangelis tremendum, oculis uidere, manibus tractare, ore contingere permittitur? Castigemus igitur uitium securitatis per flagellum timoris, quia nescit homo in hac uita an amore an odio dignus sit .

Tertia est tentatio, quam manifestam diximus, eo quod manifeste cognoscamus unde surgat, et ad quem finem quasi ad consummationem tendat. Tales sunt delectationes carnis, siue cuiuslibet alterius impietatis, cum ex recordatione peccati, quod gessimus, uel etiam illicito affectu rei, quam sensu exteriori comprehendimus, misera anima afficitur, usque adeo, ut iocundum sit ei de talibus cogitare, et tanquam delitias uoluptatis hec et similia memorie  altius imprimere. Huiusmodi autem delectatio si sit absque consensu et cito pertransierit est uenialis: si autem diutius immoremur, fit procul dubio mortalis. Si ergo, fratres dilecti, per delectationem prauam inimicus erigitur, quasi in facie caueamus, ne per consensum . . . . nobis in capite. uide, Domine, inquit propheta, et considera, quoniam erectus est inimicus meus . Ecce conqueritur quoniam inimicus eius erigitur, id est per delectationem prauam in consensum; ideo auxilium Domini postulat, ne ad consensum perducatur.  Contra hanc tentationem hec sunt precipue necessaria, scilicet exercitium operis, et solitudo conuersationis; per exercitium custoditur animus, ne ad preterita per recordationem recurrat et per solitariam conuersationem ne sensus exterior uanitatem hauriat. Si enim Dauid cum ceteris contra hostes in bello dimicasset, non in amorem Bersabee per incendium libidinis exarsisset . Et si senes Babylonis uisum a uanitate cohibuissent, non specie Susanne deceptos concupiscentia cor eorum subuertisset . Quoniam ergo hostis ille humani generis suggestione siue tentatione iniqua animas multorum suo subiicit imperio, recte de eo propheta dicit: Fecit diuitias et non in iudicio. Diuitias dico non pecuniarum sed animarum,  non possessionum, sed possessorum, et non sibi. Quandoque etenim tibi diuitias facis, o homo . . . . . . quandoque sibi. Et tibi quidem diuitias facis, quandoque cupiditate siue auaritia dominante per omnia illicita te distrahit, ut uel si gloria domus tue eo stimulante multiplicari possit, ut animam in diuitiarum uanitate, quasi incarnatam, totam possideat, quam absque diuitiis forsitan ad suum Creatorem quandoque respirare existimat. Has diuitias tibi congregas, ut tue delectationi in illis per omnia satisfacias. Siquidem luxuriant animi rebus plerumque secundis, nec facile est equa commoda mente pati. Et hec omnia ad hunc finem tendunt, ut cum interieris non sumas omnia, neque descendat tecum gloria tua: quin potius omni uirtutum  fructu destitutum, portionem tibi destinet cum descendentibus in lacum, ubi absque spe liberationis possideat, absque remedio suppliciis afficiat: sicque fiat, ut iam tibi non faciat diuitias ad consolationem, sed sibi ad malicie sue qualemcunque executionem. Quod tamen ad maiorem damnationis cumulum ei accidit, quia has diuitias iniquitate et dolo, non in iudicio sibi facit. Fecit, inquit, diuitias et non in iudicio. Iudicium profecto tenet electionem iusti, et abiectionem contrarii, id est iniusti. Qui ergo autor est iniquitatis et iniusticie, quomodo potest iusto iudicio quicquam uendicare? Facit ergo diuitias, et non in iudicio, cum primo callide mala suggerit, postmodum animam delectatione et consensu corrumpit, ex hinc  consuetudine praui operis ligat et constringit, ad ultimum libere, etsi iniuste illam possidens, in loco horroris et uaste solitudinis secum trahit. Huius domini tam crudelis iugum, fratres dilectissimi, studeamus effugere, et semper uigilantes, animo, ei qui nos elegit in hereditatem sibi, in timore Dei et amore proximi nosmetipsos commendare: ut in die ultionis impiorum euitantes sententiam, cum benedictis Dei Patris in uitam admittamur eternam. Amen.




ANNO DOMINI MCCIII
STEPHANUS ABBAS S. GENOuEFAE PARISIENSIS POSTMODUM TORNACENSIS EPISCOPUS





NOTITIA HISTORICA


 Stephanus Aurelie in Gallia natus est  , anno Domini millesimo centesimo tricesimo quinto. Haud facile dictu est quantum a prima etate propensus fuerit ad pietatis exercitia, quantoque simul studio uite ecclesiastice amplectende exarserit. Hoc tam pium propositum parentes promouerunt, cum eum et optimarum artium notitia instrui, et omnium uirtutum preceptis imbui diligenter curarunt. Ac primum elementa grammatice a uiro eque sapienti ac erudito didicit. Hic autem monasterium Charitatis ad Ligerim ingressus, ut ibi Regulam sancti Benedicti stricte obseruatam sequeretur, Stephanum cegit cursum iam studiorum inceptum, in scholis ecclesie cathedralis Aurelianensis ac deinceps Carnotensis perficere.

Adeo ipsius fuit in libris euoluendis assiduitas, adeoque in horum scientia prematurum ac subtile ingenium excoluit, ut breui tum stricta tum soluta oratione loqui et scribere polite et eleganter didicerit. Non aliud huiusce ueritatis argumentum afferam,  quam opera nostri Stephani, de quibus ipsemet etiam loquitur in epistola 277 scripta ad unum abbatem ex amicis, a quo sibi cura commissa fuerat officii ad honorem sancti Gerardi componendi.

Tanta humaniorum litterarum notitia instructus, ad sublimiora se contulit, totumque se philosophie ac theologie studio dedidit, in quibus non minorem famam eruditus magister eque ac doctor celebris est consecutus. Tam perfectam his omnibus conciliorum sacrorumque canonum cognitionem adiunxit, ut Summa composita canonum, editisque in Gratianum Commentariis, hanc scientiam publice cum magna gloria ac hominum plausu edocuerit. Quinetiam credibile est eum ius ciuile in Academia Bononiensi didicisse, cum in epistolis suis appareat quamplurimorum illustrium uirorum amicitiam et fauorem hic et alibi sibi conciliasse. Inter hos precipue nominandus est Urbanus Iu summus pontifex, et cardinalis Gratianus, ac Petrus a Sancto Chrysogono.  Non hic equidem silentio pretereundum est quantum charus fuerit Guillelmo  Campania, filio Theobaldi comitis Trecensis simul et Blesensis, cuius soror regi Ludouico Iuniori nupserat, ad archiepiscopatum Senonensem et Remensem euectus cum fuisset, perspecta equali uirtute ac rara nostri Stephani eruditione explorata, eum sibi ab eleemosynis et a secretis delegit.

Haud sane difficile in spem hanc adduci potuisset, ut partim suis meritis, partim fauore sui domini potentissimi ad amplissimos Ecclesie honores eueheretur, ni mens ab omni ambitione prorsus aliena, et auaritie expers, uni Deo quocunque impelleret, inherere ac inseruire statuisset. Qua de causa cum resciuisset Gruisium abbatem Sancti uictoris nonnullos e suis Aureliam misisse anno Domini millesimo centesimo quinquagesimo octauo, qui disciplinam ecclesiasticam in monasterio Sancti Euurtii penitus collapsam restituerent; quique freti auspiciis celeberrimi uiri Rogerii, primi huiusce domus abbatis,  pium uiuendi morem iam in urbe Balgentiacensi et Blesensi stabilitum sequerentur. Tum diuino quodam instinctu ex aula se subduxit, habitumque canonicorum Regularium siue in abbatia Sancti Euurtii, siue Sancti uictoris assumpsit. Id porro contigit annum circa millesimum centesimum sexagesimum quintum. uix ac ne uix quidem dici potest, quantum ipsius uirtus admiranda enituerit, cuius etiam radios perspexit sanctus Thomas Cantuariensis archiepiscopus, qui tum apud Gallos inuidia inimicorum suorum compulsus exsulabat: huic adeo strictis amicitie uinculis Stephanus noster deuinctus fuit, ut in epistola scripta ad Ioannem Pictauiensem episcopum, qui eiusdem gloriosi martyris discipulus fuerat, suum magistrum, patronum ac familiarem amicum appellare non dubitarit.

Roberto autem Sancti Euurtii abbate uita functo, Stephanus in ipsius locum suffectus est; et hec sane dignitas amplissima nouam ueluti coronam Stephano  adiiciens, hunc omnibus commendabat. Inuisebant eum frequenter quotquot uiri illustres Aureliam adibant, inter quos precipue episcopus Aniciensis, iucundo Stephani colloquio delinitus, ipsi monasterium Dense in sua diecesi situm obtulit, ut ibi eum ordinem, quem a suis obseruari uiderat, deinceps stabiliret. Hac re feliciter peracta, piisque Roberti consiliis, cui successerat, ad finem usque perductis, animum intendit ad ecclesiam Sancti Euurtii, iamdiu euersam et collapsam, penitus reparandam. Hoc opus equidem tanto uiro dignum, sed cui adimplendo ne suppar quidem uidebatur; nichilominus Deo prepotenti ac immortali confidens, rem arduam et difficilem aggreditur. Nequeo uobis satis exprimere quantum pietas in hac occasione ingeniosa fuerit, quot graues penas sustinuerit, quot labores acerbos adierit; modo in templis, modo per plateas urbis Aurelianensis concionando, plebis opem, aut potius opes implorabat; modo nonnullos e suis urbem Turonensem ac alias uicinas ciuitates cum  reliquiis dimittebat, qui eleemosynas  fidelibus huic edificio absoluendo destinatas colligerent. Interim Petrus episcopus Claromontanus eum una cum Mauritio doctissimo Parisiensi episcopo consuluit, utrum baptismi sacramentum ualidum aut irritum haberi deberet, quod rustici homines ac imperiti in sua diecesi hoc modo conferre consueuerant. Infundebant aquam supra caput pueri, his uerbis utentes: In nomine Patris, et Filii, et Spiritus sancti; nec enim adiiciebant, ego te baptizo. Ea fuit Mauritii sententia, baptismi sacramentum non ualere; huic Stephanus obstitit, sed tanta cum modestia, ut se rem non tam definire, quam ea que sentiret, aperire fateatur; que etiam iudicio Parisiensis episcopi, eruditissimi eque ac sapientissimi uiri, libenter submitteret.

Per id temporis mors cruenta Ioannis decani triste et luctuosum Ecclesie Aurelianensi uulnus inflixerat.  Is bona a nobili uiro usurpata, capitulo suo, cuius erant, restituere totis uiribus connixus, inimici furorem sensit; si quidem crudelis ille, immemor uite prius a decano sibi seruate, hunc ferro aggressus est, multisque uulneribus in capite confossum interemit.

Tam grauem sibi illatam iniuriam Ecclesia Aurelianensis ulcisci statuit; quapropter omni clero prouincie in urbe Senonensi hac de re conuocato, abbati Sancti Euurtii cura commissa est ut et causam ageret, et cetum amplissimum ad uindictam admissi facinoris excitaret.

Nec sane parum in hoc uis eloquentie incredibilis enituit, si quidem Patres tum uerbis, tum atrocitate rei ad uiuum expresse commoti simul uindicanda, iusto quodam furore incensi, auxilium regis implorare, et causam ad ipsius iustitie tribunal deferre, uno ore et consensu communi iudicarunt. Stephanus electus est, qui litteras nomine omnium regi offerendas scriberet: sed res longe aliter  euasit ac destinatum est; si quidem rei, captato curie fauore, uiaque iustitie preclusa, non modo non scelus inultum est, sed etiam innocentie defensores ac uindices in odium regis incurrerunt; ac presertim Stephano offensum se prestitit ob litteras conscriptas, quas tamen omnis cetus in urbe Senonensi coactus perlegerat, ac suo iudicio comprobarat. Hec iniusta regis indignatio furorem ac audaciam Ecclesie inimicorum confirmauit. Itaque Stephano direptionem bonorum, domus euersionem, ferrum, faces, ac mortem teterrimam, nisi ab incepto desisteret, intentarunt. Ad quem opportunius eo miserie et calamitatis redactus confugisset, nisi ad Guillelmum a Campania, electum Carnotensem episcopum, cuius auctoritate et potentia munitus, se contra aduersariorum iniqua consilia et nefarios conatus obfirmauit; eiusque demum opera se rursus in amicitiam regis, eo modo quo diximus imminutam, imo potius deperditam, insinuauit.

 Interea Stephanus non minus apud suos celebris ac uenerandus exstitit: hunc etenim ob eximiam uirtutem ac singularem in rebus agendis prudentiam ad maximos sui ordinis honores extulerunt. Mortuo Auberto Sancte Genouefe Parisiensis abbate anno Domini millesimo centesimo septuagesimo septimo, Stephanus Sancti Euurtii abbas electus est, qui locum ipsius in administratione antique et regalis huius abbatie teneret. Haud facile dictu est quam egre a prima sponsa  fuerit seiunctus, quantoque cum dolore et tristitia a suorum filiorum amplexu carissimo et amenissimo diuulsus. At ipsi beneficiorum ab amantissimo Patre acceptorum haud immemores, actis propria manu consignatis, partem dimidiam redituum terre de Gondreuilla quotannis in pensionem concesserunt.

uix domum Sancte Genouefe ingressus est, cum omnium animos singulari letitia perfudit, ac ueluti quoddam nouum sidus ac inusitatum montes illos  sublimes ac arduos illustrauit, partim maiori regularis obseruantie iam stabilite incremento, partim edificiorum collabentium necessaria reparatione, partim etiam bonarum artium studio inter religiosos excitato. Quapropter scholas priuatim erexit, licet in uestibulo abbatie publice doceretur, in quibus nobilium iuuenum animi auspiciis ipsius Deo se consecrantium, melius ac opportunius optimis tum scientiarum, tum multo magis omnium uirtutum preceptis imbuerentur: nec enim suos externis scholasticis immisceri uoluit, ne fides et pietas parum honestis moribus et exemplis offensa, et tantisper immunita, aliquid detrimenti pateretur. Hoc apparet epistola 80, quam ad Absalonem archiepiscopum Londensem in Dania scripsit. Is Stephanum obnixe deprecatus fuerat ut nepotem suum canonicum regularem ecclesie Sancte Genouefe Parisiensis, qui postea episcopus et cancellarius Danie exstitit, in Academia Parisiensi studere permitteret.  Huic autem subiecit id alienum a suo instituto, minimeque bonis moribus conseruandis accommodatum. Quod autem de ipso nobis per litteras intimastis, uel in Monte, uel in Parisiensium secularium scholas, et uenditores uerborum mittendo, salua gratia uestra, non admittimus, quoniam institutioni nostre repugnat et consuetudini, ne per ipsum presentibus fratribus nouum proponeretur spectaculum, quod futuris perniciosum trahatur in exemplum. Habet in claustris sapientia regulas suas, erigens sibi scholas inde ueritatis, hinc uirtutis.

Stephanus non solum animis suorum excolendis, sed etiam ecclesie sue ac domui exornande totus incubuit. Hec porro frequentibus Normannorum incursionibus adeo commota et labefactata fuerat, ut celeberrimi templi opere musiuo constructi, gloriosa uestigia uix superessent. Itaque muros reparari, fornicem et culmen, eo modo quo nunc existit firmari, claustra, capitulum et dormitorium  erigi, sacellumque beate uirgini a Misericordia nuncupatum edificari curauit. Refectorii quoque et locorum huic adiacentium fundamenta iecit, et ad fastigium perduxit, que deinceps opera sicut alia quamplurima, tanto suorum applausu, et tanta utilitate perfecit, ut non immerito post regem Clodoueum abbatie Sancte Genouefe fundator potius quam restaurator dici queat.

Auspiciis igitur clarissimi huius ac sapientissimi abbatis domus Sancte Genouefe restaurata, omnium bonorum abundantia ditata, equalique uirtutum et scientiarum exercitio decorata, mirum in modum effloruit, ut uidere est in epistola 148, quam scripsit ad Guillelmum abbatem in Dania, his uerbis: Prospere per Dei gratiam circa nos et fratres aguntur omnia, et non est occursus neque Satan, cum in summa tranquillitate et pace unanimes habitent in domo Domini sola contentione seruiendi Domino sese inuicem precedere, cum omni humilitate certantes.  Spiritualibus occurrunt temporalia peractis ferme spatiosis et speciosis regularibus officinis, et per uillas rusticis edificiis spatio simul et specie certantibus cum urbanis, sollicitudinem curamque nostram conuertimus in renouandis et fulciendis antiquis Ecclesie parietibus uetustate et incendio putrefactis dissolutionem minantibus et ruinam. Comparauimus nouam lignorum materiem ad sartatecta reficienda, que et superponatur parietibus, et laminis plumbeis supponatur. Neque uero tanti uiri uirtus immensa tam breuibus monasterii sui terminis circumscribi potuit, neque ardor ille eximius quo ordinem suum prosequebatur, diutius retineri debuit, quin erumperet in canonicos ecclesie cathedralis Remensis, qui regularem disciplinam prius obseruatam abiicere constituerant. Hac de re decanum monet, uerbisque acribus adhortatur, ut tam nouo ac pernicioso consilio impigre ac constanter obsistat. Eadem prorsus animi magnitudine nefarios  aduersariorum conatus repressit, qui aut bona suorum diripiebant, aut eorum quietem perturbabant, sicuti contigisse canonicis ecclesie de Burgomedo in urbe Blesensi, Sancti Samsonis Aurelianensis et aliis comperimus.

Cum autem quotidie Stephani fama magis increbresceret, negotia maximi momenti que id temporis agebantur, ipsius cure studioque commissa sunt. Comes etenim adiungitur cardinali Alberico legato destinato, ad fugandum Albigenses et Coterellos, qui totam Prouinciam ac Tolosarum partes ueneno sue heresis inficiebant. Hoc certe periculose plenum opus alee uidebatur. Itinera latrones obsidebant, parabantur insidie, hostes Dei et hominum manifesti, omnia ferro flammaque deuastabant. Testis huiusce rei uerissimus Stephanus in littera 73 missa ad Raimundum priorem Sancte Genouefe Parisiensis.

Eodem fere tempore lis dudum exorta inter archiepiscopum  Turonensem et episcopum Dolensem in Britannia renouata est. Hic titulo archiepiscopi assumpto sese et episcopos Britannie simul a iurisdictione metropolitani Turonum subtrahere ac subducere nitebatur; hac de re coram summo pontifice acriter disputatum est: hinc dux Britannie partes episcopi Dolensis tuebatur; inde Philippus Augustus rex Gallie per legatos et litteras totis uiribus contendebat ut archiepiscopus Turonensis antiquum dignitatis sue honorem retineret. Nihilominus arbitris duci Britannie utcunque fauentibus rex Gallie tanta ira incensus est, ut nouas ad papam per Stephanum litteras scriberet, quibus et de iniuria sibi illata quereretur, et beneficia a suis proauis sedi apostolice collocata exprobraret, et minas insuper grauissimas intentaret, nisi sententiam rescindi quamcito imperaret.

Neque silentio pretereundum est Stephanum cum episcopo Parisiensi et abbatibus Sancti Germani, Sancti uictoris, Sancti Dionysii, Cisterciensi, et  Clareuallensi, electum fuisse, qui controuersias in ordine Grandismontis exortas dirimeret. Fratres enim conuersi numerum clericorum huiusce religionis excedentes, eo quod sibi cura rerum temporalium committeretur, pretumidi, superiorum iussis minime obtemperabant. Quinetiam tum presbyteris, tum clericis per uim e domo eiectis, omnem potestatem sibi iniuste attribuebant. Stephanus imminenti malo, cum aliis a summo pontifice delegatis consulturus, partim precibus, partim adhortationibus, partim ui auctoritatis sue adhibita, nichil non eorum omisit, que ad pacem ordini Grandismontensi concedendam pertinerent. Itaque iudices illi conuersos rebelles, nisi quamprimum resipiscerent, anathemate percutiendos esse censuerunt, omnibusque clericis in primam dignitatem restitutis, minas excommunicationis, si deinceps aliquid huiuscemodi perpetrarent, intentarunt. His fulminibus nonnulli perterriti, penitusque contriti fuere;  sed aliorum animus adeo peruicax ac obstinatus obduruit, ut ad eos in debitum obsequium redigendos etiam auctoritate regia uti necesse fuerit.

Rex Philippus Augustus anno Domini millesimo centesimo nonagesimo, itinere in Terram Sanctam suscepto, regni curam Guillelmo a Campania archiepiscopo Remensi, dum abesset, commisit. Hic cum opera et consiliis uirorum sapientissimorum ac fidelissimorum in administratione totius Gallie difficillima indigeret, ad societatem et consortium immensi laboris abbatem Sancte Genouefe Parisiensis uocauit, utpote cum ipsius iamdudum esset in agendis negotiis et priuatis et publicis eximia ac singularis prudentia, et sagacitas cognita et explorata. Neque uero regi ipsi minus quam auunculo acceptus fuit, siquidem eius fidei sepius res maximi momenti credidit, presertim cum eum Romam semel legatum ad summum pontificem misit, cui  merita nostri abbatis impressa his litterarum notis consignauit: Et quoniam magnum et cordi nostro profunde insitum est negotium, mittimus ad uos predilectum et familiarem nostrum Stephanum abbatem Sancte Genouefe, discretum et fidelem regno, quem loco nostro benigne suscipite, et ei tanquam nobis in his que ex parte nostra uobis dixerit, indubitanter fidem habete.

Idem Philippus Augustus uirtutem Stephani maioribus et amplioribus glorie monumentis decorauit; eum enim inter omnes Gallie presules potissimum elegit, qui sponsoris, seu ut aiunt, patrini officio in baptismate filii primogeniti fungeretur. Huic autem Ludouici nomen indixit, qui octauus deinceps appellatus, regni principatum tenuit. Exstat adhuc nostri abbatis littera ad ipsum missa, in qua eum filiolum nominauit, triaque precipue, nimirum pietatem erga Deum, honorem ac reuerentiam patri debitam, ac litterarum studium commendauit.

 At anno 1192 Stephanus ad episcopatum Tornacensem electus est, eo fere modo quo diuus Ambrosius olim ad archiepiscopatum Mediolanensem assumptus fuerat; nam post mortem Erardi episcopi Tornacensis populus cum omni clero ad eligendum successorem conuocatus, cetus pars maior oculos coniecit in Petrum Ecclesie Parisiensis cantorem, uirum tum rara eruditione, tum innocentia uite conspicuum. Neque tamen hoc consilium archiepiscopo Remensi arrisit, qui id temporis et metropolitanus et Gallie totius administer, electioni Petri fortiter obstitit, quam illicitam eque ac inualidam censebat. Huic in fauorem Petri Cantoris sui amici Stephanus noster scripsit adiiciens insuper res ad electionem canonicam ualidas et requisitas in presenti potissimum inueniri. Sed rationibus adductis Guillelmus minime cedendum ratus, abbatem nostrum tanto oneri haud imparem sustinendo proposuit; quod statim cum ingenti omnium  etiam contendentium plausu et letitia  acceptum est. Idque recenset in epistola 177, ad archiepiscopum Turonensem his uerbis exarata: Occulto Domini iudicio uocatus ad Ecclesiam Tornacensem, uestris orationibus me commendo, ut ad quod non sufficio meritis propriis, proficiam suffragiis alienis. Et quoniam nescio, Pater, utrum dignus amore an odio ex tanta uocatione supplicium exspectare debeam uel premium; ad primum huius rumoris sonitum

Obstupui, steteruntque come, uox faucibus hesit.

Denique tanquam de graui somno euigilans, totum negotium commisi Deo, cuius gratia si beneplacitum fuerit in eius oculis, totum perficiet solidabitque. Archiepiscopus Turonensis huic humaniter rescripsit, ob dignitatem adeptam gratulaturus, simulque dono misit mitram, chirothecas et sandalia.

Interim papa Celestinus, re comperta, Stephanumque  humano potius fauore quam Dei prouidentia ad episcopatum Tornacensem euehi suspicatus, hanc electionem egre tulit; quod sentiens Stephanus, non modo animum summi pontificis exulceratum, his uerbis obsequii ac reuerentie notam pre se ferentibus gloriosam deliniuit, sed etiam amorem ac beneuolentiam ipsius singularem sibi comparauit: uocatus ad Ecclesiam Tornacensem loco et animo remotus et ignarus, nichilque minus sperans quam cathedram, cur excessi, si accessi? Quid peccaui, si non precaui? An deliqui, quia non dereliqui? Diuinare certe non potui, placeretne an displiceret summo pontifici? Cuius placita sunt iura, in cuius dextra ignea lex. Sed quoniam bonarum mentium est ibi culpas agnoscere ubi culpa non est, et periculosum ualde est filio separari diutius a conspectu patris, exceptiones omitto, ueniam peto, gratiam quero, misericordiam imploro, etc.

Mirum quantum dolorem religiosis Sancte Genouefe  Parisiensis iactura tanti uiri attulerit, qui tam moderate et prudenter quindecim annorum spatio domus curam habuerat. Nihilominus id mali ferendum fuit, simulque noui abbatis electioni mature prouidendum. Cecidit sors super Ioannem, qui non tam etate quam moribus prouectus uidebatur. Hunc Stephanus ad episcopum Meldensem duxit benedictionis ceremoniis initiandum die Dominica Palmarum, quem deinde Lutetiam reuersum, monasterio Sancte Genouefe prefecit, ac salutatis ultimum suis religiosis, secumque assumptis duobus, Gerardo et Marcello scilicet, uiam ingressus est ut Tornaci solemnia Paschatis celebraret.

Ab archiepiscopo Remensi domino suo et amico consecrationis munus accepit: tum operi incumbens, statim clero tam regulari quam seculari reformando totus fuit. His de causis conuocata synodo, multas res discipline ecclesiastice fouende perutiles  instituit, precipue prohibitum est canonicis duas prebendas possidere, et feminas domibus suis retinere, ac monachis parochias administrare.

Cum abbatia Sancti Martini Tornacensis a recto uidendi modo deflexisset, regularisque discipline amor exstinctus in ea fuisset, abbate insuper turpem ac pessimi exempli uitam agente, pastor uigilantissimus huic malo in dies succrescenti mature consulturus, religiosos ad uiam uirtutis reducere blandis sermonibus et exhortationibus contendit; quas cum inutiles et uanas esse prorsus sentiret, abbatem magis ac magis obdurescentem excommunicationis fulmine percussit.

Si tantam seueritatem pastor uigilantissimus aduersus pastores malos, et se ipsos potius quam gregem pascentes exercuit, quantam animi magnitudinem in defendendis ac tuendis bonis exercuit. Abbas quidam Sancti Amandi ac ordinis Sancti Benedicti, coram archiepiscopo Remensi a suis religiosis accusatus  fuit, ueluti parum uersatus in ecclesiastica disciplina, parumque sui ordinis instructus ceremoniis uideretur. Arbiter huiusce litis exorte Stephanus eligitur, qui monasterium Sancti Amandi ingressus, auditisque utriusque partis rationibus, abbatem iudicauit esse uirum omni laude dignissimum, temperantia, caritate, parcimonia, patientia et demum cuiuslibet uirtutis gloria conspicuum, zelo tantum quo in uitiis cercendis et reprimendis utebatur, suis inuisum, grande ipsi crimen intendebant, quod nesciret digitis exprimere fabas, caseum, oua et alia huiuscemodi, que signis quibusdam expeti et designari silentii tempore solebant.

Licet eximia pietas et amor singularis quo erga Deum et Ecclesiam Stephanus noster incendebatur, scientia et prudentia, quasi duobus ualidissimis propugnaculis muniretur, nonnulli tamen eum ueluti iuuenem efferuescentem, nec cure episcopalis capacem condemnabant. Stephanus autem, intelligens  Cameracensem archidiaconum, alioqui suum amicum, sibi uehementius obstrepere et obluctari se purgauit per litteras, in quibus preclarum et eximium quoddam uite episcopalis speculum oculis exhibuit. Huius epistole 208 summa est: Ciuitatem raro egredior, regulares horas cum aliis quantum licet frequento. Secundum gratiam mihi collatam Dei uerbum parochianis meis annuntio. Contra nouam heresim ceteraque monstra id genus posse meo declamans, tanquam ad bestias depugno. Sacramenta que gratis accepi, gratis impertior. Manus meas si non ab omni munere, saltem ab illicito semper excutio. uenientibus ad me in confessione consilium, in penitentia remedium, in tribulatione solatium quantum Dominus permittit exhibeo. Horis uacuis et a foro feriatis, in loco ad hoc idoneo, sacre Scripture intendo, legens et ruminans, que post lectionem decoquo, et ad memorie cellulam traiicio. In mensa nec solitarius nec obscurus esse uolo, in qua facilius  est ut superfluitatem accuset natura, quam curiositas esuriem. Histrionibus et scurris patrimonium Christi non dispergo. Hec exterius, occultorum autem cognitor est scrutans corda et renes Deus.

Cum semper ad Dei templa decoranda, et ad suas sponsas exornandas, intelligo ecclesiam Sancti Euurtii et Sancte Genouefe, animum suum applicuisset, non mirum uideri debet si in Ecclesia Tornacensi tot opera mirabilia confecerit; si fornicem fieri, altare maius exstrui, tabula argentea decorari, uasis sacris et pretiosis ornamentis abunde ditari curauerit. Sacellum quoque in palatio episcopati Tornacensi, Sancto Euurtio, et Sancte Genouefe nomine consecrauit, uitris pictura et imaginibus eorum decoratis et redditibus donatis, ut ipsorum festum in Ecclesia sua celebraretur. Centum quoque libras pro anniuersario suo cum septemdecim terre iugeribus, et quarta parte iuris sui super fluuium Scaldim legauit: sic bona sua presul integerrimus  insumebat in iis omnibus que ad Dei honorem, ad Ecclesie sue cultum, et ad solemnitatem diuini officii adaugendam pertinerent.

Quamuis Stephanus tranquillo admodum et leni animo preditus foret, hunc tamen tribus horrendis turbinibus iactatum, periculosissimisque tempestatibus conflictatum conspicere est. Primos huiusce motus excitarunt ministri summi pontificis . Conceptum ex iniuriis sibi iniuste illatis dolorem in auctores non effudit uir prudens, sed clanculum amicis suis detexit, et precipue episcopo Suessionensi iisdem angustiis implicito, in cuius diecesim sese receperat, scilicet in uillam Marisiacam, que ad abbatiam Sancte Genouefe pertinebat, ut binos sui episcopatus prouentus annuos ad huius debiti solutionem dimitteret. Hac sedata et compressa tempestate Tornacum rediit, cum ecce derepente noua tempestas exoritur. Balduinus ciuis Tornacensis, fundata in ecclesia cathedrali, quinta prebenda,  que sacerdotibus maiorem missam celebrantibus destinaretur, episcopus, regnante etiam capitulo, uni contulit ex canonicis S. G. quos secum adduxerat. Post annum elapsum in tranquilla beneficii possessione, nescio quo pacto in odium capituli incurrit, ita ut eum non modo beneficio priuauerit, sed etiam ingressum ecclesie prohibuerit. Episcopus, id minime ferendum ratus, archiepiscopi Remensis auxilium implorauit, qui uehementibus litteris adeo canonicos commouit, ut exclusum in pristina dignitate restituerint. Cumulum his angustiis comes Flandrie Balduinus adiecit; pace enim quam cum Philippo Augusto prius pepigerat, disrupta anno Domini millesimo centesimo nonagesimo octauo, cum ingenti exercitu prouinciam Cameracensem ferro flammaque uastaturus inuaserat. Archiepiscopus Remensis, sedis apostolice legatus, mandata summi pontificis simulque regis Gallie episcopo Tornacensi misit, ut cum anathemate  percuteret, terrasque interdicto subiiceret. Res periculosa nimium uidebatur; quapropter episcopus clerum hac de causa conuocatum consuluit; in comitiis adfuit Bernardus Robais, magnus Flandrie balliuus, qui a sententia iamiam promulganda ad summum pontificem appellauit.

Stephanus interea Remensem archiepiscopum ea que gerebantur, edocuit, ac tantisper ab interdicto pronuntiando supersedendum esse censuit; sed cum in dies principis audaciam increscere sentiret, fulmina excommunicationis cum interdicto impigre et constanter in comitem ipsiusque fautores librauit. Princeps, huius episcopi tam egregio facinore offensus, nichil omisit, quominus ab ipso pena, bonorum direptione sumeret. Has autem mature uitaturus, Galliam subire decreuit; sed cum insidiarum metu non licuerit, se urbe sua inclusit, sicque contra multiplices insidias, uite sue paratas, auxilio diuino ac populi fide inuicta communiuit.

Quo gloriosius tanti presulis, uirtutis enutrita  duris laboribus uita firmabatur, eo facilius uires corporis infirmitate senectutis et numero annorum  exhauste deficiebant; id archiepiscopo Remensi testatus est, cum se per litteras excusaret quod adesse non ualeret inaugurationi episcopi Catalaunensis anno millesimo ducentesimo tertio secundum Chronicon Alberici.

 Cum igitur frequentes morbos ueluti mortis propinque nuntios esse sentiret, Augustinum in morte pariter ac in uita imitari uoluit, animam exhalando inter hostiles impetus, et lacrymas iusto penitentie motu elicitas. Ut enim ille doctor celeberrimus uandalis Hipponem obsidione cingentibus, ne suorum ruinam uideret, e uita excessit: ita episcopus Tornacensis, post luctuosa a comite Flandrie uulnera urbi sue inflicta, diutius superesse non potuit; et ut idem Augustinus animam penitentie fletibus omnino ablutam Deo offere uoluit, ita noster episcopus sub uite finem sepius in uillam suam se recipiebat, ut orationi et precibus assiduis uacaret; quod precipue apparet in epistola ad episcopum Remensem scripta.

Cum autem ultimum uite tempus adesse prospexit, patris officio erga suos fungi uoluit, monita salutis duabus litteris inserens, quarum una ad canonicos Sancte Genouefe scripta est, altera uero ad canonicos Sancti Euurtii Aurelianensis. Tandem  Stephanus tam illustris uite cursu confecto, multisque laboribus perpessis, tum ad ordinis decus et ornamentum, tum ad Ecclesie utilitatem, cum sexagesimum octauum etatis ageret annum, reparate salutis millesimo ducentesimo tertio, nona die Septembris, in celum, Deo potiturus, migrauit; corpus uero in ecclesia cathedrali magno cum apparatu sepultum est.





R. P. DU MOLINET. PRAEFATIO IN SUAM STEPHANI TORNACENSIS OPERUM EDITIONEM.

 Maiorum suorum monumenta renouare, Lector erudite, res est non minoris gratitudinis quam egregie laudabilisque pietatis plenissima. Si uero ullus unquam gratitudini, si pietati nostre fuit locus, certe in renouandis ac recreandis Stephani Tornacensis Operibus mihi uisus est amplissimus et ornatissimus.

Tanti etenim uiri maxima nostram in domum Sangenouefeam promerita, quam abbas omnium, si paucos excipias, beneficentissimus, non dicam exornauit, uerum de integro restaurauit, cum mihi iamdudum non sint obscura, ad consecrandam eternitati tam cari parentis memoriam, me non mediocriter excitarunt.

Itaque plures per annos eius opera studiosissime perscrutatus, in triplicis generis, nimirum in Decretum, Conciones, et Epistolas incidi. Decretum ampliori uolumine in folio, ut uocant, complexum, subministrauit bibliotheca Sancti uictoris Parisiensis;  quod attente perlectum, et a uiris oculatissimis accuratius perspectum, Decretalium Gratiani meram esse interpretationem compertum est. At cum similes id temporis nancisci interpretes non sit rarissimum, ueritus quoque ne plus equo iustum uolumen infructuosis erudito lectori eiusmodi notis obrueretur, de hoc opere in hac ipsa editione tacendum satius cum amicis existimaui. Unicum itaque selegi Proemium, quo qui notum id sibi uelint fieri, certo ueluti specimine utantur.

uenio nunc ad Conciones Stephani, quarum triginta summatim in quatuor manuscriptis, cathedralis nempe Tornacensis, abbatiarum Sancte Genouefe  et Sancti uictoris, necnon et Regie Nauarre laudantur; que quidem qua olim fama floruerint, ex accurata earum collectione et conseruatione liquido constat. Nihilominus tamen cum alia sit etatis nostre, alia superioris huius elegantia, suis ipse Lectoribus ita insipide ac simplices, ne dicam pueriles interdum apparent, ut luce publica nequaquam digne uise sint: quippe que non modo, nec eruditas sanctorum Patrum homilias, nec eorum in exponenda sacra Scriptura lucem et felicitatem, nec grauem illam moralem doctrinam purissimis eloquentie coloribus perpolitam redoleant. uerum imo uel ex intricatis diuisionibus, uel ex insulsis fictionibus, argutius quam solidius commentatis, uel locis Scripturarum utcunque accersitis, uel denique ex allusiunculis quibusdam et acutulis uerbis, uim totam et ornamentum hauriant. Quapropter nil mirum si pre humili et obsoleta dictione, pre doctrina morali ieiuna et arida,  nauseam sui et fastidium pariant, cum nec ad placendum, nec ad persuadendum ullius fere sint succi aut ponderis. Duabus id abunde probabitur, ex quibus ceteras diiudicare non erit obscurum. Unam habuit ad canonicos die Pentecostes in hunc Sapientie locum : Spiritus discipline effugiet fictum, et non habitabit in corpore subdito peccatis, in qua Demonis cum Malitia et Hypocrisi connubium effingit; sponsas uestibus pro sua dignitate distinctas amicit et ornat; mense nuptiali uarias superimponit epulas; pro liberisque diuersa munia elargitur. Quid delicatis hisce temporibus frigidius dici potest? Alteram uero Christi Natalitio dictam in hoc  argumentum, uerbum abbreuiatum, inusitatis hodie huiuscemodi leporibus exhilarat, quippe qui grammatice loquendo, uerbo diuino coniugationes, tempora, et modos, leuius quam uegetius assignare non dubitet. Ceterum grauiores licet in illis quedam reperiantur, nullas tamen que Lectorem uel satis erudiant, uel oblectent, probe intellectum est. Quod quidem eui potius inelegantie, quam auctoris imperitie ascribendum esse constat. His igitur concionibus consulto suppressis, unicam in synodo pronuntiatam, qua ceterarum, quas hic sub calcem operis indico, detur notitia, prestat seuocare.

In tertio Stephani opere, Epistolis nempe, laboris summam posui, que quidem in quarto, ut loquuntur, una cum scriptis Gerberti, necnon Ioannis Salisburiensis, a Ioan. Bapt. Massono archidiacono Baiocensi, fratre Papyrii, eiusdem nominis famosissimi, dudum euulgate, paulo post etiam in Bibliothecam Patrum, ita deformes ac obscurate, inserte  sunt, ut ad germanum auctoris sensum uix ulla lux accederet. Insuper cum magis magisque rarescerent, egomet tot tanti uiri meritis patrocinaturus, nomenque clarissimum restauratoris domus Sancte Genouefe Parisiensis posteris mandaturus, ad recentiorem Epistolarum eius editionem scholiis, pro uirili, illustrandam, studium, curas et cogitationes contuli. Sed quoniam suus cuique honos plane tribuendus, fateor me id operis eo libentius suscepisse, quod dominus Baluzius, publice utilitalis ualde prouidus, partes sibi iam a se propositas mihi peramanter concesserit. Quanquam enim uir ille omni doctrine ac laudis genere excellens, in ipso epistolarum Lupi Ferrariensis limine, Stephani Tornacensis Opera una cum notis luce donaturum spopondisset, ex quo meum idem institutum intellexit, edoctusque plurima mihi esse in manibus ex abbatiis tum Sangeno uefea cum Sancti Euurtii Aurelianensis deprompta, que ad Epistolas Stephani  abbatis illustrandas plurimum conferrent, uir ille officiosissimus confestim ab incepto destitit, laudemque operis mihi, licet ipsi in ea re longe inferiori, liberalissime delegauit. Huius ergo permissu et hortatu factus audacior, cum in conscribendis Epistolarum prime editionis scholiis incumberem, nullis quoque parcebam curis ut nondum editas, si que essent, exploratas haberem. Dum id unum  persequor, monent amici reuerendum P. Iosephum Ignatium a S. Antonio, Strictioris Ordinis Carmelitam, in duobus manuscriptis Belgicis nonnullas offendisse: mox letabundus, ad religiosum uirum litteras quas potui studiosiores ac diligentiores de meo proposito Tornacum scripsi; nichil ille cunctando, opportune mihi adfuit, et ut libere dicam, officiosiorem in beneuolentia, uel in conferenda gratia promptiorem reperiri puto neminem: suam enim mihi operam in ea re libentissime pollicitus, sexagenas epistolas, quas e duobus Belgii cenobiis eruerat, propria manu exscriptas, et ita congeneres consentientesque Stephani stylo, ut de illo ipso auctore dubium omne tollant, ocissime misit. Unum autem ex his Flandrie manuscriptis ab illo minime discrepat, quod illustrissimus archiepiscopus et dux Remensis e bibliotheca abbatie Sancti Amandi habuit, cuius quidem, iuxta et alterius et bibliotheca Thuana, non mediocri subsidio, quo scilicet usus fuerat Ioan. Bapt. Massonus, quodque forsan ipsum  dominus du Sausay in Historia episcoporum Aurelianensium, suo euo repertum Carnuti in monasterio Sancti Petri testatur, noua ueluti machina munitus, errores in primam editionem illapsos faciliori negotio emendauit.

Obseruatum uelim me a prima Epistolarum serie ne uix quidem pedem retulisse; cum enim sat belle tripartite uiderentur, in eas nempe quas Sancti Euurtii, quas Sante Genouefe abbas, quas demum episcopus Tornacensis scripsit, tametsi recens detectas, habita temporum ratione, ueteribus commiscere coactus fuerim, illis tantum ad discrimen asterisco notatis, eumdem etiam nunc mihi seruandum ordinem opere pretium duxi. At quoniam ueterum numerus nouorum additione, et interpositione immutatum reperies, indice, quo citationes olim de iis allate tibi presto sint, omnemque caliginem commodius discutias, consultum ac prouisum est.

 Optimum denique factu censui, si uitam auctoris preponendam eius operibus fideliter curarem, qua melius tanti presulis uirtutes ac dignitates innotescant. Tota porro fides sit eius Epistolis, necnon et tabulis abbatiarum Sancte Genouefe et Sancti Euurtii, quas summa cum laude parique prudentia longos per annos administrauit.





NOTICE DES MANUSCRITS LATINS DE LA BIBLIOTHQUE DU ROI, No 8630 A, 8566 A, 2923, Contenant les lettres d'Etienne, successiuement abb de Saint-Euuerte d'Orleans, et de Sainte-Geneuiue  Paris, puis uque de Tournai. PAR M. I. I. BRIAL  .



I

1o Le manuscrit 8630 A, Colbert 4367, Regius 4353, est un petit in-4o de cent feuillets, ecriture du XIue sicle sur ulin, dont on a arrach des feuillets en plusieurs endroits. C'est ce manuscrit qui a serui  la premire dition des lettres d'Etienne de Tournai, publie par Iean Masson, archidiacre de Bayeux,  Paris, l'an 1611, in-4o,  la suite des ptres de Gerbert, qui fut pape sous le nom de Siluestre II, et de Iean de Salisburi, comme on peut en iuger par les lacunes qui existent dans cette dition aux mmes endroits que dans le manuscrit. Cette dition ne contient que deux cent quarante lettres.

 2o Le numro 8566 A, appartenant originairement  la bibliothque de l'abbaye de Saint-Martin, de Tournai, auait pass dans celle de Charles-Maurice Letellier, archeuque de Reims, et de l dans l'ancien fonds de la Bibliothque Royale, no 4083, 2. C'est un in 4o sur ulin, d'une belle criture du XIIIe sicle, compos de cent uingt-cinq feuillets ou deux cent cinquante pages: il ne contient que deux cent seize lettres arranges dans un ordre tout diffrent de celui qu'elles occupent dans le manuscrit prcdent. Ce n'est proprement qu'un choix de lettres, dont on a retranch les suscriptions ou adresses, pour y substituer des sommaires explicatifs des matires contenues dans chacune; mais on y en trouue plusieurs de celles qui manquent au manuscrit di cit. C'est  l'aide de ce manuscrit et de l'dition de Iean Masson, corrige de la main d'Etienne Baluze, que Charles du Molinet, chanoine rgulier de la congrgation de France, entreprit une nouuelle dition des lettres d'Etienne de Tournai, auec des notes, qu'il mit an iour in-8o, Paris, Billaine, 1679, contenant deux cent quatre-uingt-six lettres.

On trouue  la fin de ce manuscrit un trait de Guibert, surnomm de Tournai, frre mineur, ayant pour titre De reformatione pacis; mais ce n'est pas de quoi nous uoulons nous occuper.

3o Le manuscrit 2923, aprs auoir appartenu  Franois Ptrarque, se trouue cot dans diffrents fonds de la Bibliothque, 1702, 4353. C'est un uolume in-4o de cent soixante neuf feuillets, sur ulin, criture du XIue sicle: Il contient, 1o les lettres de Pierre Ablard, 2o l'apologie du mme par Branger de Poitiers; 3o les lettres de Cassiodore; 4o les lettres d'Etienne de Tournai, depuis le folio 94 iusqu' 169. Notre Notice n'aura pour obiet que ces dernires.

Ce manuscrit est en tout conforme au no 8630 A, mais il est sain et entier, et peut seruir  remplir les lacunes qui existent dans le premier: il contient trois cents lettres ayant toutes les suscriptions ou adresses qui manquent dans le numro 8566 A.

C'est d'aprs ce manuscrit qu'Etienne Baluze, peu content de l'dition du P. du Molinet, auait conu le proiet de donner nuc nouuelle dition des lettres d'Etienne de Tournai dont il connaissait l'importance pour l'histoire ciuile et ecclsiastique de la fin du XIIe sicle. Il est  regretter qu'un sauant si uers dans la littrature du moyen ge n'ait pas fait iouir le public de son trauail, que l'on conserue  la Bibliothque du Roi parmi ses manuscrits. Une nouuelle dition tait d'autant plus ncessaire, que l'dition du P. du Molinet fourmille de fautes, surtout dans les pices qu'il a publies pour la premire fois, dont le plus grand nombre manquant de titre laissent  deuiner  qui elles sont adresses. Cette dition est encore incomplte, soit parce qu'on y trouue, dans les anciennes lettres aussi bien que dans les nouuelles, des lacunes considrables, un grand nombre de mots et de phrases essentiels entirement omis; soit encore parce qu'auec le secours du manuscrit de Ptrarque le nombre des lettres peut-tre beaucoup augment. Le P. du Molinet n'en a donn que deux cent quatre-uingt-six. Nous auons uu que ce manuscrit en contient trois cents, et Baluze en auait recueilli plus de trois cent uingt.

Le P. du Molinet auait adopt un plan qui, s'il et te rempli, aurait iet un grand iour sur ces lettres. Il deuait les distribuer en trois parties, plaant dans la premire celles qu'Etienne criuit, tant abb de Saint-Euuerte d'Orlans, depuis l'an 1167 iusqu'a 1177; dans la seconde, celles qu'il criuit sur un plus grand thtre, pendant qu'il fut abb de Sainte-Geneuiue,  Paris, depuis 1177 iusqu' 1192, et dans la troisime celles qu'il composa aprs qu'il fut pouruu de l'uch de Tournai iusqu' sa mort arriue en 1203. Pour se conformer  ce plan, l'diteur a eu raison de dplacer quelques-unes de ces lettres, qui uisiblement n'taient pas  leur place; mais comme dans la plupart des autres, dpouruues de la formule de suscription, l'auteur ne prend pas de qualit, il en a laiss  leur premire place un plus grand nombre qui auraient d tre dplaces.

Ce n'est pas tout d'auoir dml  laquelle des trois parties chacune de ces lettres appartenait, il aurait fallu tablir entre elles un ordre chronologique, et c'est ce que l'diteur n'a pas fait. On peut dire que, plus il s'est cart de l'ordre tabli dans les manuscrits, plus il a mis de confusion dans l'arrangement de ces lettres relatiuement  la chronologie. C'est ce qu'on remarque particulirement dans la troisime partie, o l'diteur a reiet presque toutes les nouuelles lettres qu'il donne; on est uraiment choqu de uoir qu'elles y sont presque touiours places dans un ordre retrograde: ce sont pourtant celles auxquelles il tait ais de fixer une date, tant presque toutes relatiues aux unements connus de l'histoire publique.

C'est d'aprs tontes ces considrations qu'Etienne Baluze auait form le proiet de donner une nouuelle dition des lettres d'Etienne de Tournai, en les rtablissant dans le mme ordre qu'elles out dans les manuscrits, parce qu'il serait difficile d'assigner des dates precises  la plupart d'entre elles, et absurde de les dplacer sans tre assur de les rtablir dans un meilleur ordre. Son trauail existe, et il serait possible, en mettant la dernire main  ses notes qui ne sont qu'bauches, d'en faire iouir le public, si le got du sicle tait fauorable  ces sortes d'entreprises. Ne pouuant tirer de l'obscurit ce nouueau trauail en entier, nous croyons faire une chose utile et agrable aux sauants de publier, par forme de supplment aux ditions existantes, uingt lettres qui n'ont pas encore t imprimes.

Nous aurions aussi beaucoup de corrections  faire au texte, soit de l'dition de Masson, soit du P. du Molinet, mais ce minutieux dtail nous mnerait trop loin: nous nous contenterons de rimprimer quelques-unes des lettres les plus maltraites par le P. du Molinet, surtout celles o il a omis des passages, et quelquefois des pages entires et de rtablir les formules ou adresses qui manquent  son dition  .



II.

Etienne Baluze ayant eu communication d'un manuscrit du chancelier Sguier, contenant les lettres, ou une partie des lettres d'Etienne de Tournai, en a extrait douze qui n'ont pas encore uu le iour. Ce ne sera pas nous carter de l'obiet que nous nous sommes propos dans cette Notice, de les publier  la suite de celles qui n'ont pas encore t rendues publiques, et que nous uenons de recueillir. La plupart de ces lettres tant sans adresse, nous auons tch de dcouurir par des coniectures le nom des personnes auxquelles l'auteur criuait. Si l'on trouue qu'elles ne sont pas ranges dans l'ordre chronologique, c'est que nous n'auons uoulu rien changer  celui qu'elles occupaient dans le manuscrit. Nous eussions dsir le retrouuer, ce manuscrit, qui, de la bibliothque du chancelier Sguier, aurait pu passer dans celle de Saint-Germain-des-Prs, et de l dans la Bibliothque du Roi; mais nos recherches  cet gard ont t uaines.





[EPISTOLAE.]



STEPHANI TORNACENSIS EPISCOPI EPISTOLARUM PARS PRIMA. Continens eas quas scripsit cum esset abbas S. Euurtii  Aurelianensis, ab anno circiter 1163 ad annum 1177.



1 EPISTOLA PRIMA. Planctus Ecclesie Aurelianensis super interfectione Ioannis  decani, quem exposuit Senonis in concilio episcoporum ac cleri prouincie.


Soror uestra  , sancta filia sedis huius, Aurelianensis Ecclesia, rorantes sanguine lacrymas, et aspersas amaritudine preces ministerio nostre uocis effundit, planctum unigeniti mouet, filium uteri sui, quem genuerat, maternis eiulatibus requirit, et ecce non comparet, 2 et ipsa quo ibit? Posita est quasi signum ad sagittam, facta est opprobrium uicinis suis, et qui eam uident, mouent capita sua super eam. Ipsa autem gemens et conuersa retrorsum clamat in aures Domini Sabaoth: uindica, Domine, sanguinem leuite tui  , qui effusus est. Et  quis eam, nisi sit demens, in funere nati flere uetet? quis uideat lacrymas eius in maxillis eius et contemnat? quis attendat cruentas eius exsequias, lamentabile feretrum siccis oculis prosequatur? Patres mei, factum est uerbum in diebus nostris, quod quicunque audierint, tinnient ambe aures eius. Exierunt in dolo uiri sanguinum et dolosi, et de fruticum latebris fruticose mentis homines impetum fecerunt unanimiter in ministrum altaris, seruum simul et filium crucis  . In manibus eorum  uasa mortis, cum nichil minus quam mortem exspectabat ab eis. Ipsum ducem sceleste factionis illius, qui altero sese polluerat homicidio, de mortis faucibus et exsilii proscriptione suo redemerat interuentu. Non timuit generatio praua atque peruersa semen Chanaam, et non Iuda, progenies uiperarum, non timuit signum Dominice Passionis, quod raso desuper uertice singuli nostrum gerunt, in sacro Dei leuita profundis arare uulneribus, et faciem ad celestis pulchritudinis similitudinem figuratam notis turpibus deformare. uirum egregium de grege hominum exemerunt carnifices et sicarii; uirum qui in Ecclesia sua dispersa colligens, lapsa erigens, fatigata reparans, possessiones Ecclesie sic reuocarat perditas, ut non perderet reuocatas.  Ioannem nostrum martyrem simul causa fecit et pena; causa, rigor ecclesiastice iustitie, pena, dolor passionis illate. Quia dixerat Ioannes, imo dominus papa per Ioannem: Non licet tibi habere portionem fratris tui clerici; infremuit Herodes, et factus ipse spiculator, in capite Ioannis crudele spectaculum 3 mundo exhibuit: at si que in eo terreni contagii macule inheserunt, totum deleuisse credimus, et abstersisse dolores mortis qui eum circumdederunt, Dominici corporis et sanguinis  sacramentum, quod ea, qua potuit reuerentia, suscepit inter profundos gemitus, inter alta suspiria contriti cordis et humiliati spiritus. Post susceptam eucaristiam, presentibus nobis, fati munus expleuit; et qui uidit, testimonium perhibuit, et testimonium eius uerum est. uestra interest, speculatores domus Isrel, custodes murorum Hierusalem, pastores ouium Christi, uestra interest, et remedium adhibere preteritis, et prouidentiam futuris. Et licet sero uobis offeratur illud, Melius est in tempore occurrere quam post exitium uindicari, tamen, Deus ultionum Dominus ; Deus gemitibus inenarrabilibus interpelletur a uobis . Clamabit uobiscum uox sanguinis fratris uestri Abel de terra ; clamabit, et commouebit non  solum terram, sed etiam celum . Profecto enim quis locus tutus, aut que causa poterit esse excusata, si uenerandi ministri altaris estimentur sicut oues occisionis? Quem murum integritati aut uallum fidei prouidemus, si ferri rabies exsecranda penetralia ueneranda cruentat? Quid denique cautum aut securum esse poterit, si columnas Ecclesie sacrilega manus impune confringit? Habemus et Cesarem qui condolere possit et uelit infirmitatibus nostris, cuius longas manus non effugient, qui non solum offenderunt Corneliam de sicariis  , sed Iuliam maiestatis  . Eduxit gladium diuinitus sibi commissum, persequetur et comprehendet, et non erit qui eruat eos. Facillime enim in hoc  summi Numinis speratur uenia, per quod salus et incolumitas multorum procuratur. Insurgant simul leges ecclesiastice, armentur iura celestia ut, concurrentibus duobus gladiis, quos in defensione Christi passuri suffecisse legimus, duplici confusione 4 conterantur. Moueant uos lacrymosa uiduate crucis suspiria, commune discrimen omnium, causa propria singulorum; et sic remedium conferte nostro dolori, ut honestati uestre simul prouideatis et saluti.



5 EPISTOLA II. AD GUILLELMUM CARNOTENSEM ELECTUM  . Rogat eum ut gratiam regis infensi sibi conciliet, qui epistolam de morte Ioannis decani Aurelianensis scriptam, in malam partem acceperat.

Sacris et maioribus negotiis occupatas aures tenere,  non multum aut a sacrilegio recedit, aut a crimine maiestatis. Huius culpe simulacrum timens, domino meo precum multitudinem compendio sermonis accingo. Iniunctum est mihi, ut nostis, domine mi, a domino archiepiscopo  , ut lamentabiles Ecclesie Aurelianensis preces et communem episcoporum querelam super morte Ioannis  domino regi  scriberem, quo et moueretur ad misericordiam, et accenderetur ad uindictam. Scripsi breuiter, et in auribus omnium uestrum litteras transcurri, que misse 6 sunt regi. Quesiuimus bona, et ecce turbatio. Moleste tulit, et aduersum me canem mortuum et pulicem uiuum commotus est. Cuius indignationem et iram immissiones per angelos, uel per interpretes malos, nec anime mee  pusillanimitas, nec Ecclesie nostre paupertas poterit sustinere. Precor ergo, domine mi, Christo Domini mei, ut quoniam in litteris illis simplicem oculum habui, apud dominum meum uestro me excusetis interuentu, et impetretis mihi gratiam quam sine mea culpa doleo perdidisse.





EPISTOLA III. PONTII CLAREMONTENSIS EPISCOPI AD MAURITIUM PARISIENSEM EPISCOPUM ET STEPHANUM S. EuURTII ABBATEM. Querit ab ipsis an baptismus cuiusdam e suis diecesanis fuerit ualidus.

Reuerendis in Christo dominis et Patribus suis MAURITIO Parisiensi episcopo, et STEPHANO S. Euurtii abbati, PONTIUS eadem gratia Claremontensis episcopus,  salutem et totius dilectionis obsequium.

uobis duobus specialiter nostram duximus questionem referendam, quos et spiritalis 7 commendat affectus dilectionis, quem erga uos habemus, et specialis intelligentia Scripturarum famosos reddit, et commendabiles apud omnes. Homo iste presentium lator quamdam olim feminam amabat, quam quidem desponsauerat, sicut ipse dicit; sed, priusquam eam acciperet uxorem, fecundauit eam. Cum igitur puer natus esset, nec posset sacerdos ad baptizandum eum congrue reperiri, pater eius immersit eum aqua, dicens: In nomine Patris, et Filii, et Spiritus sancti , et hec est pessima consuetudo in terra nostra, ut in talis necessitatis articulo dicant, In nomine Patris, et Filii,  et Spiritus sancti, nec totam exprimant uerborum formam que debet exprimi in baptismo, quod undeiare uocant. Querimus ergo utrum istud baptismus sit, uel utrum puer postea debeat baptizari? Utrum etiam homo iste mulierem illam accipere ualeat uxorem, quoniam boni satis esse testimonii perhibetur? Et rogamus dignationem uestram ut per litteras uestras de his omnibus certificetis nos. ualete.





EPISTOLA Iu. MAURITII PARISIENSIS EPISCOPI AD PONTIUM CLAREMONTENSEM. Quesitis respondet, et aperit sententiam de ualiditate huius baptismi.

Reuerendissimo Patri et domino PONTIO Claremontensi  episcopo, MAURITIUS Parisiensis Ecclesie humilis minister, salutem et obsequii plenitudinem.

Super quo celsitudo uestra nostram consuluit paruitatem, breuiter respondemus, quia in quem modum forma baptismi tradi uel recipi debeat Scripturarum diuinarum auctoritate, et sanctorum Patrum testimonio traditum habemus in hunc modum, scilicet: 8 Ego te baptizo, in nomine Patris, et Filii, et Spiritus sancti, et tanta est horum uerborum uiuacitas ut nichil immutari, nichil innouari oporteat. Nisi uero tota hec uerba simul a quocunque et quacunque lingua proferantur, baptismum esse non credimus. Quia ergo, sicut litterarum uestrarum  testimonio cognouimus, presentium lator  in submersione filii sui ego te baptizo siluit, et tantum in nomine Patris, et Filii, et Spiritus sancti protulit, baptismus non fuit, et ideo puer ille baptizandus est, quia baptismum nequaquam suscepit. Itaque de reliquo nulla superest questio. uale.



EPISTOLA u. STEPHANI AD PONTIUM CLAREMONTENSEM EPISCOPUM. Mentem suam profert de eodem baptismo.

Sanctissimo Patri et domino PONTIO Claremontensi  episcopo, frater STEPHANUS de Sancto Euurtio, salutem et cum omni deuotione reuerentiam.

Premit, fateor, imperitiam meam et querentis auctoritas et nouitas questionis. Accedit moles uerecundie mee, Pater, quod in tanta consultatione  uestra domino Parisiensi  me iungitis, camelo culicem, cedro carduum, Hylam Herculi comparantes  . Scriba doctus in regno celorum proferens de thesauro suo noua et uetera, questionibus uestris, in profunditate sensus et sublimitate scientie, respondit, et celeste oraculum suum facili uobis absoluit epistola, felix lingua. Diuinam eius responsionem, ut Thebais Aeneida  :

. . . Longe sequor, et uestigia semper adoro.
Mouerer in contrarium  , si absque sacris eius apicibus mihi questio moueretur. Qui sacramentum instituit baptismi, formam tradidit baptizandi: Ite, inquit, docete omnes 9 gentes, baptizantes eos in nomine Patris, et Filii, et Spiritus sancti . Qui baptizandi sibi potestatem retinuit, in  hac forma ministerium aliis concessit. Nemo dixerit  quia quod dicitur, Ite, docete omnes gentes, uel sacramenti obtineat substantiam, uel exprimat formam. Teneamus quod sequitur: Baptizantes eos in nomine Patris, et Filii, et Spiritus sancti. Nondum ibi legi, Baptizantes eos, et dicentes: Ego baptizo te in nomine Patris, et Filii, et Spiritus sancti. Si baptizare intingere, et baptismus intinctio est, quid aliud sunt baptizantes nisi intigentes? Intingens ergo cum intentione baptizandi, si proferat quod ueritas iubet, id est, in nomine Patris, et Filii, et Spiritus sancti, baptizasse uidetur, et formam a Christo traditam compleuisse. Etiam hereticos, si hec tremenda nomina protulerint, catholicam formam tenuisse dicemus. Nouatiani, inquit Innocentius, tremendis nominibus Patris, et Filii, et Spiritus  sancti baptizant. Nec apud eos de unitate potestatis diuine, hoc est Patris, et Filii, et Spiritus sancti, aliquando questio mota est. Sed et Pater Augustinus de ecclesiasticis regulis: Si qui, inquit, apud illos hereticos baptizati sunt, qui in sancte Trinitatis confessione baptizant, et ueniunt ad catholicam fidem, recipiantur quidem ut baptizati, ne sancte Trinitatis inuocatio uel confessio annulletur. Si ab hereticis baptizati in confessione Trinitatis ab Ecclesia recipiuntur, ne Trinitatis inuocatio uel confessio annulletur; quare non baptizatus dicetur, qui a laico catholico dicente: In nomine Patris, et Filii, et Spiritus sancti, tertio mersus est  ? Nam si hoc non admittitur, confessio uel inuocatio Trinitatis,  que ibi facta est, tanquam que nichil contulit, annullatur. Idem ad Orosium: Idem baptisma est et hereticorum, scilicet qui in nomine Patris, et Filii, et Spiritus sancti baptizant et Ecclesie catholice: et ideo eos Ecclesia non rebaptizat; 10 quia in nomine Trinitatis baptizati sunt, et ipsa est profecto forma sacramenti. Ecce quia formam sacramenti hanc esse dicit, immergere scilicet in nomine Patris, et Filii, et Spiritus sancti: non additur, ego te baptizo, uel immergo. Idem de unico baptismo: Nequaquam dubitarem eos habere baptismum, qui ubicunque uel a quibuscunque illud euangelicis uerbis consecratum sine simulatione, et cum aliqua fide accepissent. uides, Pater, quia solis uerbis euangelicis consecratur baptismus. Nusquam autem in toto Euangelio  lego: Ego te baptizo, in nomine Patris, et Filii, et Spiritus sancti, sed tantum BAPTIZANTES in nomine Patri et Filii, et Spiritus sancti. Sed et Zacarias papa Bonifacio episcopo: In synodo Anglorum decretum et firmissime preceptum, et diligenter demonstratum esse dignoscitur quod, quicunque sine inuocatione Trinitatis mersus fuisset, sacramentum regenerationis non haberet, quod omnino uerum est; quia, si mersus in fonte baptismatis quis fuerit sine inuocatione Trinitatis, perfectus Christianus non est, nisi in nomine Patris, et Filii, et Spiritus sancti fuerit mersus. Non ait, nisi qui baptizat dixerit: Baptizo te in nomine Patris. Plura possem colligere, Pater, que in hac parte me mouent, et mote questionis solutionem promouent. uerum quia timeo et prolixitatis argui,  et procacitatis notari, parco chartule, parco et fame mee. Opiniones profundo, non assertiones, paratus, ut dixi, summi et catholici uiri domini Parisiensis sequi uestigia, non tamen addictus in alicuius iurare uerba. Clausulam tamen que a baptizantibus solet et debet dici, scilicet, ego te baptizo, summa reuerentia deosculor, summo studio amplector. Eam mater Ecclesia sic induxit ut esset de solemnitate ministerii, non de substantia sacramenti. Nam si aliud dixerimus, absque medio confitebimur damnatos, quos in necessitatis articulo 11 a laicis nouimus baptizatos. Hoc enim solum dicere solent qui litteras ignorantes paruulos undaizant  , En nome Patres, et Files, et Esperites  santes, in quibus uerbis eamdem uirtutem inesse quam in Latinis syllabis idem significantibus, et credimus et fatemur. uehementer tamen arguendos et penitentia afficiendos dixerim sacerdotes, qui uel per negligentiam, uel per imperitiam aliquid omiserint de uerborum solemnium dignitate. Qui premissis rationibus fidem adhibuerit, baptizatum taliter, in nomine Patris, et Filii, et Spiritus sancti, non iterum baptizabit. Itaque qui sic eum baptizauit, et spiritalis pueri pater, et matris eius compater effectus est. Unde et si uxor eius prius non erat, impediente compaternitate, iudicio meo cum ea non contrahet matrimonium, cum qua, etsi prius contraxisset, secundum quod Deusdedit papa  asserit, nullo modo sese in coniugio cum ea recipiet.  Nec obloquitur quod Ioannes papa Anselmo episcopo scribit, capitulo Ad Limina beati Petri. Ibi namque de coniunctis, hic agitur de modo coniungendis. Et certe multa impediunt matrimonium contrahendum, que non dirimunt contractum. Nam et idem papa in eodem capitulo rationem subdit, quare coniuncti ob talem causam non separentur, quod fieri, inquit, nullatenus debet, dicente Scriptura, a Domino iunctam esse uiro uxorem, et quod Deus coniunxit, homo non separet . Ubi plane loquitur de coniunctis, qui forte aliter diceret de coniungendis. ualeat sanctitas uestra.



12-14 EPISTOLA uI. AD ALDEBERTUM MIMATENSEM EPISCOPUM. Purgat se de quibusdam dictis que ipsi falso fuerant relata.


ALDEBERTO Mimatensi  episcopo, in aduersis constantiam, in prosperis equitatem.

Communis fere principum et nobilium morbus est  cito credere et condemnare. Primum leue, secundum crudele est. Utrumque uobis alienum faciat, qui in aduentu suo fecit utraque unum. Quod de me credidistis, non facilitati, sed innocentie, que omni uerbo credit, uestre littere deputarunt. Propterea qui me uobis detulit, maius peccatum habet. uestre uoluntatis iudicia plenis deosculor labiis, plenis uisceribus deamplector. Beneficiorum memor, que mihi exhibuistis, depono memoriam querelarum, offero me domino meo, et in eius obsequium totus ibo; et quia laboris et studii  mei primitias noluistis, decimas uobis reseruo. Non dubitet dominus meus uel iubere quod uoluerit, uel quod iusserit obtinere. De reddita mihi gratia uestra gratias ago, si locus et tempus occurrerit gratiam pro gratia redditurus.



15 EPISTOLA uII. AD GODEFRIDUM ABBATEM S. SATYRI. Rogat ut quemdam suum canonicum apud se retineat.

Charissimo amico suo GODEFRIDO abbati S. Satyri  frater STEPHANUS minister S. Euurtii, plenitudinem salutis in obsequio sanitatis.

Auxilium a potente, consilium queritur a perito. Hec duo, si uoluntas adfuerit, spei remedium pollicentur. Posse scire, et uelle uos credimus quod  preces nostre continent, quod affectus desiderat, quod desiderium exspectat. Charissimum nobis et uobis filium ac fratrem nostrum Gislebertum mittimus, ut in necessitate sua, que et nostra, Patrem uos sentiat et patronum. Morbo tangitur occulto nobis, cui si non occurritur in primis, metuendum est in extremis. Excitetur affectus et effectus uester; caritas operetur et pietas, ut ei pristina salus uestro ministerio restauretur; et quia pusillanimitatem eius scimus, etiamsi propere reuerti uoluerit, rogamus ut eum teneatis uobiscum, donec aut nos, aut nuntium nostrum uideatis.



16 EPISTOLA uIII. AD DECANUM S. MARTINI TURONENSIS. Querit eleemosynas pro ecclesia Sancti Euurtii reparanda.


Sollicitare compellimur amicos nostros, et in preces assurgere necessitas nos compellit. Combustam Patris Euurtii  renouamus ecclesiam, ubi, quia nostra non sufficiunt, aliena stipendia mendicamus. Eximus in publicum, nec sine rubore ruborem abiecimus, per uicos et plateas deuotionem plebis, ut possumus, excitantes. Inde est quod hos fratres nostros cum sanctorum pignoribus misimus, quibus, obsecro, per auctoritatem uestram et operam detur copia in ecclesia S. Martini eleemosynas deuoti populi corrogare. Non indignabitur pius et misericors confessor, sacerdoti suo uel prestare obsequium, uel hospitium preparare. Quem enim habet in celis conciuem et socium, letus in terris  hospitem suscipiet, et amplexu gratissimo confouebit. Cum sanctorum pignoribus misimus, ut deuotionum populi per aliquas ecclesias fiat oblatio, que offerentibus in meritum, accipientibus in solatium conualescat. Grande est quod petimus, sed hinc nostra compellit necessitas, inde uestra nos benignitas inuitat.



17 EPISTOLA IX. Scribit amico suo de eiusdem ecclesie restauratione.

Inter fumantes ecclesie nostre cineres, et ambusta renascentium parietum ligna, flentes et attoniti, prodire cogimur in publicum, et attrita fronte stipis extere suffragia mendicare. Erigitur noua confessori Euurtio fabrica, que sic nostris inchoatur  impendiis, ut perfici desideret alienis. Misimus hos fratres nostros cum sanctorum pignoribus, ut deuotione populi per aliquas Ecclesias uel modi a fiat collatio, que et offerentibus in meritum, et accipientibus in solatium conualescat. Grande est quod petimus; sed hinc nostra nos compellit necessitas, inde uestra benignitas nos inuitat.



EPISTOLA X. AD CLUNIACENSEM ABBATEM  . Monet ut amoueat priorem  monasterii Pontis monachorum, qui ecclesie sue bona dilapidabat.

Que pre oculis habemus facilius innotescunt; longe autem posita, quia rarius offeruntur, et tepidius mentem mouent. Inde est quod, remotis domibus uestris, Pater, si qua minus idonee fieri contingat,  tandiu uobis excusationem prestant, quandiu nesciatis: at, rei ueritate comperta, non est locus excusationi 18 quam excludit cognitio. Est in territorio nostro monasterium quoddam uestrum, cuius prior, ut dicitur, non secundum ea que conueniunt ambulat, nec restaurationi domus intendens, nec utilitati fratrum, aut quieti, crebras a uicinis, et quibus fides haberi debet, conquestiones audiuimus, et ipso gestu suo negotia perhibent ueritatem. Excreuerunt in immensum breui tempore  debita, cum nec ampliantur redditus, nec augeatur numerus fratrum, nec uetustate consumpta edificia restaurentur. Tedet audita referre, que uicini, de quorum patrimonio monasterium sustinetur, miserabiliter nobis replicant et frequenter. uideat paternitas uestra, ut loco in desolationem uergenti prouideatis talem priorem, qui et honorem Dei et ordinis diligat, et locum ipsum in meliorem statum reformet.



19 EPISTOLA XI. AD GUILLELMUM  SENONENSEM ARCHIEPISCOPUM. Commendat ecclesiam S. Samsonis  Aurelianensis.

In te, Pater, respiciunt oculi totius Isrel, ut eripias pauperem a potente et cornua peccatorum confringas. In huius constantia clamat in aures Domini  Sabaoth filia Sion  , ecclesia Sancti Samsonis, et contra mulierem improbam quasi alteram Iezabel sub umbra alarum uestrarum querit requiem et solamen. Iniuste possessionem ecclesie ciuilem et iustam non solum turbat, sed et aufert, cum totius fere ciuitatis testimonium eius miretur improbitatem, eius impudentiam detestetur. Sententiam illam quam Ecclesia Sancte Crucis in eam protulit, canonicam credimus atque iustam, et eam sicut dignum paternitati uestre uidetur, communi cum eis  desiderio suppliciter a uobis rogamus et petimus confirmari.



21 EPISTOLA XII. AD ALEXANDRUM III PAPAM. Rogat ut se propitium prebeat Ioanni clerico Aurelianensi  .

Sanctissimo domino et Patri ALEXANDRO summo pontifici, STEPHANUS dictus abbas.

Parata sedes uestra, Pater, ut de plenitudine eius omnes accipiant. Et profectum paruulis, et statum prouectioribus pollicetur. Hec de uestra misericordia presumens iuuenis quidam bone, ut nobis uidetur, indolis, Ioannes in Aurelianensi nutritus Ecclesia, et eruditus, deuote a uobis et consilium expetit, et  auxilium exspectat. Scimus eum de legitimo matrimonio et honestis parentibus natum, qui, etsi non sint facultatibus diuites, moribus sunt insignes. Credimus eum idoneum qui uel in Aurelianensi, uel in alia Ecclesia, stipendia canonica mereatur.



EPISTOLA XIII. AD GUILLELMUM SENONENSEM ARCHIEPISCOPUM. Rogat pro quodam clerico scholari ut ei sua possessio conseruetur.

Charissimo domino et Patri GUILLELMO Senonensi archiepiscopo, frater STEPHANUS abbas, salutem et cum omni ueneratione reuerentiam.

22 Professioni simul et conditioni presentium latoris compatiens, et reuereor clericum, et pauperem  deamplector. Ad bestias depugnat in laicorum foro, contra laicum de paterna hereditate litigans, iudices habens eos, qui et non nouerunt litteras, et litteratos oderunt. uestra, Pater, sententia non minus equa quam iusta, coram uobis agentem clericum in illius remisit curiam, cuius annua functione censum possessio profitetur. Eo saluo, prolata est definitio uestra, ut causa studiorum, qua contingit eum abfuisse, non debuerit obfuisse. In contrarium nititur iudicare turba maledica, ne dicam maledicta, que nescit legere. Quarto conuenerunt litigantes coram iudice, et quarto filii hominum, qui iudicant terram, ut uulgariter loquitur, iudicium respectarunt. Pro certo didicimus eos non  minus impudenter quam imprudenter primo consensu iudicaturos, causam studiorum non esse iustam absentie causam: ob quam aut ipso iure non fuerit lesus, aut restitui mereatur, cuius absentis et studentis hereditas distracta est. Si sic reos proferre contigerit, et iuri communi contrarium, et sententie quam dedistis, ut inimicum refragabitur et iniquum. Sed ad consequentiam trahi poterit in causis consimilibus, Pater, ut iam non sit, qui causa scholarum patrios lares exeat, ne, dum  facultates quesierit liberales, facultates amittat temporales. Placet uobis, Pater, in hoc articulo consilium et auxilium dare, non huic tantum clerico, sed et omnibus aliis, quoniam et communis causa est omnium, et propria singulorum. Bene ualeat sanctitas uestra.



23 EPISTOLA XIu. AD ALBERICUM BONONIENSEM LEGISPERITUM. Supplicat pro Hugone Aurelianensi clerico, ut ei presto sit.

Domno ALBERICO Bononiensi legisperito.

Absentiam uestram supplet mihi frequens nominis uestri memoria, et suauis morum uestrorum recordatio iucundum anime mee plausum excitat,  iocundam celebrat theatralium actionem. Inde est quod amicis et domesticis meis nomen uestrum frequenter insinuo, magnifico et extollo. Hac de causa misi securius ad uos carissimum amicum meum harum presentium latorem, ut eum causa mei beneuole simul et benefice uobiscum habeatis. Dignum enim credimus, cui et honorem exhibeatis et fauorem.



EPISTOLA Xu. AD GUILLELMUM BONONIENSEM. Commendat eumdem clericum Aurelianensem.

Domno GUILLELMO Bononiensi.

Hilaris opinio tua relatu commeantium, seipsam  in dies excedens, gratum mihi prebet spectaculum, gratam refectionem ministrat. Crescat, obsecro, et sicut odor agri pleni, cui benedixit Dominus, longe lateque diffusa, in adiutorium tuum remotas excitet nationes. Hoc et continuum de te uotum meum, hec deprecatio iugis, hec indefessa uoluntas. Interim dilectioni tue commendo hunc amicum meum carissimum Hugonem, ut eum causa mei benigne suscipias, et ei consilium et auxilium tuum libenter impendas.



24 EPISTOLA XuI. AD QUEMDAM PRIOREM NEAPOLITANUM. Commendat quemdam canonicum suum Neapoli commorantem.

 Charissimo amico suo totis precordiis amplectendo Neapolitano priori, frater STEPHANUS, salutem et mutue caritatis obsequium.

Ea iucunditate simul et letitia, frater amantissime, nominis tui recordor, que anime ueram amicitiam degustanti non minus afferat dilectionis commodum, quam delectationis condimentum. Inde est quod si quos uidero, qui te, aut qui tecum sunt uiderint, frequenter interrogo quis locus habitationis uestre? qui uiuendi modus? que domini cardinalis   circa uos sollicitudo? que denique fratrum nostrorum uoluntas, aut ibi commorandi diutius, aut citius reuertendi? Hec autem diligentius inquiro, non ut aduersis, quod absit! congaudeam, sed ut prosperis condelecter. Inter omnia et super omnia, dilectissime, fratrem nostrum R. tibi commendo, gratias agens de preteritis a te ei exhibitis beneficiis, preces porrigens de futuris. Memento, Pater et frater, illius filii nostri communis, et iuuentutem ipsius salubribus informa monitis, foue consiliis, robora documentis. Quidquid ei boni feceris, mihi collatum et in plateis et in angulis predicabo.



25 EPISTOLA XuII. AD ROGERIUM ABBATEM S. EuURTII. Scribit se reuersurum in monasterium, ut abbas mandauerat.


Domno ROGERIO  abbati S. Euurtii Aurelianensis.

Trinis, Pater, edictis et eo amplius accingor ad reditum, ne contumacie penas luam; peremptorio demum misso unum sufficeret pro omnibus, etiamsi nullum aliud precessisset. Ne ergo identitatem 26 ipso iure non habeam, uel restitutionis auxilium non merear, uel exspectationis ope non adiuuer, aduoluor pedibus uestris, ut necessitatis inducias, quas hactenus obieci, contumacie non ascribatis, ne contrahatur heremoditium super me  , ne procedat calculus in absentem, cuius absentia nostre reipublice commodis elaborat. Moratoriis exceptionibus  abiectis, domine Pater, id promitto, quoniam in Pascha, Deo uolente, transitum faciam ad uos in grege Domini, et si non agnus, saltem ut hedus pascua eius humiliter ingressurus. Premisi puerum hunc ad me cito reuersurum, cui si necesse  fuerit, obsecro, assistatis, ne fratres eius portionem paterne substantie que ei contigerit, ui aut prauo iudicio sibi usurpent. Iam maturassem reditum, sed subuectoria non habebam. Prouideat mihi Deus, ut cum libris meis ad uos gemina possim equitatura reuerti. Temeritatis esset, Pater, in hoc articulo a uobis aliquid petere, sed pietatis esset, uerecundie non petentis offerre.



27 EPISTOLA XuIII. AD GUILLELMUM SENONENSEM ARCHIEPISCOPUM. Rationem reddit cuiusdam negotii sibi commissi.

Difficiles, et aut suam, aut regis Anglorum gloriam querentes, ut credo, Turonensis prouincie episcopos inuenimus. Prime diei congressu usque ad uesperam protracto potius quam tractato, sufficere  sibi ad satisfactionem putabant, si canonici sese offendisse dicerent, ut ueniam postulantes, promitterent se tale aliquid de cetero non facturos. Sed quoniam in his paucis uerbis magna mali materia latebat, et dignitatem regni ledere in posterum posse uidebatur, nec nos prebuimus consilium, nec illi prebuerunt assensum. Sequenti die iam nichil proficientes erant, laboribus aut sumptibus suis parcentes, aut persone, ut ipsi dixerunt, deferentes. Utramque manus impositionem, ordinatoriam scilicet et consecratoriam, saluo iure suo, promiserunt.



EPISTOLA XIX. AD ANICIENSEM  EPISCOPUM. Rogat eum ut promissum teneat et compleat.

 Benedictus Deus, qui post tempestatem serenum facit, et post lacrymationem et fletum consolationem infundit. Et nunc quoniam reddita uobis tranquillitate et pace, in his que ad honorem et augmentum Ecclesie Dei sollicitum uos esse credimus et deuotum,  rogamus et petimus ut donum quod in capitulo 28 nostro, presentibus quibusdam clericis nostris, Ecclesie nostre et nobis fecistis, sine dilatione, si libet et licet, compleatis. Propterea misi ad uos canonicum nostrum, uenturus et ipse si mandaueritis, et obsequium meum uobis et Ecclesie uestre longe ac prope semper exhibiturus. Mandet mihi dominus meus, si que sunt contradictiones, que uel auferre nobis donum uestrum possint, uel differre. Tantum enim nos laborem frustra suscipere non nobis expedit, nec uos decet. ualete.



EPISTOLA XX. AD B. ANICENSEM CANONICUM. Petit ut benignum erga suos se prestet.

 Memor antique liberalitatis et amicitie uestre, diem et locum uidere desidero, quando et ubi iucundo aspectu uestro frui merear et affatu. Causa presto est, si eam promouere uolueritis et fouere. Credo uos ab aliquo audisse, quod dominus episcopus, consensu quorumdam canonicorum uestrorum, domum De ecclesie nostre concessit, ut in ea regularis ordo ad honorem Dei et profectum loci feruentius obseruetur, et ego, qui uester sum, possim uobiscum frequentius conuersari. Proinde precor inclytam benignitatem uestram, de qua plene confido, ut sine dilatione rem faciatis ad effectum perduci, et si que contradictiones 29 orte fuerint, per uos et per amicos uestros studeatis exstingui.



EPISTOLA XXI. AD HUGONEM ABBATEM S. BARTHOLOMAEI NOuIOMENSIS. Rogat ut quemdam canonicum profugum admittat.


Quoniam ouis que extra gregem est, luporum morsibus patet, nisi citius reducatur ad caulas, et pecudis simul periculum est et pastoris. Id attendentes impresentium latore I. quondam canonico et fratre uestro, bonam eius reuertendi ad claustrum suscepimus et approbauimus uoluntatem. Precamur misericordiam uestram, ut aditus supplicanti pandatur, colligatur uagus et profugus super terram, stolam primam et annulum redonet Pater, ne diutius aut porcos cogatur pascere, aut  eorum siliquas esurire. Mouit nos eius, pro quo supplicamus, supplicatio, qui ut euadat supplicia, supplet desiderio quod opere minus fecit.



EPISTOLA XXII. AD IOTHONEM TURONENSEM ARCHIEPISCOPUM. Ipsius gratiam deprecatur pro Conseranensi electo.

uenerabili Patri et domino IOTHONI  Turonensi archiepiscopo frater STEPHANUS humilis S. Euurtii minister, plenitudinem salutis et gaudii.

Nihil honestius caritate, que et incognitos ligat, et conciliat separatos. Hec Septentrionem 30 Orienti, Gades Oceano  , Latinis barbaros salutis commercio federauit. Huius officio dominus Conseranensis  electus nobis accessit, concordie filius, mansuetudinis heres, uirtutum, ut  credo, non inquilinus, sed ciuis; non estimator, sed iudex. In eo prudentie sermo, temperantie risus, status fortitudinis, iustitie motus, quadratum metiuntur exemplum. Non minus religiose quam studiose moram fecit nobiscum, in altero episcopus, in altero philosophus, in utroque maturus, in neutro dissolutus. Pro tanto uobis uiro preces offerre tum caritati conuenit, tum expedit honestati. Si quid gratie Stephanus uester habet in oculis uestris, abundet in uiro presenti, et oblatas communis amici preces sibi sentiat profuisse, nec solum pro eo de futuris preces porrigimus, sed et de preteritis plenas gratiarum referimus actiones.



31 EPISTOLA XXIII. AD GUILLELMUM SENONENSEM ARCHIEPISCOPUM. Rogat ut tueatur cantorem et archidiaconum, ne aduersus eos preualeat ipsorum inimicus.


Solet innocentiam astutia supplantare, et ueritati dolus insidians, conscientias simplices aggreditur, ut que non rapuerint exsoluant. Ista, Pater, attendit et uindicat ueritatis et iustitie minister, quoties aut condemnat subdolos, aut innocentes absoluit. Hec me uobis preces fundere pro cantore et archidiacono compellunt, quorum fidem, et ueritatem, et integritatem mores predicant, fama clamat, et sincera religiosorum commendant testimonia, et quod non modicum est, magni patriarche prefert auctoritas  , cuius consiliis et obsequiis  usque ad exitum uite fideliter astiterunt. Pro his toto mentis affectu rogo, ut et uos pro ipsis domino pape benigne scribatis, ne aduersus eos preualeat homo; ne mendacium ueritati uirtuti uitium, dolus fidei preferatur.



32 EPISTOLA XXIu. AD DOMINUM PAPAM. Preces fundit apud summum pontificem in gratiam eorumdem cantoris et archidiaconi.

Instar sacrilegii credimus esse uestram, Pater, uelle fallere sanctitatem. Sed nec impunitam sibi fore mentiendi licentiam nosse debet, qui murum fidei, aut integritatis uestre uallum, suo posse credit maculare mendacio. Quisquis ille est, sue ferat astutie penas, et qui innocens est absoluatur. Explorate  uiros fidei et boni apud nos testimonii, cantorem et archidiaconum, non uulgari modo relatione didicimus, sed sagaci inquisitione percepimus et presentia corporali. Nam et in ciuitate ipsorum tot accepimus testimonia pro ipsis, tot indicia uirtutis, tot innocentie consonas uoces, ut de fide ipsorum maxime circa pecuniam beate memorie Petri patriarche sui, uel depositam, uel relictam, quasi nefas sit dubitare. Omnia sub luce fecit ille prudens testamenti sui conditor, et in abscondito locutus est nichil. Per manus religiosorum abbatum et clericorum bone opinionis, quorum nullus nisi fidelis et prudens circa pecuniam domini sui, et exclusa sunt omnia, et ecclesiis, ac monasteriis,  et pauperibus, sicut ille magnus sacerdos eorum fidei commiserat, erogata. Si quid dolo actum est, omnes illos attaminat hec culpa, nec est qui se abscondat a dolo isto. Sed eos, Pater, sicut tanto scelere inuolui religio prohibet, sic opinio credi uetat. Proinde sanctitati uestre preces fundimus, ut eorum laboribus et pudori parcat paternitas uestra, et qui a fraude sunt extranei, a pena sint 33 alieni. In hoc examine, Pater, nec seueritatem sentiat ueritas, nec honestas succumbat oneri, nec ignominiosa suspicio absorbeat bonum nomen.



EPISTOLA XXu. AD IOANNEM A. S. LEGATUM. Gratulatur de fausto reditu.


Sanctissimo et Patri IOANNI  Pictauiensi apostolice sedis legato, salutem, et quam mundus dare non potest pacem.

Peregrinationem uestram absentia tanti Patris mihi fecerat grauem, deuotio tanti martyris  gratiosam. Redeunti summa gratiarum actione letus occurro, quem summa orationum instantia tristis fueram prosecutus. Reditum desiderabam communi salute, pro pace principis minus sollicitus, quia minus solitus exorare. Cumulatius accessit uotis meis salutationis officium, et pacis signum osculo oris sui uobis a principe datum  leuis  mihi nuntiauit chartula, grauis lingua. Crescat in dies, obsecro, gratia; que tamen gratiarum non displiceat auctori, nec dulia  , que in quibusdam nostri temporis sacerdotibus latriam exclusit, uestram audeat opinionem tentare.



34 EPISTOLA XXuI. AD PRIOREM ET FRATRES CONuENTUS CHARITATIS. Supplicat pro quodam monacho fugitiuo, qui suus preceptor exstiterat.

Charissimis dominis et Patribus suis priori de  Charitate, et sancte congregationi eiusdem Ecclesie, frater STEPHANUS S. Euurtii minister.

Mouetur usque ad tempora nostra cribellum Satane, dum exspectat et expetit, ut frequenter excutiat  filios excussorum. At non deficiet fides Petri, qui in casu suo nostram metiens infirmitatem, conuersus aliquando fratres confirmat, sanat Aeneam, Thabitam suscitat  , bases et plantas consolidat eleemosynam postulantis. Hunc imitare qui prees, qui subes amplectere, ut tu dispersa reuoces, tu colloces reuocata. Exiuit a uobis qui de nobis erat, olim noster carissimus A. et a tanto separatus collegio, minus probanda missione solutus est, nec tamen secutus est uiam Balaam et Bosor  , sed ad gregem albi  uelleris 35 sese  conferens, difficiles et dissimiles uias prioribus obuias expertus est. Laudanda in hoc uiri deuotio, qui, cum exisset ab Ierusalem, non descendit in Iericho, sed in Bethlehem maluit commorari. Ibi tamen linguam quam non nouerat audiuit, nec diuerterunt ab oneribus dorsum eius. Occurrit ei nouitas ignota, et a prime contemplationis otio, in securi et falce deiecerunt eum; et qui nutritus fuerat in croceis eloquiorum sacrorum, manus eius in cophino seruierunt. Mouet et monet eum conscientia mordax, ut ad sinum redeat Charitatis, et satietur ab uberibus eius, qui cum scandalizatis uritur, cum infirmantibus infirmatur. Confitetur errorem, culpam persequitur et abiurat, et purgaturus excessum trahi desiderat ad uictimam discipline.  Occurrat pater filio reuertenti, deosculetur miserum, stolam primam et annulum reformet, ne, si aduersum hominem obdurauerit homo, Dominum sibi sentiat obdurari. Sed nec in fratribus obmurmuret reuertentis ab agro senioris fratris crudelitas, quominus preueniant in benedictionibus dulcedinis, eum qui perierat et est inuentus. Cogit nos in tantas assurgere preces, a primis litterarum rudimentis, prisca uiri notitia, municipium commune  , quod ambos edidit, et aluit, et, quod est maius, magisterium eius, quod inter ipsa artis grammatice auspicia sortitus sum. Conciliant sibi precum instantiam mores hominis suaues, litterarum cumulus, penitentia quam pretendit. Si quid sum in  oculis uestris, preces meas admittite, ut de collato fratri beneficio uobis in plenam gratiarum actionem totus assurgam. Impendetur mihi quidquid ei feceritis, cuius et aduersis compatior, et prosperis cexsulto.



36 EPISTOLA XXuII. AD SUBPRIOREM DE CHARITATE Rogat pro eodem fugitiuo, ut denuo admittatur.

Charissimo domino et amico suo A. subpriori de Charitate, frater STEPHANUS de S. Euurtio, orationis mutue commercium.

 In prelatis grauitas, in subiectis humilitas commendatur. Primam temperat misericordia, secundam obedientia magnam facit. Utramque uos amplecti considero, qui grato religionis artificio et preesse nostis, et subesse. Inde est quod tanto confidentius preces uobis offero, quanto conuenientius intelligo uos et errores corrigere, et infirmitatem portare. Amicus iste meus, et aliquando magister meus, post 37 exitum suum a uobis dura expertus, et suauium expers, in spiritu humilitatis et animo contrito reuertitur ad matrem Charitatem, que nulli reuertenti gremium suum claudere consueuit. Dolet se collegium sacrum dereliquisse, et penitentie notas indices lacrymas prodit tam confusio supplicis quam confessio supplicantis.  Precor affectione qua possum; effundite corda uestra super illum, et a tenebris interioribus inducite eum in candorem lucis eterne. Sentiat me de uobis, etsi non aliquid meruisse, obtinuisse tamen; me suscipite in illo, cui quidquid impensum fuerit, mihi impensum reputabo.



EPISTOLA XXuIII. Amici sui fauorem deprecatur pro eodem monacho.

Intercedere pro amicis et necessitas urget, et caritas persuadet. Ipsam autem caritatem dixerim necessitatem, que quamuis sit patiens et benigna,  fortis tamen ut mors, que difficilia ad facilitatem reducere consueuit. Inde est quod pro presentium latore amico quodam et magistro meo supplicare cogor et scribere, ut qui lapsus est, et erroris sui ueniam postulat, si non sibi sufficit, pro nobis mereatur audiri. Totus in preces assurgo, totus in gratiarum actiones assurgam. State pro me, obsecro, in hoc conflictu precum, et ut matris reducatur in gremium, mecum, obsecro, postulate. Meum estimo quidquid ei pro me beneficiorum et misericordie conferetis.



STEPHANI TORNACENSIS EPISCOPI EPISTOLARUM PARS SECUNDA, Continens eas quas scripsit cum esset abbas S. Genouete Parisiensis, ab anno 1177 ad annum 1192.



38 EPISTOLA XXIX. AD ABBATEM S. BARTHOLOMAEI. Narrat quid agatur apud canonicos Neapolitanos.


Abbati S. Bartholomei, salutem, prosperitatem et pacem.

Ut impleatur quod dicitur: Qui audit, dicat ueni ; et audisse nos dicitis, et ut ueniam, me rogatis. uotum peregrinationis nullum feci, quam tamen non differrem, si occasio se offerret. Occasionem auferunt occupationes, 39 quarum malitia diei sufficit, quarum mali strepitus non solum Mariam meam impediunt, sed et Martham confundunt. Interim horas capto, momenta considero, si forte furari possum negotiis otium, quietem labori, faciem amici confabulationibus emulorum.  De Neapolitano nostro nichil aliud didici, nisi quod inter abbatem et priorem nescio quod monstruosum prelationis genus exprimens, sic utrumque portendit, ut neutrum exhibeat; sic declinat in neutrum, ut alterutro non ornetur. De domo cardinalis in numero, et pondere, et mensura dispensatur eis; unde mercenarii potius quam filii, stipendiarii quam milites, prebendarii quam canonici reputantur. Frater R., quem cum eis misimus, ultimum apud eos diem clausit, et eo nos reddidit tristiores, quo canticum Domini in terra aliena cantans, fratrum suorum non obtinuit sepulturam. Cecidit funiculus sortis, imo mortis huius super nos, et super filium nostrum. uideat quid fecerit   , qui tantis nos impulsionibus adegit, ut de sinu nostro talem iuuenem eriperet uiolenter, quem in alieno solo solum preter alios sepeliret. Rogamus, Pater, ut animam eius coram Domino Iesu et commendetis orationibus, et oblationibus adiuuetis.



40 EPISTOLA XXX. Preces apud ipsum fundit pro quodam amico suo qui eius ope indigebat. AD MAGISTRUM ROBERTUM.


Charissimo amico suo magistro Roberto, salutis plenitudinem, et gaudii perfectionem.

Iucundo fruor spectaculo, quoties aut tui nominis audio sonum, aut tue recordationis ingredior cogitatum. Facit hoc et prisca studiorum nostrorum communio, et morum tuorum communi gratie conueniens habitudo. Inde est quod in negotio presentis amici mei secura tibi supplico confidentia, ut ei pro amore meo consilium et auxilium impendas, quo et preces meas sibi sentiat profuisse, et in curia domini mei aliquem me amicum habere cognoscat.  Causam habet coram domino meo, in qua quoniam mei copiam facere non possum ad eumdem, absentia, precor, mea per tui presentiam suppleatur. Opinantur aliqui de me supra me, et aliorum estimatio sic excedit conscientiam meam, ut exosam habeam quandoque confidentiam alienam. Talium est unus presentium lator amicus meus, et in curia domini mei  , in qua negotium habet, me posse aliquid confitens, et confidens, ut uos et ceteros amicos meos pro ipso sollicitem, sollicite me compellit. Dilectioni uestre preces fundo, ut ei pro amore meo, et in agendo dictetis consilium, et in postulando patrocinium prebeatis.



41 EPISTOLA XXXI. AD REMENSEM ARCHIEPISCOPUM, PRO ABBATE SANCTI BARTHOLOMAEI NOuIOMENSIS. Rogat ut benignum se prebeat erga hunc abbatem.


Humiles uobis, Pater, porrexeram preces pro abbate Sancti Bartholomei, uiro simplici et recto, et timente Dominum, quas paterno, ut consueuistis,  animo beneuole suscepistis. Homo senex et infirmus ac debilis, et quem multa circumuenerunt incommoda, si uiam aduerse peregrinationis fuerit aggressus, uiam uniuerse carnis facile est ingressurus. Parcite, obsecro, canis eius, et ne homo Dei iniuste uexetur, auctoritatem uestram opponite, molestantem comprimite, molestias cohibete. Confisus de benignitate uestri responsi uirum retinui, uiam distuli, securitatem promisi. Agite, Pater, obsecro, ut tantus altaris minister altare, de quo contenditur  , quiete possideat; episcopum, qui contendit, pacatum sentiat; auctori pacis et fundatori quietis sue gratias agat. Scio enim quia nec tante gratie uestre erit ingratus, nec tantis beneficiis indeuotus. ualete.



42 EPISTOLA XXXII. AD ELEEMOSYNARIUM REGIS  . Rogat eum ut regis eleemosynarum beneficio frui faciat Iudeum ad fidem conuersum.


Raro accidit, ut de plebis incircumcise duritia in nouam Ecclesie renatus infantiam fideliter aliquis conuersetur. Quod si preter exempla que uidimus occurrerit, eo carius, quo rarius amplectendum. Pauper iste de Iudeis ortus parentibus, Iudeorum scandalum, crucem Christi non erubuit, et ab episcopo Legionensi  baptizatus, de massa perditionis inter catholicos et Ecclesie sue canonicos  translatus est, disciplinis et ministeriis ecclesiasticis legendi simul et cantandi plurimum edoctus, in scholasticos sudores sese dedit, ubi uestris pariter, quoniam ei, Deo uolente, manum semel aperuistis, et aliorum eleemosynis sustentatur. Precamur, Pater, si placet, ut in numero pauperum illorum qui pro domino uestro, domini regis nostri filio, aluntur, eum computari faciatis, quoniam et ipsius uerecundia, et paupertatis  ac laborum uoluntaria patientia, de ipso presumimus fidei fructum et salutis ac laboris. Capicerins sancte Crucis  , cum ad Sanctum-Iacobum iret, in capitulo Legionensi conuersionis eius bonum audiuit testimonium, quo et ipse illi benefaceret, et nos ad beneficium ei deuotius inuitaret.



43 EPISTOLA XXXIII. AD ABBATEM SANCTI BARTHOLOMAEI. De contemptu temporalium pie disserit.

Grata est occasio, que ad correctionem uestram dedit mihi materiam rescribendi. Salutationis mee formam notauit diligentia uestra, litterarum superficiem  attendens, non medullam. Profiteor me sane spiritualibus pauperem, temporalibus abundantem, in utrisque tamen nichil in nobis tanquam ex nobis, sed sufficientia nostra ex Deo est. Nunc tandem liber a iugo sollicitudinis et cure, que cor urit et sollicitat, oratione delector et lectione, sciens et ruminans quia erit tempus quando nichil inuenient omnes uiri diuitiarum in manibus suis. Ego autem uidens paupertatem meam, cum Paulo dico, quia diuites facti sumus in illo , qui dat omnibus affluenter, et non improperat . Nec etatis nostre, nec propositi est, ut illas amemus diuitias, quas erugo et tinea demolitur, quas fures effodiunt et furantur. Idem et de uobis estimo, uestram considerans prudentiam et etatem.



44 EPISTOLA XXXIu. AD REGEM HUNGARIAE  . Quemdam adolescentem Hungarum uita functum, pie Parisiis degisse testatur.


Nobilissimo B. Hungarie regi, STEPHANUS de Sancta Genouefa dictus abbas, totusque eiusdem ecclesie humilis conuentus.

 Manifestis ad nos uenientium indiciis experti sumus, quia iustitiam diligitis, et colitis ueritatem. Hec est sublimitas regni uestri, hec uestri gloria principatus. Inde est quod excellentiam uestram scire uolumus, quia bone memorie adolescens Bethlehem  , qui apud nos in Domino requiescit, in sancta confessione et fide catholica, coram omnibus, absque contradictione seu querela creditorum aut fideiussorum, in ecclesia nostra sepultus est. Sed et cum nuper ob hanc eamdem causam nuntii parentum ipsius ad nos uenissent, diligenter inquiri fecimus, an aliquo debito, siue apud Christianum, siue apud Iudeum obligatus Parisiis 45 teneretur. Facta circiter decem diebus hac inquisitione, non est inuentus, qui uel principaliter,  uel secundario predictum adolescentem sibi diceret obligatum. Parati erant predicti nuntii soluere, si quis sibi pro eo fateretur deberi. uerumtamen sicut non comparuit creditor, sic et defuit fideiussor. His interfuerunt clerici de regno uestro Iacobus, Michel, et Adrianus. ualeat sanctitas uestra, et regnum uestrum coram Domino roboretur.



EPISTOLA XXXu. AD L. ET EIUS UXOREM. Consolatur parentes afflictos de filii morte.

L. et Christiane eius uxori, salutem et frequentem in orationibus memoriam.

 Contristari, sicut et ceteri qui spem non habent, super filio uestro bone memorie Bethlehem non debetis, quoniam in sancta confessione, in fide catholica, in spe communi, in caritate non ficta, in manu Domini spiritum suum commendauit. In ecclesia nostra coram clericorum et laicorum multitudine fideli, missis peractis et oblato pro eo uiuifico sacrificio, sepultus est. Crediti aut debiti nulla mentio, nulla 46 commemoratio querelarum. Occasione rumorum quorumdam, quos postmodum falsos didicimus, uenerunt ad nos nuntii uestri, et, sicut diximus, nichil eorum que dicta fuerant inuenerunt, diligenter a nobis inquisitione facta per decem circiter dies, nec Christianus nec Iudeus apparuit, qui sibi predictum filium uestrum aliquo  debito diceret obligatum. Hec uidimus, hec testamur. De cetero uobis quotidianas et uberes gratias agimus super beneficiis uestris, qui primis secunda muneribus addidistis. Attulerunt nobis xenia  deuotionis uestre, duas casulas  scricas, et unum uexillum  , et marcam argenti, cum nummo aureo, et quinque solidis  ad faciendum calicem, et equum album ad conuehendos lapides in opus edificii nostri liberaliter obtulerunt.

Retribuat uobis Deus in uita eterna, et pro tantis beneficiis uestris benefaciat uobis in eternum. ualete.



47 EPISTOLA XXXuI. AD PORTUENSEM EPISCOPUM  . Rogat ut petitiones decani et succentoris Carnotensis admittat, et curet adimpleri.


Ecclesia Carnotensis  inter comprouinciales et longe positas, sicut est auctoritatis precipue, sic et erit opinionis preclare. Nam tanto profundius tenemur 48 diligere, quanto profusius ab uberibus consolationis eius et blandimenta suscepimus, et fomenta. Colliduntur uiscera eius, et in quibusdam filiis suis reperit prauitatem. Huius compassionis zelo permoti decanus et succentor Ecclesie Carnotensis, domini pape misericordiam et expectunt et exspectant. Amici nostri sunt ex diuturno  conuictu, et honeste conuersationis sue testimonium prisca nobis eorum societas representat. Sancte paternitati uestre preces fundimus pro utroque, quorum neutrum iusto desiderio suo fraudari uolumus, et alterum in alterutro confidimus adiuuari. Eorum petitiones sicut nostras suscipite, et in oculis domini pape commendabiles faciat eos gratia uestra, qui de nobis confidentes mendicare suffragia nesciunt aliena.



49 EPISTOLA XXXuII. AD PRAENESTINUM EPISCOPUM. Causam decani et succentoris Carnotensis ipsius cure committit.

 Prenestino episcopo  STEPHANUS de Sancta Genouefa

Carnotensem Ecclesiam in regno Francorum commendabilem et communis opinio predicat, et antiqua dignitas representat. Eius quietem et pacem tanto arctius diligere debemus, quanto altius beneficia ipsius et sensimus, et sentimus. Mouentur in ea filii contentionis et rixe, et minimas occasiones usque in maxima scandala protendere moliuntur. Compatientes matri sue pre ceteris decanus et succentor, ad dominum papam supplices accedunt, ut inde iniuriarum puniantur presumptores,  unde iura sumuntur. Specialiter eos diligimus, et diligimur ab eis, quorum antique societatis et diuturni conuictus reliquias sub honeste recordationis memoria retinemus. Preces fundimus sanctitati uestre, ut eorum desideria, petitiones, uota et suscipiatis beneuole, et benefice compleatis.



50 EPISTOLA XXXuIII. AD GRATIANUM CARDINALEM. Rogat, ne quemdam canonicum quinquies eiectum recipere cogatur.

uenerabili domino digno Dei gratia GRATIANO cardinali  sancte Romane Ecclesie, STEPHANUS de Sancta Genouefa, salutem.

 Reliquie cogitationis mee diem festum agunt mihi, quoties recolo me fuisse socium uestrum in auditorio Bulgari  , quem modo letus suspicio dominum meum in ministerio Petri. Et quoniam gratia uestra merita multorum excedit, et uota, quamuis erga uos aliquid uidelicet meruerunt, precor ut quem beneuolum uidere merui, beneficum merear inuenire. Quidam dissensionis et scandali filius, olim canonicus noster, qui propter intolerabiles et enormes excessus suos quinquies de ecclesia nostra eiectus est, dominum papam suo mendacio circumuenire pertentat. Mandato domini regis, qui peruersa illius hominis opera nouerat, regni fines abiurauit, uerberauit plures e fratribus nostris, et ad ultimum priorem nostrum uirum religiosum  et honestum repetitis ictibus pugno impie percussit. Mihi quoque multas et acerbas contumelias, postquam a curia reuersus est, irrogauit. Manifestauimus domino pape per litteras capituli nostri qualitatem hominis, quem ignorat, ut, agnita ueritate, et ipse mandet quid uoluerit, et nos quod mandauerit faciamus. Malumus enim, si domino pape placuerit, pestem illam cum periculo nostro suscipere quam inobedientes apparere. Precor benignitatem uestram ut, pro Dei amore et Ecclesie nostre 51 conseruanda concordia, a tanto incommodo libereti



EPISTOLA XXXIX. AD GUILLELMUM REMENSEM ARCHIEPISCOPUM  . Agit de celebri controuersia inter Turonensem archiepiscopum et Dolensem episcopum, quod Dolensis archiepiscopi et metropolitani titulo et iure frui presumebat.


GUILLELMO Remensi archiepiscopo, STEPHANUS de S.Genouefa, prosperum cum salute, etc.

Absentia uestra, Pater, magis interim nobis est lethalis quam leta, grauis quam grata, formidabilis quam formosa. Quod superest, quotidianas precum pro uobis et sociis nostris immolamus hostias, ut qui de recessu uestro merito tristes fuimus, de reditu uestro uel subito gaudeamus. Dominum et familiarem uestrum, et qui, ut credimus, intimo uos diligit affectu, Turonensem archiepiscopum ad  sacrum concilium euntem Parisius uidimus  , egritudine chronica, plusquam credi possit, afflictum, et quasi in imagine pertranseuntem hominem, sine uiribus uirum procedere uolentem, nec ualentem. Certabat contra naturam suam homo impotens, certabat contra suorum consilium et uoluntatem, ut proficisceretur sine profectu, 52 moreretur sine mora, pareret cum periculo, cum obitu obediret. Eius tam euidens incommodum dominus rex aspexit nec despexit, et metropolitano suo compassus infirmitatem eius iure metiens et non mentiens,  eo retento causam absentie iustissimam domino pape, sicut debuit, et eum decuit, intimauit. Mihi quoque paruulo fideli suo Christianissimus rex noster dedit in mandatis, ut, sicut oculata fide perceperam, pro predicto archiepiscopo, domino pape scriberem, quod et feci. Scribo etiam paternitati uestre fidelis ac deuotus famulus uester, obnixe rogans et supplicans, ut in sacro concilio excusatum habeatis illum amicum uestrum, quem infirmitas retinet, non uoluntas. De Dolensium autem causa  , que auctoritate sancte Romane Ecclesie sopita est, miratur admodum dominus rex, et eam moueri sic mouetur, ut non toleret promoueri. Satagat, obsecro, paternitas uestra, ut Ecclesia Turonensis, que usque ad senectutem sanctissimi  regis nostri  super hac questione tranquillitatem habuit et quietem, quasi extremis diebus eius non amittat, quam habuit dignitatem. uoluntatem ipsius et mentem noui; quia, quicunque in hac causa Turonensi Ecclesie aduersati fuerint, suos estimabit aduersarios, quicunque pro ea steterint, sibi asseret astitisse. In fine loquar ad dominum meum, cum sim puluis et cinis. Sic ergo habeat se, precor, sancta discretio uestra in negotiis que dominum regem contingunt, ut et in Laudunensi uos laudet, et non doleat in Dolensi 



53-55 EPISTOLA XL. AD SUMMUM PONTIFICEM. Rogat ut excusatum habeat Bartholomeum Turonensem archiepiscopum, quod Romam se conferre non ualuerit.


Summo pontifici  , STEPHANUS de S. Genouefa, salutem et deuotam obedientiam.

Domesticum nobis ac ceteris filiis uestris gaudium est, Pater, quia beate paternitatis uestre sinus sic extenditur ad singulos, ut suscipiat uniuersos. Ab uberibus consolationis eius et iuuantur pusillanimes, et flebiles refouentur. In huius spei uirtute deuotus filius uester B. Turonensis archiepiscopus, licet longa egritudine afflictus, et supra humanum characterem extenuatus, ad sacrum concilium  uestrum iter arripuerat, et que non poterat corpore, animo satagebat implere. Is cum uenisset Parisius locuturus in transitu suo cum domino rege, recidiua correptus infirmitate, sine periculo mortis, ut credimus, iter inceptum, 56 etsi oportuit, non tamen potuit consummare. Infirmus infirmo testimonium perhibeo, de conscientia mea loquens; quia, si abiret, obiret; si proficisceretur, non proficeret; si non moraretur, moreretur. De cetero, Pater sancte, super negotio Turonensis et Dolensis Ecclesie uolo uos uoluntatem domini regis nosse, cuius merita et apud uos efficaciter uiuunt, et sui memoriam uestris successoribus perpetuo derelinquunt. Qui leserit Turonensem Ecclesiam,  pupillam oculi eius ledet, et diminutio eius uel modica, corone sue maximum afferent detrimentum. Dolet admodum de Dolensium dolis, qui litem sopitam suscitare contendunt, et sanctam religionem uestram circumuenire pertentant. Parcite, Pater, obsecro, filio uestro regi sancto; parcite paci  eius et quieti; parcite regno Francorum, quod sacrosancte Romane Ecclesie in omni persecutione sua fidele semper exstitit ac deuotum.



EPISTOLA XLI. AD BARTHOLOMAEUM TURONENSEM ARCHIEPISCOPUM. Se excusat ob egritudinem a concionibus habendis.

Post tenues dietas et noctes insomnes, quas in doloribus meis egritudo chronica concepit et peperit, modicum quietis et refrigerii minus instantia mea quotidiana sollicitudo Ecclesie mee mihi promittit et permittit. Hippocratis et Galeni discipulos, ut mihi consulant, consulo, incerta semper ab eis oracula reportans, qui in uase uitreo coloris et substantie peccata discernunt  , 57 dum eorum opem et operam expetens exspecto, dum artem  arctus attendo, dum ago ut egritudinis mee nodos incidant, ipsi nodosas incidunt questiones, dum mihi quasi sub periculo salutis inhibent studium ac laborem. Hec sunt que impediunt, ne impendam supra posse uelle, ne si uoluero quod non possum, sic in alterutro non proficiam, ut deficiam in utroque. Hec sunt que in sermonibus conscribendis  et desiderio desidiam afferunt, et auferunt uoto uocem. Parcat, obsecro, mihi paternitas uestra, et usque ad plenitudinem salutis et conualescentie perfecte super iis que postulatis inducias indulgete. ualete.



58 EPISTOLA XLII. AD SUMMUM PONTIFICEM. Rogat ut patrocinetur cause abbatis S. uictoris, eumque benigne suscipiat.


Summo pontifici, STEPHANUS de Sancta Genouefa, salutem et deuotam obedientiam.

Eam, Pater, ignorantiam facti credimus excusabilem, non que supine simul et crasse mentis hominibus  accidere solet, sed quam perfectis etiam et uere philosophantibus uiris inuidia temporum ingerit, aut locorum. Huius insidias perpessus innocentie filius, et obedientie custos abbas Sancti uictoris  , sacrum apostolatus uestri mandatum nec euitasse credendus est, nec elusisse dicendus. Cum enim diuinas illas litteras uestras Kalendis Ianuarii, ut ex earum subscriptione constat, nuntius susceperit, secunda post octauas Pentecostes feria, prefato eas innocenti et simplici uiro detulit ac porrexit: industria an incuria cuiusquam factum fuerit nescimus; factum tamen nullatenus dubitamus. Et quoniam uir ille religiosus ac timens Deum, ad unius etiam iussionis uestre uocem paratus est, et in carcerem et in mortem ire, excusabilem faciat  eum apud uos innocentia propria, quem accusabilem forsitan reddit temeritas potius aliena. Clamat interim infirmitas uiri; clamat, et uirtutis corporee defectum pretendit, ut in hac uocatione uestra, si placet, ei parcatis, ne non possit proficere, si ceperit proficisci. Quia tamen idololatriam et inobedientiam equis passibus ambulare non ambigit, tam deforme simulacrum 59 et enorme abhorrens, spiritu quidem prompto, quamuis carne infirma, ut mandatis uestris mereamur obedire, non uerebitur obire.



EPISTOLA XLIII. AD PETRUM TUSCULANUM EPISCOPUM. Postulat ut in suam clientelam suscipiat abbatem S. Bartholomei Nouiomensis.

 Sanctissimo Domino magistro Petro Tusculano  episcopo, STEPHANUS de S. Genouefa, salutem.

Iniunctum a uobis, Pater, obsequiolum prout potui compleui, quasi in siluam ligna ferens, quasi solem certans facibus adiuuare. Rogo ut puerilia mea quamuis digna sint risu, beneuolo tamen suscipiatis aspectu. Iuges orationum hostias offerunt pro uobis in ecclesia Beate Genouefe filii uestri  , tanquam pro salute uestra labiorum uitulos et cordis immolantes. Memor et ego beneficiorum uestrorum, que supra omnem mortalem mihi contulit benignitas uestra, memoriam uestri fixam in meis uisceribus gesto, cum ea confabulans et colludens, cum ea delectationis mee primitias ac decimas  delibans ac degustans. Pro abbate Sancti Bartholomei uiro honesto et iusto, paternitatem uestram 60 deprecor, ut in necessitatibus Ecclesie sue beneuolum ei consilium, et beneficum auxilium prebeatis.  ualeat sancta uestra paternitas, et de bono in melius proficiens augeatur.



EPISTOLA XLIu. AD ARCHIEPISCOPUM TOLETANUM. Agit de quodam simoniace ordinato.

Eam prelatis imminere sollicitudinem decet, ut subditorum errores et doctrina corrigant, et corripiant disciplina; nec debet deesse seueritati serenitas, ubi profert sacerdos sententiam, Pater penam. Temperet in uicario Christi rigorem dispensatio, ius strictum equitas, potestatem iudicis sinus patris. Sacrificium ex adipe, simila oleo lita, misericordia superexaltans iudicium commendatur. Hec sunt, Pater, que circa pauperem spiritu presentem filium uestrum nos mouent: et ut ad compassionem uos  inuitemus, non inuitos inuitant. Delictum suum cognitum nobis fecit, et in suscipiendis sacris ordinibus aliquid de labe et 61 nube Simonis, quamuis simpliciter, sese bibisse confessus est. Munus ab obsequio quod pereque ac munus a manu in hoc sacro contractu reprobatur. Cuidam qui manum fecit ei imponi, et promisit, et exhibuit, annuum ei ex pacto seruitium impendens, et quasi non ingratus gratie; que tamen si gratis non datur, gratia non est. Fidei contrariam pollicitationem implens, errauit ex ignorantia, que forte in philosophum non cecidisset, sed excusat simplicitas, quem ignorantia iuris accusat. Preces fundimus pietati uestre, ut quia potestatem super eum ligandi atque soluendi  accepistis, suscipiatis infirmum, et ei ueniam prestetis de misericordia, quem fortassis de iustitia damnare potestis. ualete.



EPISTOLA XLu. AD ABBATEM SANCTI SATYRI  . Rogat ut remittat quemdam ex suis canonicis decumbentem.

Importunus est qui petit, beneficus qui largitur. Primum excusat necessitas, secundum liberalitas commendat. Hanc importunitatem meam uestra, queso, supportet amicitia, et presentem patrem, quem et uos in Christo genuistis, salubri consilio iuuet, opere, et opera consoletur. Causam ignoramus morbi, et curam nescimus; acutam passus  diu decubuit, nec post crisim conualuit, quia preualuit  egritudo: lentis adhuc uritur febribus, pulsu ueloci et febrili; frequenter surgit, et recidit, facilius tamen egrotare, quam conualescere uidetur. Si quid potes adiuua illum, misertus nostri. Quidquid  ei bonum factum fuerit, meum reputabo. Consilium uestrum scribite, et mittite nobis 62 ipsum. Alibi quam apud nos nec morari uolumus, nec mori. Morem nobis geret, si moram non fecerit apud uos



EPISTOLA XLuI. AD PETRUM S. CHRYSOGONI PRESBYTERUM CARDINALEM  . Gratulatur de eius ad cardinalatum promotione.

Iucundum mihi, fateor, spectaculum prebet recordatio uestra, dum quasi per graduum canticum ascendentem suspicio, dum a minoribus ad maiora Petrum nostrum hinc uirtutes sibi rapiunt, hinc honores. Gratia gratiam inuocat, gloria gloriam, ut  cortina cortinam trahit, et iam plene lucet omnibus qui in domo Domini sunt, quoniam de plenitudine sua uobis gratiam et gloriam dedit Deus. Hec sunt que amicorum uestrorum exhilarant faciem in oleo, corda letificant et confirmant. Huius festi me participem gratulor, huius glorior me consortem. Nam etsi inter uestros modicum obtineam locum, sed non modicum tante dilectionis simul et delectationis uindico mihi fructum. Amplector scholarem, prosequor archidiaconum, deosculor abbatem, assurgo episcopo, reuereor cardinalem, his gradatim ascendentibus, et sibi accedentibus potius quam succedentibus articulis, arrident honores moribus, mores honoribus cexsultant. uiuat in aliis illud uulgare prouerbium: Honores mutant mores. In uobis id  tantum precor obtineat, ut si mutent aut moueant, eam motus speciem, que augmentum 63 dicitur, non excludant. Interim, Pater, immolo pro uobis, quales possum, hostias precum, columbas gemituum, uitulos labiorum. Confido, quia quem dilexistis priuatus, non dediligetis promotus. Meipsum, si placet, in holocaustum obsequii uestri suscipite, quem ad libitum uestrum fortis ut mors dilectio mactet, et flamma caritatis accendat.



EPISTOLA XLuII D ARALDUM ABBATEM S. BENEDICTI  . Commendat ipsi quamdam uiduam et eius filium.


Instantia et importunitate solita commendo dilectioni uestre uiduam nostram et orphanum, quorum res tenuis et substantiola modica de uestro pendet beneficio, de uestro patrocinio sustentatur. Inhiat super eos creditorum uoracitas, ut de sinu uidue pupillum tollant, et absorbeant scintillam eius, cuius uita in amaritudine est, uictus in penuria, in frigore et nuditate uestitus. Rogo, Pater, ut de equitate potius quam de iure stricto iudicium uestrum prodeat, et eius 64 frater, qui pro sororis filio orphano satisdedit et satisfecit, tanquam potior in pignore  auctoritate uestra ceteris creditoribus preferatur. Is enim et per manum uestram naturalem feudi detentionem habet  , et sacramentum fidelitatis prestare paratus est, ut conuenit.



65 EPISTOLA XLuIII. AD ALEXANDRUM III PAPAM. Certiorem facit se eius mandatum, de cuiusdam clerici pensione impleuisse.

Sanctissimo domino et Patri ALEXANDRO summo pontifici. STEPHANUS de Sancta Genouefa, salutem et cum omni deuotione et reuerentia debitam obedientiam.

Ad unius iussionis uocem uestre, Pater, obtemperans, filio Laxii de Archerio, sicut presens coram uobis promiseram, absens exhibere curaui, quanquam  sit uobis aliter per eius uicinos intimos intimatum. Frumento et uino stabiliui eum, ut altero confirmaretur cor hominis  , altero letificationem sentiret. Superueniente nuntio mutatum est mandatum, et aggrauatum precepto, ut quotidianum uictum in menstruam pecunie summam conuerterem, et decem solidos Parisienses per singulos menses puero numerarem. Factum, ut imperastis, cum et hec et alia quecunque iusseritis, ego et  fratres nostri parati simus et libenter suscipere, et liberaliter adimplere. Sciat interim paternitas uestra, nos quibusdam clericis alendis  , per aliquos dominos meos cardinales consimilia onera sustinere.



66 EPISTOLA XLIX. AD A. R. E. CANCELLARIUM. Rogat ut negotium suum equis iudicibus curet committi, cum hac clausula, remota appellatione, inserenda.

Sanctissimo domino et Patri A. Romane Ecclesie cancellario, frater STEPHANUS de Sancta Genouefa, salutem et cum omni deuotione sinceram obedientiam.

Importunus est, et ab improbo non recedens, qui  sermonibus uacuis dominum suum uel offendit tranquillum, uel impedit occupatum. Id ne mihi accidat, oro, et impetrata uenia loquar, cum nec opportunas temporum uoces explorare ualeam, nec ad explorandum longe positus excubare. Sollicitus erit in hac parte pro nobis clericus uester, amicus itidem noster Aluardus, quem experti sumus honesto consortio, et moribus grauem, et sumptibus non grauantem. Dignum eum credimus tanto Patre uel sanguine iungi, uel familiaritate uinciri. Si quid ei pro uobis contulimus, iucundum fecit tum accipientis humilitas, tum auctoritas imperantis. Petitiones nostras, obsecro, paterne admittatis, et adiecto, remota appellatione, articulo, faciatis eas, si placet, timentibus Deum iudicibus demandari.  ualeat sanctitas uestra.



67 EPISTOLA L. AD ALBERTUM, DOMINI PAPAE CANCELLARIUM  . Certum facit se eius intuitu pensionem cuidam clerico persoluisse.

In consummandis precibus uestris pro Aernaudo clerico uestro mihi quandocunque oblatis, nec dissimulatio me fecit desidem, nec simulatio deceptorem. In illa egritudine mea chronica, que plus minus anno dimidio me ferme usque ad extrema confecit, semel eum uidi, et cum ut reuerteretur ei blando, non bleso, sermone dixissem, usque ad Pentecosten mihi nec comparere uoluit, nec parere. Ex tunc per initia singulorum mensium intuitu uestro  u solidos Parisienses ei conferri facio, nec differri. Et hec dixerim, non ut improbus mei commendator appaream, sed ne ingratus beneficiorum  acceptor existam. Unde sciat sancta paternitas uestra, quoniam in petitionibus nostris, que nec multe, nec magne domino pape offeruntur, difficiles expertus sum, tam eos qui petitoria porrigunt, quam eos qui admittere debuissent communes litteras illas, quas de iustitia appellant, in quibus Grecus, et Latinus, et Barbarus, et Scytha adiectionem remota appellatione, sese consequi gratulantur; nos qui speciales filii Romane Ecclesie dicimur  , non potuimus obtinere. O modica adiectio  quam speciosa facta es, que sic es difficilis filiis, sic facilis alienis!



68 EPISTOLA LI. AD FRATREM IOANNEM DE SANCTO SATYRO. Repetit ab ipso mutuo datam pecuniam.


Si communis peregrinationis et gratie, quam inter eundum et commanendum habuimus, meminisses, certe gratiam pro gratia reddere debueras. At uero cum ingratum te exhibueris, ut pace tua loquar, aut dissimulatio te facit desidem, aut simulatio deceptorem. Nosti quia cum ab Urbe recesserim, XL solidos Parisienses, quos et ego mutuo acceperam, tibi plurimum roganti, et ut dicebas indigenti, non minus beneuole quam benefice numeraui. Elapsus est annus, ex quo pro te creditoribus satisfeci. Si computaueris usuras, ut de centesimis taceam, etiam quinconces sortem facile consequentur. Nondum super hoc abbatem tuum conueni, nondum exposui causam, nondum querelam  proposui, parcens uerecundie tue, parcens fame. Redde quod debes, ut quia patientiam habui in te, de mea patientia penam non patiar aut iacturam. uale. Frater Guido repetit a te u sol. sub questione simili, sub indignatione pari.



69 EPISTOLA LII. AD GODEFRIDUM ABBATEM S. SATYRI. Se excusat quod eum inuisere non possit.

Sanctissimo domino et Patri GODEFRIDO abbati Sancti Satyri, frater STEPHANUS, salutem et communes orationes in Domino.

Festum est mihi, quoties festiua memoria uestra, uel per nuntium mihi, uel per epistolam renouatur. Si quis hoc festum turbare uoluerit, uel auferre,  mihi, fateor, est infestus. Sane quod ad festum martyrum uestrorum me caritate beneuola inuitastis, communem letitiam non recuso, sed absentiam  excuso singularem. Illa die Remis coram domino archiepiscopo pro negotiis Ecclesie nostre stare me oportet, et contra quosdam raptores nostros, et aduersarios experiri. Ceterum communis Pater et abbas noster R.  me pariter, et carissimum senem bonum abbatem S. Bartholomei paterno rogauit affectu, ut in octauas Purificationis ei nostram exhibeamus presentiam. Credo quia et uos tantum filium suum in hac uocatione non omisit. Et quia tanto Patri presenti, in necessitate sua non obedire nefas est, rogo, consulo, moneo, quatenus eadem die nobis fratribus uestris occurratis, ut funiculo triplici filiorum, qui difficile rumpitur, confirmetur imbecillitas senis Patris, et angustia, si qua fuerit, releuetur. ualete.



70 EPISTOLA LIII AD EUMDEM. Agit gratias pro collatis cuidam canonico suo beneficiis.


GODEFRIDO abbati S. Satyri

Preter alia que mihi sepe, Pater, exhibuistis beneficia, annuum et gratissimum in fratre nostro  Ecclesie nostre solatium contulistis. Condignas in eo uobis offerimus gratias, ut qui forte in pestulando fuimus importuni, in obsequendo non inueniamur ingrati. Et quia tempus miserendi eius uenit, dilectioni uestre preces porrigimus, ut eum ad commune Patris nostri Euurtii domicilium faciatis perduci, quatenus a sacrario martyrum   transeat ad montem uirginis, per cameram confessoris. ualete.



71 EPISTOLA LIu. AD DOMINUM PAPAM. Ipsius patrocinium pro Ecclesia Corbeiensi  implorat.

Zelum domus Domini uos habere, et disciplinam in Ecclesia Dei sic obseruari uos uelle credimus, ut temperata discretio uestra et superbos humiliet, et humiles amplectatur. Proinde sanctitati uestre complaceat, ut contra quosdam rebelles et inobedientes contentionis et discordie filios, qui de Corbeia exierunt, accendatur feruor uester, moueatur indignatio, ultionis gladius educatur. Sicut a religiosis, et quibus fides haberi debet, uiris audiuimus, et qui presentes aderant, et rem ut gesta  fuerat nobis intimarunt contra sacramentum de se et a toto Corbeiensi conuentu coram comite Flandrie, qui ex parte domini regis cum octo abbatibus ibidem aderat, super sancta Euangelia prestitum, predicti notabiles, et non audiendi monachi incentiuum schismatis et litigii seminarium, in monasterio Corbeiensi suscitare contendunt tam manifeste per uiros et promisse fidei corruptores, qui in matris sue iacturam, et irreuerentiam patris, illicite discurrunt: sacrosancta Romana Ecclesia nec in patrocinio debet suscipere, nec in negotio sustinere.



72 EPISTOLA Lu. AD SYLuANECTENSEM EPISCOPUM. Profert litteras testimoniales et dimissorias pro canonico suo in presbyterum ordinando.


Ad reditum uestrum  , Pater, in tripudiis exsultant, et letantur in iubilo filii uestri fratres nostri, assumentes sibi coronam pro cinere, gaudium pro luctu, pallium laudis pro spiritu meroris. Duplicata consolatio nostra, Paracleti consolatoris in festo, et generale gaudium aduentus Spiritus sancti, speciali letitia uestri ad uestros aduentus cumulatius adimpleuit. Interim sancte paternitati uestre mittimus fratrem nostrum Ricardum diaconum honestate uite et integritate fame apud nos commendabilem, ut eum pro amore Dei et beate uirginis Genouefe, ipsius seruilem, in presbyterum ordinetis. ualete.



EPISTOLA LuI. AD GUILLELMUM REMENSEM ARCHIEPISCOPUM. Conqueritur de monachis Longipontis, qui sibi erant molesti et infensi.


Festum mihi est, quoties sic infestor, ut ad iudicium uestrum compellari compellar, cui tutius est 73 ad ipsum appellare quam appellare ab ipso. Unus e patribus de Longoponte   quasi sub nomine pietatis, pugno impie non impugnat, et tanquam loro me trahere credens ad iudicem, prouerbii uulgaris ignarus, securum me reddit, quia uisurus sum Patrem. Dubium me facit nomen hominis et opus eius, Droconem nescio eum rectius dixerim an Draconem. Tanta esse preditum caritate predicat, ut non sufficiat ei sua pauperibus erogare,  nisi et adiiciat aliena. De nostro contendit eleemosynam facere. Fructum cuius sibi nobisue concessurum dum non concedimus, non cedemus. Credo, Pater, quia Cistercienses de numero sunt eorum, qui uiolenti diripiunt celum, sed utrum uiolenter eis terram rapere liceat, nondum legi. Die data Remis coram officialibus uestris responsurus auctori copiam mei feci, sed quia paternam faciem uestram non uidi, timui sub alterius examine iudicari. Gratias ago sancte paternitati uestre, quia qui pro uobis sedebant ad inuocationem nominis uestri, mihi usque ad octauas Natiuitatis beate Marie uirginis inducias indulserunt. Rogo, Pater, ut talem mihi puero uestro diem assignetis, qua uos Remis adfuturum non dubitetis et sessurum.  Si coram alio litigare me contigerit, flebiliter dicam me tandem expertem gratie uestre, quam iugiter sum expertus. ualete. Commendabilem uobis faciat, obsecro, Ioannem nostrum Aurelianensem et ad seruiendum idonea persona sua, et ad obsequendum deuota supplicatio nostra.



74 EPISTOLA LuII. AD HUGONEM ABBATI S. BARTHOLOMAEI NOuIOMENSIS. Excusat se ob uarias occupationes in iure dicendo quominus ad eum accedat.

Summa celeritate accederem ad uos, si desiderio necessitas non obstaret. Retinet me mandatum apostolicum, cui non parere, perire est; non obedire, obire. Hac 75 instante Dominica, de mandato ipsius triplicem habeo necessitatem sedendi,  et in trium cognitione causarum iudicis officium exsequendi. Non recipiunt cause dilationem, que et per litis contestationem inchoate sunt, et ad postulationem partium, die proxima assignate. Expletis negotiis, quando uobis placuerit, tam libenter ueniam ad uos quam licenter.



EPISTOLA LuIII. AD DOMINUM PAPAM, SUB PERSONA ABBATIS S. BARTHOMAEI NOuIOMENSIS. Ecclesiam S. Euurtii Aurelianensis a procuratione episcopi liberam esse testatur.

Ecclesiam Sancti Euurtii Aurelianensis in conspectu angelorum et hominum commendabilem faciunt et meritum confessoris, et testimonium ciuitatis.  His accedit sancta conuersatio fratrum regulariter inibi Deo seruientium, qui uita sic eminent inter suos, ut fama excitent alienos. Tempore secularium canonicorum, ante quadraginta iam annos canonicus simul et cantor eiusdem Ecclesie fui, et mutato ipsius statu in regularem formam, postmodum et ipse Augustini discipulus, habitum in ea penitentie suscepi. Scio, Pater, et in ueritate testificor, quoniam, quantum exstat in memoria hominum adhuc uiuentium, hac libertate et immunitate Ecclesia illa, et tres alie clericorum abbatie, que in eadem ciuitate sunt, scilicet Sancti Petri uirorum, Sancti Petri puellarum, et Sancti Auiti, usque ad diem hanc gauise sunt, quod in nulla earum, quicunque fuerit Senonensis archiepiscopus,  procurationem suscepit. Hoc tota ciuitas nouit, hoc 76 et clerus simul et populus attestatur. Et quoniam Senonensis archiepiscopus contra consuetudinem et Ecclesie libertatem in exigenda procuratione predictam Ecclesiam fatigare intendit, sancte paternitati uestre preces fundimus, ut alicui persone religiose et discrete cognitionem cause huius committatis, quoniam non est facile pauperi Ecclesie illi, testes suos ante presentiam uestram ducere, et libertatem suam instrumentorum, et testium approbatione confirmare. Si que enim sunt onera, que in exigendis procurationibus suis Senonensis archiepiscopus predictis quatuor abbatiis uelit imponere, Aurelianensis episcopus de consuetudine multis temporibus approbata,  quoniam de mensa ipsius esse dicuntur, ea debet suscipere et implere. uale.



EPISTOLA LIX. AD EUMDEM. Idem perfert testimonium pro eadem S. Euurtii ecclesia.

Domino pape, STEPHANUS de Sancta Genouefa.

In ecclesia Sancte Crucis Aurelianensis a puero nutritus, et postmodum in ecclesia Beati Euurtii confessoris sub regulari disciplina religiosam uitam professus, utriusque ecclesie memoria dignas consuetudines sic recolo, ut in eis nec me falli estimem, nec alios fallere me proponam. Inde est quod  iam secura conscientia in ueritate testificor, quoniam, quantum exstat in memoria, etc.



77 EPISTOLA LX. AD REMENSEM ARCHIEPISCOPUM. Commendat causam cuiusdam Simonis, que in eius curia agitabatur.

In oculis uestris, Pater, nec honestas mendicat gloriam, nec ueritas interuentum. Ibi uirtus est pretium sui; et qui sibi merito suo sufficit, suffragio non indiget alieno. Inde est quod magistro Simoni, uiro inter scholares cathedras egregio, non necesse est aut uerbosas emendicare preces, aut laudum uenalium coram uobis preconia corrogare. Gratiosum et commendabilem faciunt eum, hinc auctoritas morum, hinc peritia litterarum. Tales consueuit illustris  clementia uestra uocare, diligere, promouere. Clamat hoc quasi ab ortu usque ad occasum totus orbis, cum Etruscos et Ligures suos Italia, Britannia maior Anglicos, utraque Gallia Belgas et Celticos in curia uestra uideant aut onerari diuitiis, aut dignitatibus honorari. Impletur ad cumulum glorie uestre quod ueniunt ab Oriente et Occidente, et recumbunt in sinum uestrum. uident et inuident, quibus liberalitas displicet; quibus odio simul et tedio uirtus est; quibus et honesti cachinnos prouocant et nauseam litterati. Sed ne peccatoris oleo caput uestrum uidear impinguare, prostratus ad pedes uestros, cum sim puluis et cinis, loquor ad Dominum meum, pro magistro Simone preces fundens et supplicans, ut in  negotio quod habet cum episcopo suo, et cum canonicis suis, tam beneuole suscipiatis eum, quam benefice sustentetis. Causam quam promouit, ita promoueatis, si placet, ut si quis promotus est in iniuriam canonum, canonice simul amoueatur et iure. Ceterum 78 quid de predicto uiro sit agendum nobis animus uester melius et plenius prouidebit. ualete.



EPISTOLA LXI. AD DOMINUM PAPAM. Conqueritur de rebellione canonicorum Sancti Ioannis Suessionensis in parochiis commorantium, qui Hugoni abbati  morem gerere detrectabant.


Terribilem, Pater, et compassione dignam solemnis olim disciplina regularium sui uobis offert imaginem, per contradictionis et inobedientie filios affectam pariter et afflictam. Gloriosam illam et auream Regulam, quam ab apostolis Augustinus quasi mutuo acceperat, et ut fidelis dispensator tanquam pecuniam domini sui aliis ad usuram dederat, furantur hodie consortes Achan filii Charmi  : et non timentes anathema Iericho, peculiare corrogant aurum, ut auram colligant popularem. Id in canonicis Sancti Ioannis Suessionensis tristi simul et turpi predicatur exemplo, qui contra communem, quam professi sunt uitam, contra  tanti magistri sui doctrinam, contra sacri concilii Lateranensis decretum  , in priuatis sarcinulis et scriniis furtiua congregantes peculia, sic antistiti suo placere et eum placare intendunt, ut et Deo inobedientes, et abbati suo inueniantur rebelles. Armat eos et animat ad inobediendum tum pecunia illicitis artibus quesita, quam copiose effundunt; tum eorum auctoritas qui ab eis eam studiose suscipiunt. Obuiet huic ignominiose pesti seueritas uestra, Pater, et occasiones amputet ambiendi, unde sibi materiam presumunt ambitiosi. Eo usque morbus inualuit, ut sceleris mereatur penam, nisi celestem inueniat medicinam. 79 Obiecit sese tantis periculis deuotus filius uester, huius predicte  abbas Ecclesie, uir apud nos boni testimonii, et opinionis sane: et dum corripere intendit, quod corrigere nequit, operam perdit et impensam. Eos maxime sibi experitur aduersarios, quorum ope et opera deberet comprimere contumeliosos et superbos. ualete.



80 EPISTOLA LXII. AD DOMINUM uIuIANUM S. ROMANAE ECCLESIAE CARDINALEM  . Suum ipsi deuouet obsequium.

Iucundum mihi theatrum proposuit epistola uestra,  que desidiam meam et refecit spectaculo, et excitauit exemplo. Debueram tantum dominum et amicum meum tum sollicitasse litteris, tum munusculis uisitasse. Purgabit diligentia moram, delebit obliuionem memoria, ut domino meo nec ingratus appaream, nec indeuotus existam. Eadem ferme hora qua litteras uestras nuntius porrexit, quasi qui moram fecerat, abiit et recessit, uix licuit mihi uel sub breuitate rescribere, uel ad ea que postulauerat a nobis uestra paternitas, respondere. Inuidebat angustia temporis, ne recessuri festinantiam nuntii aliquo seruitioli preparatorio retardarem. In proximo, Deo uolente, per aliquem de transeuntibus ad uos, non uacuo salutatorio uestre supplicabo beneuolentie; uestre gratie complacebo.  Bene ualeat, et uiuat dominus meus uiuianus.



81-82 EPISTOLA LXIII. AD HERACLIUM CAESARIENSEM EPISCOPUM. Commendat consanguineum suum, qui in Palestinam proficiscebatur.

Sanctissimo domino et Patri Heraclio Cesariensi episcopo  , frater Stephanus S. Genouefe Parisiensis dictus abbas, celestem Ierusalem habitare.

Iocosas olim confabulationes nostras fructuosis oro sepius orationibus expiari. Togatorum aduocationes, mercimonia, litigantium conflictus, cecorum pugnam, Bononiensium auditoria, fabriles diximus officinas. Inter hec diuersa secuti studia sumus, ego quod irriseram carpentariam Bulgari  , uos caluariam Crucifixi. Beata peregrinatio  uestra, que et culpas expiat, et ad sublimia uos extollit. Interim, Pater, obsecro, mementote Stephani uestri, qui sic memoriam uestram retinet, ut quasi iugi spectaculo uestram presentiam amplectatur. Pro presentium latore preces uobis offero, qui et sanguine mihi coniunctus, et in multo seruitio non exstitit indeuotus. ualete.



83 EPISTOLA LXIu. AD EPISCOPUM LIDDENSEM. Eidem commendat consanguineum suum, qui ad sanctum sepulcrum properabat.


Sanctissimo Domino et Patri Episcopo Sancti Georgii  , Stephanus de Sancta Genouefa, temporalem salutem et eternam.

Confidentius uobis, Pater, pro presentium latore scriberem, si de uobis aliquid meruissem. At hoc solum superest absenti solatium, quia si repulsam patiatur incassum, non rubet si non exaudiatur. Epistola uerecundiam non incurrit. Importunus, siue cum muliere interpellante iudicem, siue cum amico tres panes postulante, modicum quid forsitan impetrabo. Presentium lator sanguine simul et seruitio  mihi iunctus, sepulcrum Domini gloriosum uisitaturus abcessit; rogo, ut, si necesse fuerit, beneuole simul ac benefice uestrum ei consilium et auxilium impendatis.



84-85 EPISTOLA LXu. AD IOANNEM PAPAE NOTARIUM. Rogat ut petitiones suas ad effectum perducat.

Dilecto suo Ioanni Aurelianensi  , domini pape scriptori, STEPHANUS de S. Genouefa.

Natis sub Aurelianensi ere, et Ligeris aqua perfusis, estiuo tempore Rome morari nichil aliud est quam mori; satius est aurea paupertate frui cum salute, quam periculosam corrogare pecuniam, que et sollicitudine pulset animum, et corpus agitet cum labore. Inde est quod ad reditum te hortarer, si tua  te contentum fortuna crederem, si ad maiora quam habeas, successus pristinos tibi presumerem non blandiri. Interim dilectionem tuam rogo, ut petitiones nostras ad effectum perduci facias, si potueris, et maxime super confirmatione excommunicationis communie Meldensis, quoniam episcopum eorum in excommunicatione sententie a bone memorie  Ioanne Carnotensi episcopo  in prefatam communiam late negligentem experti sumus, et mandati apostolici contemptorem. Quere si potes domini pape litteras ad ipsum, ut, sicut predictus Carnotensis episcopus excommunicauit auctores communie  , ita et ipse in Ecclesia sua excommunicatos denuntiet, et faciat ab omnibus deuitari. Pro latore presentium familiari meo et amico nostro, tibi supplico, ut in negotiis suis quantum potueris, eum iuues. ualete.



86 EPISTOLA LXuI. AD ALEXANDRUM III PAPA. Supplicat ut tueatur canonicos S. Marie Blesensis.

Sanctissimo domino et Patri ALEXANDRO summo pontifici, frater STEPHANUS de S. Genouefa, salutem  et perfectam in omnibus obedientiam.

Charitati debitum reddit pensum, qui cum scandalizatis uritur, cum infirmantibus infirmatur. Causa, Pater, mouet, et monet exiguitatem nostram, ut fratribus nostris canonicis Sancte Marie Blesensis  , in aduersitatibus suis compassionis exponamus affectum, miserationis expandamus sinum, opis et opere brachium extendamus. Et quoniam in hac parte minus sufficientes sumus, ad uestram recurrimus plenitudinem, ut filios nuper orbatos patre ab uberibus consolationis uestre beneuole simul ac benefice satictis. Bonum sui testimonium, his qui eos nouerunt, illud reddit collegium, ut et amicus inde gaudeat, et inuidus confundatur. Oritur  iuxta eos, et utinam non contra eos, quedam plantatio singularium seu secularium canonicorum  , quos utrum Pater celestis plantauerit, necdum scimus. Placeat oculis beneuolentie uestre, Pater, ut iura regularium non minuant seculares, ut filiorum panes non comedant alieni.



87 EPISTOLA LXuII. AD EUMDEM. Rogat iterum ut iura tueatur canonicorum regularium Blesensium, que a secularibus canonicis usurpabantur.


Quoties uel pro nostris uel pro alienis negotiis uobis audeo scribere, Pater, timet animus, tremit manus, timor hinc et tremor ueniunt super me, et ignorantie, nescio, Deus scit, an dubietatis tenebre contegunt me, ne uel offendam quietum, uel impediam occupatum. Excusabilem oppono caritatem, que sic non querit que sua sunt, ut non minoris proprium questum estimet quam alienum. Charissimus in Domino frater noster et communem nobiscum ordinem sub Patris Augustini regula professus, Nicolaus abbas Sancte Marie Blesensis, inter quotidianas angustias ordinis in Ecclesia sua reformandi, et dilapidate ferme usque ad desperationem domus  ruinas per eius industriam renascentes, noui meroris calicem et inopinate tristitie gustum haurire compellitur, et ad mortem usque cum tota sibi commissa deproperat Ecclesia, nisi sancta sedes apostolica uiuas celestis antidoti tanto malo repercussiones opponat. Commutauerat 88 dextera Excelsi, tempore sancte memorie comitis Theobaldi, in oppido Blesensi, per eterne recordationis Innocentium papam, lubricos secularium canonicorum gressus in regularium disciplinam, et singularitatem illam restrinxerat, ut tanquam apostolorum discipuli de communi uiuerent in communi. Acutius intuentes et intelligentes astutius pontifices et principes temporis nostri, plantationem, quam nescio  utrum Pater celestis approbet, inducunt, et clericos huius moderne uie uiros corrogant, qui domos et uineolas suas ad informem prebendarum formam conferant, qui quasi altare contra altare erigant, qui sanctis in uia Dei gradientibus obiiciant et offendiculum in uerbo, et laqueum in exemplo. Dissimulari fortassis hec poterant, et quoquo modo tolerari, nisi ad maiora manus extenderent, et in labores aliorum rapaci pariter et uoraci uiolentia  non intrarent. Nouum sibi cemeterium, nouos magistratus scholarum, nouas occasiones uenandi parochianos alienos sibi concedi postulant, ut quod aliis detraxerint, improbitati sue gaudeant accessisse. Prouideat, Pater, sancta sollicitudo uestra, ne quod beati Patres et decessores uestri pia religione regularibus concesserunt, sibi subreptione aliqua noui, qui superueniunt, extorqueant seculares.



EPISTOLA LXuIII. AD IOANNEM PICTAuIENSEM EPISCOPUM. Hortatur ad constantiam in aduersis.

Sanctissimo domino et Patri IOANNI Pictauiensi episcopo, spiritum consilii et fortitudinis.

In afflictione uestra  , Pater, celum et terra pariter  commoueri debent, clamantes in auribus Domini 89 Sabaoth: Redde ultionem hostibus tuis, et his qui te oderunt retribue . Sed et nos minima portio Ecclesie Dei, compassionis uobiscum calicem bibimus et meroris; in ligno uiridi hec fieri gementes, et timentes in arido deteriora compleri. Nescio, Pater, an completi sunt illi mille anni quibus soluendus erat Satanas; eius satellites ita solutos uidemus, ut ligare incipiant seruos Dei. At non deficiet fides Petri, cuius in ecclesia sedetis  , cuius sollicitudinem pascendi gregem Domini et officio simul et beneficio tenuistis. Absit ut qui confirmare fratres debuit, quasi ad ancille uocem iterum negaturus, ad minas tyranni iuuenis infirmetur. Absit ut in aduersis amittat constantiam,  qui in prosperis tenuit equitatem. Consueuit his attritionibus Ecclesia crescere, et quanto magis ministri mortis in filios uite deseuiunt, eo amplius mater Sion filiam Babylonis miseram subiicere didicit et fugare. Crescat in dies, obsecro, fortuna uestra, et ab uberibus consolationis diuine non solum lacte quo paruuli egent, sed et solido cibo, pane, qui cor hominis confirmat, longanimitatis et perseuerantie quotidianum sumatis augmentum.





90 EPISTOLA LXIX. PETRI S. A. LEGATI AD R. DECANUM ROTHOM. Monet ut amoueatur sacerdos a monialibus S. Cirici, quod minus caste se gereret.

PETRUS diuina dignatione Tusculanus episcopus,  sedis apostolice legatus, dilecto filio R. decano rothomagensi, salutem et sinceram dilectionem.

Relatum est nobis quod quidam Manerius apud uilercel. cum sacris uirginibus degens, turpi et inhonesta conuersatione sua gregem Domini corrumpere et maculare intendit. Et quoniam uitam eius Deo et hominibus credimus displicere, abbatisse  de Sancto Cirico  dedimus in mandatis, ut predictum prodigium a prenominata domo et aliis domibus suis amoueat, nec ad aliquam suarum domorum de cetero regressum habere permittat; ne simplices oues fetidus hircus inficiat et iniquitatis filius sanctuarium Dei sacrilega conuersatione profanet. Inde est quod sicut dilectissimo filio et amico nostro, tibi mandamus atque precipimus, ut auctoritate nostra per dominum archiepiscopum et per sollicitudinem tuam abominabilis ille persecutor uirginitatis et hostis, a predicto collegio sponsarum Christi separetur, et, si opus fuerit, per excommunicationem recedere compellatur.



91 EPISTOLA LXX. AD GUILLELMUM SENONENSEM ARCHIEP. Arguit eiusdem sacerdotis uitam minime pudicam.


Reuerendissimo domino et Patri GUILLELMO, Senonensi archiepiscopo, STEPHANUS de S. Genouefa salutem.

uestra, Pater, interest, ea que ad honorem Dei et religionis augmentum spectant defendere, et auctoritate uestra turpitudinis et ignominie scandala de domo Domini pro uiribus amouere. Inde est quod sanctitati uestre pro uirginibus Christi apud Sanctum Ciricum Deo seruientibus inclusis, preces, quas possum, secundum caritatem que est in Christo, fundo, ut honestatis et pudicitie ipsarum hostem Manerium non admittatis, nec in aliquo credatis ei, qui per dominum Tusculanum  episcopum  apostolice sedis legatum, propter enormes et intolerabiles sue turpitudinis excessus, a consortio sanctimonialium remotus est et eiectus. Credat nobis sanctitas uestra, credat abbati Sancti uictoris, credat fratri B. de uicena, et aliis uicinis religiosis uiris, qui nec discretionem uestram circumuenire, nec uobis falsitatem asserere uolumus aut debemus. Credite testimonio nostro, qui ex uicinitate loci, de inhonesta conuersatione illius sacerdotis Baal esse possumus certiores. Omittat, si placet, religiosa discretio uestra questionem de illo recipiendo a uirginibus Christi, qui, si receptus fuerit, immaculatum gregem Domini tanquam hircus fetidus mortaliter 92 inquinabit. Quod si  omnino supersedere nolueritis et ex mandato uestro necesse fuerit abbatissam et sorores eius inclusas, causam cum predicto monstro ueneris intrare, placeat, obsecro, uobis hanc cognitionem committere domino Parisiensi episcopo, qui per uicinos clericos et laicos plenius poterit rei inuestigare et querere ueritatem.



EPISTOLA LXXI. AD ROBERTUM PONTINIACENSEM MONACHUM. Agitat et soluit questionem, an liceat nouitiis ordinis Grandimontensis habitum Cisterciensem suscipere.


Dilecto Deo et hominibus ROBERTO Pontiniacensi monacho  , genere simul et conuersatione illustri, STEPHANUS de S. Genouefa, consolari pusillanimes, et unanimes in domo Domini cohortari.

Commendabilem, Roberte, sollicitudinem geris, et affectione fraterna nouitiorum tuorum ut nouam moues questionem. Mallem quesisses ab alio, qui et peritior esset ad discutiendum, et promptior ad soluendum. Mihi, fateor, imperitia silentium imperat, et ab audaci proposito manum reuocat Grandimontensium  grande nomen  . Si questioni tue de conscientia mea respondeam, offendentur; si eos offendero, in communem opinionem peccaui. Hominibus placent, et serui Christi sunt, Bonihomines appellantur. Nam 93 bonitatis illorum testis est et exclusa cupiditas, et inclusa paupertas. Porro ambitio, que fere omnes impugnat, et plures expugnat, tam remota est ab eis quam longe est ab hominibus qui nunquam se adepturos Cistercium certi sunt. Cumque terram dederit Deus filiis hominum, ipsi funiculum suum et sortem in celestibus extendunt, uiros euangelicos exprimunt, nec solliciti sunt quid manducent et bibant, aut quid induant, quoniam a Patre suo, qui in celis est,  pascuntur cum uolucribus, et cum liliis uestiuntur. Orationes eorum nec balantes greges impediunt, nec mugientia turbant armenta, nec uniuersos familie strepitus interrumpunt. Fugerunt seculum beati, si eos seculum non sequatur. Et quoniam radix omnium malorum cupiditas inter eos aruit, recessit ambitio, litigandi materia sublata est, solitudo claudit, paupertas premit; humilitas ligat: hi cum disciplinam que est in morum ordinata correptione, apprehenderint, profecto nec irascetur eis Dominus, nec peribunt de uia iusta. uiderint ipsi quid intra domesticos parietes agant et testimonia secretorum intus operum suorum inuicem accusantium, aut defendentium ei publicent, cui omne cor patet et quem nullum latet secretum.  Nobis ignorare, quibus non licet intrare. Credimus autem quia nec labor eorum sine mercede, nec certamen erit sine uictoria, nec exercitium sine fructu, cum inter alios consolationis filios habituri sint et ipsi coronam pro cinere, gaudium pro luctu, pallium laudis pro spiritu meroris. Quesisti de fratribus qui exierunt ab eis et ad Cistercienses transitum fecerunt, utrum obligatione uoti, quod prius fecerant, reuerti debeant ad eos an Pontiniaci  salubrius demorentur. Si priori proposito non preposuissent ultimum, nec ego proponerem ut preferrent. Si stetissent in finibus prioris uoti, starem forsitan et ego, nec ad aliud animarem. Nunc uero 94 quia meliora et uiciniora saluti quesierunt et de Silo in Hierusalem ascendentes, transtulerunt tabernaculum suum, quis audeat in eis libertatem Spiritus Domini impedire? Nam reuera ubi Spiritus Domini, ibi libertas: Spiritum, inquit, nolite exstinguere. Exstinguunt autem quantum in se est, qui eius operibus contradicunt. Certe Spiritus sanctus columba est, quia in specie columbe super Dominum, dum baptizaretur, uisus est descendisse. Inter alias columbe proprietates, quas admittit Ecclesia, et mystice representat, columba meliora grana  eligit; non spernit bona, quoniam, si meliora non occurrerent, bonis utique uesceretur; bonis tamen meliora, melioribus optima prefert. Imitantur eam qui ex parte eius sunt. Aemulamini et uos meliora carismata. Beatus enim est non tantum qui iudicat inter diem et noctem, sed qui iudicat inter omnem diem. Cisterciensium ordinem quasi lucernam supra montem positam quis in Ecclesia Dei maximum et precipuum culmen non dicat attingere? Euangelium implentes, monasticam regulam, quam supererogauit Benedictus Pater, fidelis Samaritani stabularius, sic obseruant, ut nec unum ex eo iota preterire uideantur. Beata paupertas eorum, que licet eos fame premat et frigore, non tamen aut  mendicare compellit, aut diuitibus adulari. Suis aut suorum manibus uictum exquirunt et uestitum, non ueriti sequi Paulum, qui, cum licite posset de Euangelio uiuere, ac spiritualia seminans, carnalia metere, maluit tamen manibus suis operari, ne quod offendiculum daret Euangelio Christi. Honorant Dominum de sua, non de aliena substantia et de primitiis frugum, non alterius, sed suarum dant pauperibus: quanquam rectius non sua, sed omnium dixerim, que uniuersis secundum gradus ordinate caritatis quasi in commune deseruiunt. Nec enim buccellam suam comedunt soli et non comedit cum eis 95 pupillus ex ea; non despiciunt pretereuntem et absque operimento pauperem sed benedicunt eis latera pauperum et de uelleribus  ouium suarum calefaciunt, et eorum quidem lateribus pannos circumdant sicut despicabiles pretio, sic inapplicabiles ornamento. Conqueritur ipsa natura, que modico solet esse contenta, quod tegumenta eorum ei non sufficiant in hieme, et officiant in estate. Ostium eorum uiatori patet, nec foris remanet peregrinus. In sudore uultus sui uescuntur pane suo, nec eos lasciuire aut rixari faciunt otium et alienus cibus. Tanta in cibo parcimonia,  ut duobus tantum pulmentis utantur, que aut ager ex leguminibus, aut ex oleribus hortus offert. Ipsi pisce tanto rarius utuntur, quanto frequentius apud eos audiri solet quam uideri. Terram disrumpunt uoluntarii, et uiolenti diripiunt celum. Si numeres quot ab eis beneficia profluant in populum, plura conferunt uniuersitati quam uniuersitas ipsis. Parua sunt hec, et que terrenos uel alliciant uel occupent appetitus. In eis nec fecunditati Lie Rachel inuidet, nec Rachel pulchritudinem Lia minuit, sed munit. Non murmurat Martha de silentio Marie, et mirum dictu! Maria sedens ad pedes Domini Martham solam ministrare non relinquit. Inter eos iuge gaudium, communis exsultatio, ubi nichil extra disciplinam, nichil contra.  Mirantur homines, delectantur his angeli, fugiunt partes aduerse, quoniam sancta illa congregatio terribilis est ut castrorum acies ordinata. Illic nec bobus prefertur aratrum, nec a capite deorsum pendet dominus, nec idiota docet clericum, nec laicus imperat sacerdoti. Ibi maiores minoribus, prudentiores presunt indoctis, qui et uite sanctitate preeminent, et intelligentia Scripturarum. In arca illa non est uirga sine Moysis tabulis testamenti; quia, qui potestatem habet corripiendi, habet et scientiam corrigendi. 96 Diuina officia cum tanta solemnitate et deuotione celebrant, ut in eorum concentu uoces angelorum sonare putes; psalmis et hymnis et canticis spiritualibus ad laudes Dei inuitant homines et angelos imitantur. Laicorum fabulis  interesse non delectantur, et tanto remotius sunt ab eis, quanto Christo deuotus famulantur. Extra oratorium aut operi manuum dant operam, ut semper eos diabolus inueniat occupatos; aut legendo concipiunt; aut sanctis meditationibus celos penetrant, ut in paradiso audiant illa arcana uerba que non licet homini loqui. Regressi a superis tantam ori suo ponunt custodiam, tantum ostium labiis suis, ut cultum iustitie silentium, ne articulatis quidem uocibus interrumpant. Non bini aut terni seorsum per angulos claustri fabulis uacant, qui nec inter se seria serere permittuntur. Tenent memoriter, quoniam in multiloquio non effugient peccatum et quasi nature bellum indicentes, modicum illud membrum, quod magna exaltat, non modica  disciplina cercent. Attende, quisquis es bone indolis adolescens, qui cum Isaac in holocaustum Domino super unum montium offerri desideras, quia tam sancto et celis proximo monte isto, montem non inuenies grandiorem. uere mons iste, mons coagulatus, mons pinguis: coagulatus, per unionem spiritus in uinculo pacis; pinguis, per infusionem gratie celestis. Quis grandis mons grandior isto monte? Nubes penetrat, celos attingit, longe inferius montes alios et colles relinquit, de rore celi desuper et de pinguedine terre plenam accipit benedictionem. Hic enim a disciplinis regularibus colligatus, impositis tibi lignis Dominice crucis, sancti feruoris ac caritatis ardentis igne succenso,  quid de hostia sua Dominus facturus sit, cum silentio patienter exspecta. Quid tibi cum rumoribus, qui, aut de negotiis principum, aut de promotionibus clericorum, aut 97 de uanis opinionibus uulgi dicuntur? Quid tibi cum otiosis uerbis, de quibus rationem reddituri sunt homines in die iudicii? Et hec si in aliquibus claustris frequentantur, tu uideris. uiri illi euangelici et angelici, non sunt filii noctis nec tenebrarum, quoniam sic lucet lux eorum coram hominibus, ut uidentes opera eorum, glorificent Patrem suum qui in celis est. Spectaculum sunt et angelis et hominibus, ut ex eorum manifesta conuersatione et angeli congratulationis gaudium et homines sumant imitationis exemplum. In illo sancto collegio de fermento Phariseorum uel simulatio uel  dissimulatio nichil penitus intermiscet. Nec enim aut simulare que non sunt, aut que sunt dissimulare uolunt, scientes quod simulatores et callidi prouocant iram Dei. Intrat quilibet quaslibet eorum officinas et singulorum officia certis distincta finibus attrectare manibus, oculis curiosis inspicere, estimare animo, lingua diiudicare potest. Nec enim declinant humanum iudicium, qui solum timent diuinum. ueritas angulos non habet, sed anguli sordes habent. Memento, quisquis es, qui iugum Domini proposuisti portare ab adolescentia tua, quid aliquando, de quibusdam quos noueras, tu et socius tuus scripsistis et dixistis: Si quis quod edificauerit, destruere intendit, preuaricatorem se constituit. Esto similis negotiatori querenti bonas  margaritas. Bonam inuenisti margaritam, cui similem non habent uel regum diademata, uel monilia reginarum. uendidisti omnia que habueras et emisti eam; quoniam primo parentes, patriam, redditus ecclesiasticos, diuitias et delicias, lubricos adolescentie motus, uoluptatem pariter et uoluntatem reliquisti carnalem. Secundo ab iis que proposueras, ad meliora transitum faciens, consummatus in breui explebis tempora multa. uide, ne margaritam, quam tanti emisti, porcis conculcandam exponas. 98 Nemo mittens manum suam ad aratrum et aspiciens retro, aptus erit regno Dei. Nunquid, inquies, hoc est retro aspicere, si ad bonum quod proposueram, et propter quod aliud forsitan  maius bonum interim omiseram, reditum faciam? Noli mihi credere, sed sancto Patri Gregorio crede; non te fallet ille doctor egregius, qui, sicut fallere noluit, falli non potuit. Quisquis, inquit, bonum maius subire proposuit, bonum minus illicitum sibi fecit. Nemo enim mittens manum suam ad aratrum, etc. Qui enim fortiori studio intendit, rectius respicere conuincitur, si relictis bonis amplioribus ad minima retorquetur. Hec ille successor Petri, columna Ecclesie, instrumentum Spiritus sancti. Et tu dubitas, ubi tantus uigilator monet, consulit, docet? Audi quid etiam dicat idem Pater sanctus super Ezechielem: Sunt nonnulli qui bona que nouerunt, operantur, atque hec operantes, meliora deliberant; sed retractantes, meliora  que deliberauerant immutant. Et quidem bona agunt que ceperant, sed a melioribus que deliberauerant succumbunt. Hi nimirum ante humana iudicia stare uidentur in opere, sed ante omnipotentis Dei oculos ceciderunt in deliberatione. Si adhuc dubitas, adhuc times; argue te, et statue contra faciem tuam. Manifesta sunt hec, et minus expositore indigent, quam exsecutore. Cepisti cum pennatis animalibus uolare sublimius, et ante faciem tuam ambulare, noli reuerti, noli aspicere retro. Illa enim sancta animalia non reuertebantur cum incederent, sed unumquodque eorum ante faciem suam gradiebatur. Et certe oculata erant ante et retro; sed retro, ut que transierant despicerent; ante, ut ad ea que nondum attigerant  peruenirent. Similis erat eis pennatis qui, eque ut ipsa, usque ad tertium celum uolauerat, Paulus. Unde inquit: Que retro sunt oblitus, in ea que stant ante extendens, sequor ad palmam superne uocationis . 99 Ecce oculatum habes Paulum ante et retro; sed ante ut proficiat, retro ne deficiat. Peta gentilem instruens uiatorem, ait:

Nec quot transieris, sed quot tibi, quere, supersint
Millia.
Ergo in anteriora extentus sequere ad palmam superne uocationis: Instruet te Dominus in uia hac qua gradieris , et profecto firmabit super te oculos suos . Sed uotum, inquies, feci; uotum uoui Deo Iacob. Nunquid non compellor reddere  uota mea, que distinxerunt labia mea? Et hoc precipue me terret, quia terribili, et qui aufert spiritum principum uotum uoui: si non reddidero quod uoui, timeo ne ille qui aufert spiritum principum, auferat et spiritum meum. Sed quid uouisti? aut animam tuam uouisti, aut aliud. Si aliud, commutationem recipit uotum tuum; si argentum, si aurum, si uestem, si quodlibet uouisti simile, commutare maxime potes, si uel melius, uel maius soluas quod uouisti. Sola anima, si eam uoueris, commutationem non recipit: Quam enim commutationem dabit homo pro anima sua?  Responde, si potes, et cum potueris, dicas: nullam. Animam, inquis, meam uoui, sed in loco certo, sub magistro certo, sub forma uiuendi certis institutionibus  ordinata, stabilitatem loci, obedientiam prelati, communionem uiuendi propter salutem anime mee uoui; commutare non licet. Attende, puer timorate, et noli timere ubi non est timor. uotum quod commutationem non recipit, quasi substantiale est et principale uouere animam suam Deo. Cetera, sicut est locus, prelatus, habitus, forma uiuendi, tanquam accessoria sunt, sed ab hominibus uouentibus apponuntur, non quia sine his saluari non possit anima que uouetur, sed quia per hoc expeditior fit ad salutem uia. Quid si locus destruatur, si ab his qui inhabitant uel penitus deseratur, uel transferatur? 100 Nunquid non alibi saluari potes? Si prelatus moriatur, si recedat, si nolit preesse, quid facturus es? Peribis, quia non  preest cui subesse debueras si habitus immutetur, et institutiones aliam formam receperint; si priores non obseruaueris, eris reus uoti quod feceras. uides quoniam hec omnia accessoria sunt, et commutationem recipere possunt; sola uoti substantia, scilicet anima, commutationem non recipit: hic non habet locum dispensatio, quia non inuenitur recompensatio. Eleemosyna, ieiunium, uigilie, peregrinatio, magna bona sunt inter filios hominum. Si quis horum aliquid uouerit, commendabile, sed commutabile uotum fecit: pro ieiunio eleemosynam, pro peregrinatione conuersionem, pro uigiliis ieiunium aut lectionem soluere tibi licet. Unum duntaxat attende, ut si maius uoueris, minus non soluas; si minus pro maiori commutaueris, acceptum  erit acceptori. Propheta dicit: Maledictus qui habet in grege suo masculum, et uotum faciens immolat Domino debilem . Quid, si debilem uouerit, et fortiorem offerat? Audacter dico quia, qui post uotum taliter immolat, nec transgressor est, nec dolosus; et ideo nec maledictus. uouisti prius hostiam, non dico debilem, sed fortiori minus fortem. Ecce nunc pro mediocri quam uoueras, maximam et fortissimam immolasti. Ouem uouisti, reddidisti bouem; securus esto quia liberatus es. Benedicta adolescentia tua a Domino, que manum suam misit ad fortia, que sic accinxit fortitudine lumbos tuos, et roborauit brachium tuum. Letare, iuuenis, in adolescentia tua; beatus, quoniam ab ea iugum Domini portare cepisti, sedens amodo solitarius,  et tacens, et leuans te super te. Hec commutatio uoti, commutatio est dextere Excelsi. Certe qui penitentialem canonem didicerunt, frequentes uotorum commutationes circa penitentes suos fieri permittunt. Noui ego sacerdotem, qui cum a quadam 101 nobili muliere secundum seculum consuleretur, quia uotum fecisset, quod soluere non poterat, quid ei factu opus esset, et si quo modo id commutare posset, commutationem idoneam permisisse. uouerat enim mulier illa, nescio an propter dolorem dentium, aut ob aliam causam, sese deinceps in ecclesia sputum non emissuram. Non possum, inquit, obseruare que uoui. uade, inquit, et spue in Ecclesia quando tibi necesse est, sed in ea  de cetero ne loquaris. Nam spuere quidem non est peccatum, sed in multiloquio non deest peccatum. . Sana uoti commutatio, que uouentem liberauit, Deum placabilem reddidit. Sed quid, inquis, faciam de obedientia quam prelato promisi? Si predicta non sufficiunt, accipe et hoc. Parochiales presbyteri obedientiam quam promittunt, debent episcopis suis, et sacramentaliter alligati sunt Ecclesiis quas regunt, tanquam uxoribus propriis. Lege autem communi canonum, sine licentia episcoporum suorum, quibus obedientes esse debent, nec ipsi recedere, nec alii recipere eos debent; lege autem priuata, que instinctu Spiritus sancti in corde scribitur, si ad monasterium uel canonicam regularem transierint, tales etiam contradicentibus  episcopis recipi possunt. Ait enim Urbanus papa: Si quis in Ecclesia sua sub episcopo populum retinet, si afflatus Spiritu sancto, in aliquo monasterio uel regulari canonica saluare se uoluerit, episcopo suo contradicente, eat liber auctoritate nostra. Iusto enim non est lex posita. Sed ubi Spiritus Domini, ibi libertas; et si Spiritu ducimini, non estis sub lege . Ecce quoniam nec obedientia episcopo promissa, neque. Ecclesia commissa presbytero, ad frugem melioris uite transire uolentem poterunt impedire. Forte obiicies, et dices de clericis et presbyteris seculariter uiuentibus ista dici; de religiosis autem et in communi uiuentibus secus esse. Certe sacre uirgines in monasterio 102 degentes religiose sunt, de his tamen in  concilio Triburiensi  sic statutum est: uirgines sacre si pro lucro anime sue, et propter districtiorem uitam ad aliud monasterium pergere disposuerint, et ibidem commanere decreuerint, synodus concedit; si uero fuga discipline aliud quesierint, ad locum redire cogentur. Ecce in fine capituli causa exprimitur: Quia qui de monasterio ad monasterium transierit, redire cogendus est, fuga scilicet discipline. Tu uideris utrum pro lucro anime tue, et propter districtiorem uitam transitum istum feceris, an fuga discipline; sed, teste conscientia tua, fugisti disciplinam, ut apprehenderes disciplinam. Et quoniam pro lucro anime tue, et propter districtiorem uitam saltum celo proximum fecisti, age  quod agis, operare quod operaris. Quod autem de uirginibus sacris dictum est, consequenter et de monachis intelligendum esse asserit magnus ille canonum interpres Gratianus. Sed aliter dices de canonicis regularibus obseruari. Nam et Eduense concilium  , et idem Urbanus papa  , cuius supra mentio facta est, id affirmare uidentur. Sic enim in concilio Eduensi legitur: Nullus abbas, uel monachus canonicos regulares a proposito professionis canonice reuocare, atque ad monasticum habitum suscipere audeat, ut monachi fiant, quandiu ordinis sui Ecclesiam inuenire queant, in qua canonica uiuendo Deo seruire, et animam suam saluare possint. Quod si temerario ausu id agere tentauerint, anathematis uinculo obligentur. Idem Urbanus papa:  Mandamus et uniuersaliter interdicimus, ne quis canonicus regulariter professus, nisi, quod absit! publice lapsus fuerit, monachus efficiatur. Quod si decreto nostro contraire presumens agere tentauerit, ad ordinem canonicum precipimus ut redeat, et deinceps monachalem cucullam deferat, et ultimus in choro sedeat. Item: Statuimus ne professionis canonice quispiam, postquam 103 Dei uice super caput sibi hominem imposuit, alicuius leuitatis instinctu, uel districtioris religionis obtentu, ex eodem claustro audeat sine Patris totius congregationis permissione recedere. Discedentes uero nullus abbatum uel episcoporum et nullus monachorum sine communi litterarum cautione suscipiat. Ad hec, impetrata uenia, salua reuerentia maiorum et gratia, respondemus:  Quid canonicis regularibus et Grandimontensibus eremitis? Ipsi certe nec canonici appellantur, nec canonici uolunt appellari; et quomodo cum eis participabunt re, quibus participari dedignantur et nomine? Nec eos canonicos esse crediderim, quorum et plures numero, et prelatione maiores, non clerici, sed laici; non litterati, sed sine litteris existunt, nisi forte quis dicat clericos eorum esse canonicos, laicos autem eremitas. Quod si ita est, inuenimus ordinem aut cum Iano bicipitem, aut cum Centauro biformem. Si ab eis quesieris cuius ordinis sunt, respondent: Peccatores sumus; si ab aliis, Bonoshomines esse dicunt. Nam et in prouincia illa unde originem habent, ubi est  caput et sedes eorum, cellule ipsorum bonhomine appellantur. Sed et canonicos regulares nostri temporis sub Regula beati Augustini Christo deseruire scimus, et sub ea in domo Domini unius moris habitare. Ipsi autem non Augustinum, sed quemdam, ut dicunt, bonum hominem Stephanum de Mureto magistrum suum profitentur. Libellus etiam qui eorum constitutiones continet, non Regula appellatur ab eis, sed uita. Inde est quod, sicut a Regula quam obseruant canonici nostri, dicuntur regulares; sic etiam ipsi necesse est a uita quam profitentur, dicantur clerici seu laici uitales. Urbanus papa de regulariter professis, id est de his qui sub Regula B. Augustini militant Deo, sic ait: Nam et abbati Sancti Ruffi  , qui procul dubio  Regulam beati Augustini sequuntur, 104 et canonicis regularibus et consimilibus priuilegium hoc indulget. Credimus quia necdum tradita erat a domino Stephano de Mureto Regula istorum; aut, si tradita erat, sancte Romane Ecclesie incognita erat. Et quomodo poterat summus pontifex priuilegium dare his qui necdum erant, uel in notitiam suam nondum uenerant? Quanquam ipsi canonici regulares si hodie ad celsitudinem Cisterciensis ordinis ascendere uellent, decretis illis Urbani pape non possent forsitan reuocari. Certe ego indignus canonicis regularibus presum, et cum a domino papa, non multum temporis transiit, priuilegium quererem, ut canonicos nostros nobis inuitis nullus retinere auderet, addidit in priuilegio, ubi causa districtioris  uite ad arctiorem ordinem transierint. Ecce ne longe exempla petantur, uidetur quia priuilegium Urbani restringitur priuilegio Alexandri. uere si aliquis nostrorum ad Cistercienses transire uellet, ante transitum dissuaderem, post transitum non reuocarem. Nollem Spiritui sancto resistere, nollem Spiritum exstinguere, nollem libertatem Spiritus impedire. Quid peccati bellator fortis? Si non ut in plano pugnares, collem ascendisti ut hostem melius ferires. Non transfuga dicendus es, miles Christi, quia ad hostes non fugisti; nec desertor militie, quoniam a signis non recessisti. Possunt hec tibi sufficere, nec est unde propter uotum dubitare debeas aut timere. Sed adhuc obmurmurat  cogitatio tua dicens: Reuertar in domum meam unde exiui : proposui enim et dixi: Hec requies mea in seculum seculi: hic habitabo quoniam elegi eam . Timeo, frater, quia ne, sicut serpens decepit Euam astutia sua, ita corrumpantur sensus tui, et excidant a simplicitate, que est in Christo Iesu. Transfigurat se nonnunquam Satanas in angelum lucis, et uesicam pro laterna  simplicioribus uendit. Blanditur tibi memoria praue quietis, 105 loquendi licentia locis et horis indulta, somnus prolixior, uestis mollior, cibus delicatior. Adolescentiam tuam reuocare contendunt plura ibi fercula, pocula plura, que nonnunquam citra esuriem sitimque capiuntur, et ultra. Ibi fomenta pellium rigorem frigoris  expellunt, lini aut canabis occulta blandities lanam temperat superiectam, ibi salutationes principum, uisitationes regum, occursus populorum, dona omnium. Ibi dicitur aquiloni: Da; et austro: Noli prohibere: eis conferunt, afferunt, offerunt, inferunt omnes, quique terrigene et filii hominum simul  in unum diues et pauper. Hoc solemne theatrum forsitan erigit tibi cogitatio tua; et quoties hec recogitas, reliquie cogitationis tue diem festum agunt tibi. Delicate tibi sunt et tenere iuueniles manus, et laborem refugiunt; uigilie prolixiores, et nocturna synaxis in lucem usque producta matutinum soporem non admittunt. Rusticanus cibus et sale tantum conditus nobile adolescentis palatum offendunt, et ad singulas oblationes nauseam mouent. Regulare silentium prurientem incitat linguam, et ad quemlibet sonum patulas aures inquietat auiditas audiendi. Obsecro, fili, per medicinam uulnerum nostrorum pendentem in cruce Iesum Christum, non te moueant ista, non te turbent; uana sunt hec, et que primo quidem assultu  currentem impediunt, sed ad solum crucis signaculum et inuocationem Domini Iesu citius euanescunt. Et quoniam maior, ut audiui, conflictus est tibi contra uoti memoriam, quasi fidem primam irritam feceris, constanter responde: Non ueni uotum soluere, sed adimplere . Cegit me, Roberte carissime, latum Domini mandatum, longam latamque formare epistolam; et cum tibi scribere incepissem, raptus nouitiorum tuorum caritate et timore reditus ipsorum, stylum uerti, estimans, si eos directo uel arguerem uel monerem, fidele 106 propositum meum in eis facilius obtinerem. Gratius enim metit agricola, quod manu propria serit, quam quod aliena. Interim tu, carissime, circa nouitios  tuos sollicitus esto; per te et per alios doctores exhortare; mone, argue, increpa, obsecra, quoniam plante de loco ad locum translate facillime arescunt, nisi sepius irrigentur. Deus autem meus impleat omne desiderium meum tuumque, secundum diuitias glorie sue, in Christo Iesu Domino nostro. Amen.



107 EPISTOLA LXXII. AD PETRUM A. S. LEGATUM. Agit de iisdem nouitiis Grandimontensibus.

Beneuolo et benefico domino suo et Patri PETRO Tusculano episcopo, apostolice sedis legato, salutem et cum omni deuotione plenam obedientiam.

Risum mouet intuentibus, si accesserit ouis ad capram   , ut ex ea sibi lanam assumat. Ita, Pater, accidit. Placuit uobis aliquid a me petere quo plenius abundatis; feci quod potui, ne si nichil fecissem, indeuotus existerem et ingratus. Misi uobis epistolam nouitis 108 Pontiniacensibus nuperscriptam. Quesierat uobis frater Robertus de Galardon   , me presente, quid nouitiis illis faciendum erat, qui timore prioris uoti tentabantur ad reditum. Mihi tunc iniunxisti sarcinam respondendi. Memores beneficiorum uestrorum quotidianas pro uobis Deo precum hostias immolamus. Angelus Domini bonus comitetur iter uestrum.



EPISTOLA LXXIII. AD RAIMUNDUM PRIOREM S. GENOuEFAE. Narrat uaria pericula que subiit.

Charissimo suo RAIMUNDO priori S. Genouefe  , STEPHANUS abbas, salutem.

Leuiorem et minus formidabilem facit susceptum laborem timor periculi grauioris: et tamen inde timere debeo, cum et peregrinatio sit longa, et periculis  fluminum, periculis latronum, periculis ex Coterellis  , Basculis, Arragonibus  , uia suspecta, magis sit lethalis quam leta. Sequor Albanum  episcopum  per montes et ualles, per uastas solitudines, per predonum rabiem, et mortis imaginem, per incendia uillarum, et ruinas domorum, ubi nichil tutum, nichil quietum, nichil quod non minetur saluti, et non insidietur uite. Inter hec supplicare supplico cum dilectis fratribus nostris Deo et beate uirgini, ut si Ecclesie sue utilis futurus sum, incolumem me reducat. Ultra Tolosam prope Hispanos hominem illum  inueniam 109 sicut dicunt. Si quid inter uos circa exteriora negotia natum fuerit questionis, propositum ad B. olim prepositum referte, cui dominus Robertus  ex parte domini regis iniunxit, ut quidquid in negotiis uestris postulaueritis, ope et opera eius fiat uobis. Quare ad dominum legatum uado, nescitis;  alia causa est quam ea quam mandaueram uobis: de illa tamen omnino silete, ne aliquis in contrarium interpretetur.



110-111 EPISTOLA LXXIu. AD EPISCOPUM ET DECANUM BAIOCENSEM. Agit de quodam negotio archiepiscopi Turonensis  cum episcopo Dolensi, de quo superius.


Reuerendo Patri et domino Baiocensi episcopo et decano, frater STEPHANUS de S. Genouefa, salutem et dilectionem.

Risum mouet intuentibus si accesserit ouis ad capram ut inde sibi lanam assumat. Sub hoc uulgari prouerbio consuluistis hominem et peritia modicum, et auctoritate non magnum. Sed quoniam, ut Hylam Herculi, non equis passibus incedentem, socium me uobis in negotio Turonensi et Dolensi dominus papa coniunxit, dicam que sentio, et his consentiam que dicetis, ne forte alterutra partium  de nobis iuste conqueri possit. Loco et tempore condicto debemus, ut estimo, conuenire, et utrum in negotio procedendum sit uel cedendum, communi simul consilio conferre. ualete.



112 EPISTOLA LXXu. AD IOANNEM A. S. LEGATUM. Gratulatur de eius translatione ad Narbonensem Ecclesiam.

Reuerendo domino et Patri IOANNI Pictauiensi episcopo, apostolice sedis legato, frater STEPHANUS de S. Genouefa, salutem et cum sincera deuotione fidele obsequium.

Iucundum mihi theatrum proponit recordatio uestra, cuius et reficiar spectaculo, et afficiar blandimento.  Concertant in idem caput diuersarum prouinciarum pontificales infule  , et dum Pictauiensi cathedre sacerdotem suum Narbonensis conatur eripere, religioso saltu preambula Narbonensem electum prima sedes Galliarum sibi uindicat Lugdunensis  . Admirabilis et amabilis est ecclesiarum ludus iste, ubi superior inferiorem spoliat, et emulatione sancta, uoluntate pares apparent, que sunt impares dignitate. Absit! Pater, a mansuetudine uestra, ut ad Gothorum barbariem, ad leuitatem Wasconum, ad crudeles et efferos mores Septimanie declinetis, ubi supra fidem infidelitas, supra famam fames, dolus et dolor plusquam ualeat estimari. uidi nuper in transitu, cum dominus rex Tolosam me mitteret  , frequentem et feruentem  in illa terra terribilem mortis imaginem, semirutos ecclesiarum muros, ambusta sacrorum edificiorum loca, fundamenta effossa, et ubi fuerant habitacula hominum inculta domicilia bestiarum.  Contremui, fateor, et expaui, cum ad ea loca uos inuitari audirem 113 in quibus etsi contingeret uos preesse, facile esset non prodesse. Audito tandem quod Rodanusia Sidonii  uos uocaret, gauisus sum gaudio magno, et primatem nostrum in gloria uidere desidero, quem prius affectione Patrem, liberalitate beneuolum simul et beneficium sum expertus. Nepoti uestro archidiacono bone indolis adolescenti, sicut mihi mandauistis, paratus sum et consilio et auxilio prouidere.



114 EPISTOLA LXXuI. AD GODEFRIDUM ABBATEM S. SATYRI. Rogat ut amico suo presto sit.

uenerabili Patri et domino GODEFRIDO abbati S. Satyri.

 Acceptum debet esse testimonium, quod profertur de conscientia bona, et fide non ficta. Is est thesaurus, de quo noua profert et uetera quisquis scriba doctus esse uoluerit in regno celorum. Ex eo bone uobis opinionis iuuenem filium uestrum Th. commendamus, qui, etsi ad tempus a Patre recesserit, non tamen aut pauit porcos, aut uentrem eorum siliquis sub aliquo ciuium satiauit. Egressus a Ierusalem non descendit in Iericho, sed in Silo figens tabernaculum suum, aut operi manuum operam dedit, aut honestis studiis occupauit animum, quibus decet adoptionis filios edoceri. Demoratus apud nos non minus honorifice quam honeste conscientiam seruauit et famam; in  altero, sibi prouidus: in altero, proximo non molestus. Deuotas uobis et fratribus uestris pro eo preces fundimus, ut, sicut Patrem decet et filio expedit, beneuole simul ac benefice suscipiatis reuertentem, et ei non tam patris uerbera quam matris ubera porrigatis.



115 EPISTOLA LXXuII. AD FRATRES S. EuURTII AUREL. Repetit annuam pensionem que ei concessa fuerit.

Charissimis amicis et fratribus B. priori et S. collegio B. Euurtii Aurelianensis, frater STEPHANUS de Sancta Genouefa, idem operum et uerborum.

Odiosum mihi est odisse quos amaueram. Huius culpe simulacrum ne uel ad horam adorem, rogo Filium Dei, qui filios hominum, ut se inuicem diligant,  uerbo docuit et exemplo. Sed ecce cogor indicere inuitus bellum uisceribus meis, et quasi oculorum meorum orbibus iniicere digitos effossores. Si enim pulsatus tacuero, si non ingemuero  lesus, si maximas iniurias minimo questu compensem, patientiam exhibui, sed non pacem. Aequo animo, fratres, accipite; si postulo quod est equum, obsecro per Ecclesie uestre, communis matris nostre, que nos lactauerunt, ubera, per gloriosam confessoris Euurtii memoriam, per fidem quam et uerbis et operibus uestris inesse decet, ut concessionem uestram in capitulo uestro mihi a uobis factam, uerbo, scripto, et excommunicationis uinculo subnixam, et conseruetis fideliter, et feliciter consummetis. Quid in promissione uestra tam solemniter et terribiliter mihi facta debeatis agere, sic consulite conscientiam uestram et famam, ut et conscientie consulatis et fame. Mallem interim secretius inter nos agi uerbum, et quod mihi debetur  sine scandalo recipere, quam in publico coram tribunalibus legatorum et presulum repetere. Et ne forte dicat aliquis, 116 me uel nondum repetiisse, uel uos debitum non negasse, per presentium latorem mittite mihi portionem prouentuum terre de Godreuilla  , que ex promissione uestra me contingit, aut per eumdem nuntium quid inde facturi estis, certo significate responso. Mitto uobis rescriptum constitutionis uestre, concessione, conscriptione, consignatione, excommunicatione, per uos in capitulo uestro confirmate, ut si fidem suam aliquis nostrum, quod absit! seruare noluerit, charta muta arguat eum, et statuat contra faciem suam. uale.



EPISTOLA LXXuIII. AD ABBATEM CAROLILOCI. Ab ipso petit arietes pro grege suo.


uenerabili Patri et dom. abbati Caroliloci  , STEPHANUS abbas de Sancta Genouefa, salutem et dilectionem.

Risum mouet intuentibus, si accedat ouis ad capram, ut ab ea sibi lanam assumat. Capella id postulante, lanigeri gregis erit gloria, si exaudieris mendicantem. Sub hac forma, uerbum humile, rogo, porrigens uobis, ut de fecundis ouium uestrarum caulis tres aut quatuor arietes nobis commodari postulo uel donari. Imminet tempus ascendendi, et balantes ouium uoces rude matrimonium in proximo sibi coaptare 117 festinant. Absens scribere malui, quod presens timui postulare. Scio  enim quia, si repulsam patiatur incassum, non rubet; si non exaudiatur epistola, uerecundiam non incurrit. Si de retributione cogitetis, nos et nostra uobis offerimus; et cum in simili casu respondere sufficientes non simus, in aliis per Dei gratiam poterimus compensare. Cumulabitur beneficium, si et dator hilaris, et lana mollis, et fortes fuerint ascensores.



EPISTOLA LXXIX. AD A. LONDENSEM ARCHIEP. Certum facit Petrum nepotem eius apud S. Geneuefam professionem canonicam emisisse.

uenerabili domino et Patri A., Londensi archiepiscopo  .

Placet pariter holocaustum, et placat quod offertur  de conscientia bona et fide non ficta. Id in qualibet etate, conditione et sexu Deus non respuit, qui in iuuenibus matutinum sacrificium approbat, et in senibus uespertinum. Circa hunc offerendi ritum sollicitus, et sedulus bone indolis adolescens Petrus uester, et amodo noster, super montem uirginis Genouefe uinculis obedientie colligatus, quid de se placabili hostia Dominus facturus sit, patienter exspectat. Arctius et, ut credimus, altius propositum  aggressus 118 fuerat. Sed, ne labor insolitus, et rigor austerus teneram etatem reuerberaret et deiiceret, satius est ei saluari in Segor quam periclitari in Excelso sine sui ac suorum ignominia. Licite simul et libere diuertit ab  oneribus dorsum suum, et ne manus eius circa hortos et agros in cophino deseruirent, lectioni sepius uacaturus, factus est nobiscum clericus, ut Clericis conformetur. Gaudeat super eo sancta paternitas uestra, et parentes eius in Domino consolentur, quoniam in Ecclesia Dei ex tali flore fructus uberes exspectamus. Ego autem et fratres nostri, quidquid instructionis, dilectionis et doctrine poterimus, parati sumus ei impendere, materna sepius ubera quam paterna uerbera porrecturi.



EPISTOLA LXXX AD EUMDEM. Petrum nepotem infirmum  ad natale solum censet remittendum, ut melius habeat.

Hilarem sui prebet opinionem adolescens, cuius  inter etatis initia, uirtutis indicia coalescunt. Respiciunt hec Petrum nostrum pariter ac uestrum, qui nobiscum regularis professus obedienter suscepit et doctrinam in studiis, et in moribus disciplinam. Et quoniam in eo spiritus quidem promptus est, caro autem infirma, secundum mandatum uestrum uobis commendamus 119 eum et committimus, satius estimantes et gratius eum apud uos morari quam apud nos mori. Infestas quartane molestias crebro sentit, et illius infestationis reliquie diem mestum agunt sibi. Soli natalis et naturalis eris beneficio posse iuuari credimus teneros etatis annos, et humores maternis uberibus infusos paterno simul et materno solatio confoueri. Unum est quod ei, sicut filio carissimo consulimus,  mandamus et precipimus, ut quandiu in terra illa moram fecerit, uagari non incipiat post greges sodalium suorum secularium; sed aut in claustro regularibus disciplinis intendat, cum fratribus suis sub uenerabili fratre nostro Willelmo Domino seruientibus, aut quoties et quando uolueritis uobiscum in curia uestra religiose, sicut decet et expedit, conuersetur. Quod autem de ipso nobis per litteras uestras intimastis, uel in monte  , uel in Parisiensium secularium scholas  , et uenditores uerborum mittendo, salua gratia uestra non admittimus, quoniam institutioni nostre repugnat et consuetudini, ne per ipsum presentibus fratribus nouum proponatur spectaculum, quod futuris perniciosum trahatur in exemplum. Habet in claustris  sapientia regulas suas, erigens sibi scholas, inde ueritatis, hinc uirtutis. Quod si forte consilium uestrum in hoc declinauerit, ut de regulari secularem facere contendatis, aliam quam Parisius ciuitatem, in qua studeat, eligite, ne in oculis nostris pro matutino et uespertino sacrificio quod nobiscum offerre debuerat Domino, uerborum strepitus et disputationum anfractus offerat, et unde sperauimus fructum, uertatur nobis in opprobrium et contemptum.



EPISTOLA LXXIX. AD QUEMDAM ARCHIEPISCOPUM  . Rogat pro presbytero iniuste oppresso.

Pro latore presentium presbytero mihi ignoto,  notis meis noto, dominum meum rogo, ut qui pro ipso me rogauerunt, pro ipso me gaudeant rogasse. Conqueritur de episcopo suo, qui iniuste, ut asserit, ecclesiam suam absque ordine iudiciario aufert, ut inuitus extra Ecclesiam panem alienum mendicare 120-121 compellatur, qui panes propositionis deberet in Ecclesia manducare. Aperiatur super eum, obsecro, uestre pietatis oculus; misericordie sinus Expandatur, ut qui episcopum suum non solum mercenarium expertus est, sed et lupum; metropolitanum suum Patrem sentiat et patronum.



EPISTOLA LXXXII. AD LUCIUM III PAPAM. Commendat Francie cancellarium contra repulsas canonicorum ipsi natalium defectus obiectantium.


Sanctissimo domino et Patri LUCIO summo pontifici, STEPHANUS de S. Genouefa, salutem et cum omni seruitute et subiectione deuotam obedientiam.

Communis omnium mater Ecclesia Romana potestatis et gratie plenitudinem habens a Domino, sic extenditur ad singulos, ut suscipiat uniuersos. uasa discretionis in pondere, et numero, et mensura gerens, pro singulorum meritis, aliis uinum infundit et oleum, aliis alterutrum ab altero separatum; frequentius tamen et libentius in affectum filiorum totam se effundens, materne pietatis ubera, quam paterne uerbera seueritatis desidibus sepe, desiderantibus semper, et exprimit et exponit. In huius spei reliquiis et odore currentes, ad sacri  apostolatus uestri genua procidimus, magne indolis iuuenem, maioris, ut credimus, 122 uirtutis uirum mox futurum, domini regis Francorum cancellarium  uestre gratie commendantes. In loco et gradu positus, in quo nonnulli magis obesse soliti sunt quam prodesse, sic in negotiis ecclesiarum sollicitus existit ac strenuus, ut eis et in palatio consulat, et eas extra palatium consoletur. Et quoniam in regno Francorum alique ecclesie quadam scrupulosa nobilitate gloriosam, ut estimant, sibi consuetudinem assumpserunt, ne aliqui nisi ex licito complexu geniti promoueantur, in eis meritorum et uirtutis excellentiam, origini postponentes, predicto cancellario superbe potius quam superne  titulum natiuitatis obiiciunt, ne uel ad eos accedat, uel inter eos ascendat. Eorum, Pater, legibus Romana Ecclesia non subditur, potens si uoluerit uel eis derogare in partem, uel eas penitus abrogare. Et cum magni pro eo uiri, ut credimus, preces uobis offerant, rogo et ego minima portio gregis uestri, ut quod humana constitutio contendit auferre, diuina uestra consolatio conferre sic intendat, ne magis possit in eo seueritas quam ubertas  , minus gratia quam natura. Soluatur in eo, si placet, apostolica manu uinculum; quod exclusa uirtute natiuitatem includit, ut in paucis ecclesiis que id obseruant priuilegium mereatur accipere, per quem in palatio regis multe Ecclesie priuilegia consequuntur.



123 EPISTOLA LXXXIII. AD REMENSEM ARCHIEP. Rogat pro presbytero, cui episcopus Suessionensis beneficii partem subtraxerat.


Sanctissimo Patri ac domino Remensi archiepiscopo, STEPHANUS de S. Genouefa, salutem.

Difficile pietas expugnatur, quam hinc gratia promouet, hinc natura. Hoc utroque beneficio iuuatur in uobis, ut nec deficiat cum imploratur singulis, et proficiat uniuersis. Eam mihi semper propitiam pro G. paupere clerico latore presentium sollicitare presumo, non timens a uobis uel reprobari ut improbus, uel exspui ut expulsor. Serenitatem uestram ueretur in seueritatem sibi uersam; et quia dominum suum sequi, et ei in uia obsequi obstante  infirmitatis incommodo non est ausus, necessitatis sue, non uoluntatis culpam coram pedibus uestris timens et tremens, sibi supplicat non ad supplicium imputari. Condonet illi sancta paternitas uestra hanc offensam, ut qui uestras ulcisci parce consueuistis iniurias, ex cumulato clementie uestre thesauro puniatis parcius alienas. Beneficium illud, quod idem G. per Laudunensem archidiaconum Meliorem  , melioris in proximo, sicut audiuimus, fortune futurum, a domino Suessionensi episcopo obtinuit, idem episcopus ex magna parte detruncat, messem huius anni auferens, ut qui de altario manducare debuerat, iuxta altarium mendicare compellatur. Rogo, si placet, ego minima portio 124 clericorum uestrorum, ut is qui  per curiam uestram beneficii titulum obtinere meruerit, per curam uestram mensuram bonam et confertam et coagitatam et supereffluentem messis quam postulat, non minus beneuole quam benefice recipere mereatur.



EPISTOLA LXXXIu. AD HENRICUM  ANGLORUM REGEM. Petit ut confirmet et exsequi faciat testamentum nepotis summi pontificis, clerici eius.


HENRICO, Dei gratia regi Anglorum, frater STEPHANUS de S. Genouefa abbas, salutem et cum omni prosperitate gloriam sempiternam.

Post lugubres exsequias  et lamentabile feretrum, residuum lacrymarum nostrarum coram uobis, inclyte princeps, effundimus, de copiosa clementia uestra tristitie nostre solatium exspectantes. Sancte recordationis Alexandri pape nepos idemque clericus uester Gentilis, turbato quoad parentes superstites ordine mortalitatis, diem clausit extremum; bone indolis adolescens, laudabilem  conuersationem suam fideli fine concludens, inter extrema sancte confessionis catholice uerba, sana mente sanoque consilio de rebus suis legitime disposuit; testamentum solemne condidit; in causas pias distribuit et legauit. Et quoniam 125 nichil est quod magis hominibus debeatur, quam ut ultime uoluntatis liber sit stylus, et licitum quod iterum non redit arbitrium, excellentie uestre preces effundimus, ut auctoritate uestra testamentum predicti clerici uestri confirmetis, et res ipsius que in regno uestro de redditibus suis, per uos eidem collatis, supersunt, fideli dispensatori et magistro suo Alberto, per cuius manum distribuende sunt eleemosyne, sine difficultate et mora faciatis  assignari, ut ex liberalitate uestra nomen uestrum clarius resplendeat, et defuncti uoluntas effectum obtineat, et tam uobis quam ipsi merces eterne retributionis accrescat. Refundite tanti patrui memoriam in nepote, et a mortuo ne prohibeatis gratiam, cui uiuenti beneuole simul et benefice regiam contulistis et operam et impensam.



126 EPISTOLA LXXXu. AD GUILLELMUM ET ROBERTUM NOTARIOS PAPAE. Agit de negotiis suis in Romana curia promouendis.

Charissimis suis GUILLELMO et ROBERTO, Domini pape scriptoribus, frater STEPHANUS de S. Genouefa.

Commune uobis commonitorium offero, congaudens peregre profectis, si profectio uestra profectum  uobis pariter pariat et prouectum. Utrumque uobis facile comparabunt due diuini palatii uirgines, humilitas et honestas; si uel alter uel uterque uestrum alterutram excluserit, quisquis ille fuerit excludetur. Solent plerique Aurelianensium aurei inter alienos  esse, qui nec argentei fuerant inter suos. Metalla morum metior, quamuis non mentiar, si de pecunia faciam mentionem. Augeat uobis Deus gratiam suam, ut qui in curia sunt, gratos nos habeant, et nos de uobis faciant gratulantes. Quasdam petitiones nostras Herueo de Rochis commisimus, Ecclesie nostre negotia continentes. Rogo uos ut per uos et amicos uestros, quanta sedulitate et sollicitudine poteritis, opem et operam impendatis, quatenus petitiones ille nostre a domino papa et domino cancellario et exaudiantur beneuole, et benefice compleantur. Si de retributione cogitetis, paratus sum loco et tempore prestito mihi a uobis beneficio respondere.



127 EPISTOLA LXXXuI. AD LUCIUM III PAPAM. Rogat eum ut seruet antiqua iura capellani S. Benedicti Parisiensis.


Sanctissimo domino et Patri LUCIO summo pontifici, frater STEPHANUS, salutem et cum omni deuotione uigilem et sinceram obedientiam.

Antiquas Ecclesiarum consuetudines, que nec rationi nec legi obuiant, sancta Romana Ecclesia aut approbare consueuit, aut non censuit improbare. Ea confidentia ductus ad misericordie uestre sinum recurrit deuotus filius uester Simon capellanus Sancti Benedicti, qui a quibusdam eiusdem Ecclesie canonicis inquietatur, ut contra consuetudinem antiquam, tam suis quam predecessorum suorum  temporibus obseruatam, ab altari, in quo parochialia diuina hactenus populo celebrata sunt officia, recedat, et altare nouum in aliquo ecclesie ipsius angulo erigere compellatur. Ecclesie illius forma dissimilis  et dissidens ab aliis ecclesiis a parte sanctuarii respicit occidentem, ab introitu orientem, non permittat in alio loco conuenienter officia parochialia celebrari, quam in eo quo priscis diebus usque ad tempora nostra priores celebrarunt. Placeat sanctitati uestre, si condignum uobis fuerit, ut obseruetur consuetudo que hactenus inualuit, sacrificia pro populo offerendi, maxime cum non officiat officiis clericorum, cum aliis horis sua celebrent 128 diuina officia, aliis capellanus parochialia conficiat sacramenta.



EPISTOLA LXXXuII. AD ABBATEM S. BARTHOLOMAEI NOuIOM. Rogat ut quemdam canonicum fugitiuum benigne suscipiat, et erga ipsum misericordem se prebeat.


Domino et Patri abbati S. Bartholomei Nouiomensis seniori, iam senescens, dies bonos et exitum felicem.

Unus ex eis, quorum infinitus est numerus  , Robertus aliquando uester, in forma deformi ueniens ad nos, miserabile simulacrum fratribus nostris exhibuit, 129 cuius et afficeretur spectaculo, et erudiretur exemplo. Opertus amiculo uili ac breui, quod nec uestigium uestis intuenti preferret, nec opem aut operam operculi conferret induenti, errore suo nobis incussit horrorem, fortuna mouit  formidinem, miseria misericordiam inuitauit. Animalis homo non percipiens ea que Dei sunt, cui nec uexatio dat intellectum, nec labor fingitur in precepto. Hanc solam sibi sufficere credit allegationem, si uel misericordes gratis inuenerit, uel calamitatem suam inspicientibus non occultet. Pro eo uobis, Pater optime, compassionis ardentes preces offerimus, ut miserum istum, arborem autumnalem, sal infatuatum, canem mortuum, culicem uiuum, leuitatis sue dolos expertum, nec dolorum expertem, beneuole recipiatis ac reficiatis benefice, ne in eo per uos calamus quassatus conteratur, aut lignum fumigans exstinguatur. Molestum uobis me crederem, si sensissem uos aliquando molestatum. Confido, quia  nec huius, pro quo supplico, dementia uestram clementiam minuit, nec importunitas mea uobis importat offensam.



EPISTOLA LXXXuIII. AD PRIOREM ET FRATRES DE CHARITATE. Preces fundit pro quodam monacho fugitiuo.

Priori et S. collegio de Charitate, STEPHANUS de Sancta Genouefa, salutem et spiritualem cum exsultatione prouentum.

Iucundam uestri memoriam dum recolo, fructuosam reporto conscientiam, cum inter uestros 130 numerari me nouerim, et a uobis meruerim munerari. Addit amplissimus caritatis uestre sinus confidentiam uotis meis, ut a uobis audeam petere, quod et impetrare debet pietas, et caritas non negare.  Lator presentium canonicus quandoque noster, lubrico consilio ductus, cum ex nobis esset, a nobis exiit, et post greges sodalium suorum uagari incipiens ut insipiens, post modicum ad se reuersus, sedato frisculo  uenit plorans, ueniam implorans. Aliquos ex nostris pietatis non expertes expertus, clausum sibi reditum multorum precibus attentans, reuerti in domum unde exiuit non potest; et a nobis ad misericordie uestre uiscera missus, ab uberibus tante consolationis satiari et expetit et exspectat. Rogo pro eo ego, si recolitis, amicorum uestrorum quedam portio, ut eum qui ad arctiorem et altiorem ordinem uestrum contendit ascendere, pro amore Dei et nostro beneuole suscipiatis ac benefice, ne preces incassum effuderimus, qui de gratia uestra  maiora speramus. Ne autem conuersationem eius onerosam uobis et inutilem credatis, diuinis eum instructum cantandi et legendi testamur officiis, et eruditum regularibus disciplinis.



131 EPISTOLA LXXXIX. AD DOMINUM PAPAM. Supplicat pro acolytho ab episcopo schismatico ordinato.

Excusabilis est ignorantia, quam uel infirmitas etatis, uel innocentie simplicitas inducere consueuit. Ea sic a malitia recedit, ut ad mansuetudinem accedat; sic accedit ad ueniam, ut seueritatem non accendat. Eam, Pater, siue de infirmitate procedat etatis, siue de innocentie simplicitate nascatur,  communis mater Ecclesia Romana leuare semper et iuuare sic studuit, ut et rigorem dispensatio temperet, et dispensationem iustitia non relinquat. Hec sunt que me minimum seruum uestrum mouent et monent, ut pro Odone clerico presentium latore, cum aliis qui pro ipso uos rogant, sancte paternitati uestre preces offeram, que et de caritate prodeunt, et proderunt caritati. In puerili etate ab Herberto Bisuntino schismatico  gradum acolythi qualitercunque suscepit, cum prius a Catholico clericus factus fuisset: nesciens miser, quantum periculi manus illa leprosa sibi, uel ad presens, uel inposterum importaret. Aperiatur super eum, obsecro, paternus apostolice pietatis oculus, maternus  Ecclesie Romane sinus expandatur, ut qui in suscipiendis ordinibus minoribus deliquit, ad maiores ualeat humiliter promoueri. uale.



132 EPISTOLA XC. AD LUCIUM PAPAM. Rogat ut Herueum clericum beneficio gaudere faciat.

Laudabilis est iuuentus, cui testimonium prebent et honestas morum, et peritia litterarum. Hec inpresentium latore Herueo subdiacono per Dei gratiam, quantum intelligimus, sic conueniunt et occurrunt, ut ei sufficiant ad meritum, et aliis ad exemplum. Inde est quod pro eo confidentius uobis preces offerimus, ut quia nullum in Ecclesia beneficium  habet, beneuolum simul ac beneficum aperiatis ei sinum, et ab uberibus consolationis uestre desiderato spei sue solatio satietur. In diuinis officiis idoneum reddit eum usus quem a puero combibit; et de sacrario plene uiuere debet, qui plene nouit sacrario deseruire. Scripsit pro eo felicis recordationis Pater Alexander decano, et canonicis S. Aniani Aurelianensis. Scripsistis et uos primo et secundo. Sed neque preces, neque preceptum uestrum, quamuis tres prebende uacarent, uoluerunt audire. Absit! Pater, ut inanes sint preces uestre, contemptibilis 133 auctoritas, elusorium preceptum, et nunc demum tanta, si placet, uirtute intonet super eos maiestas uestra, ut qui blanditiis iuuari non potuerunt, imperio discant uinci. Petitiones  nostras, quas per eum uobis offerimus, et implendas, si placet, admittite, et remittite perimpletas.



EPISTOLA XCI. AD HENRICUM SILuANECTENSEM EPISCOPUM. Paratum se exhibet eius mandatis.

Grata est occasio, que aut presentiam uestram mihi prestat, aut memoriam representat. Eam semper et oblatam deosculor, et offerendam amplector. uerum, quia capitulum Siluanectense, et abbas Sancti uincentii  , nulla uestri mentione facta, mihi per Petrum de ualle mandauerunt ut, omni occasione et dilatione postposita, in octauis Epiphanie ad horam capituli ad ipsos uenirem pro quadam  compositione, que ut aiunt, inter uos et ipsos ex compromisso ea die fieri debet: miratus sum pariter et moratus. Nec enim sine mandato uestro festinare debui, ne aut inofficiosus appaream, aut otiosus existam. Quoties autem uestre paternitati placuerit, paratus sum, tam in his quam aliis negotiis apparere uobis et parere. Si me inuitaueritis, non inuenietis inuitum. Absit enim ut tam carissimus Pater meus inuitum inueniat, si quando ut ueniam me inuitat! Licentius tamen et libentius in sequentis hebdomade quarta uel sexta feria meam uobis, si placuerit, presentiam exhibebo.



134 EPISTOLA XCII. AD GUILLELMUM AURELIANENSEM, DOMINI PAPAE SCRIPTOREM. Rationem reddit de eo quod egit apud Magdunum pro beneficio illi a papa collato.


Felices adolescentie successus, cui laborem indicit necessitas, et fructum educit utilitas de labore. In his tibi condelector et congaudeo, qui fortes et fortunatos animos sequens, et lasciuos etatis annos ad spectacula non proponens, sed exponens ad pericula, qui, quasi cum prophetis non acceptus in patria, sancte sedis apostolice, in sudore uultus tui, beneficium et expetis et exspectas. Promoueat Dominus et compleat desiderium tuum, ut in augmento gratie tue et amici gaudeant, et emuli confundantur. Secundum mandatum domini pape pro negotio tuo secutus sum usque Magdunum   dominum Aurelianensem episcopum, et ibi, coram canonicis illius Ecclesie  , post sacros apices lectos, reddita prius gratiarum actione episcopo de  promisso tibi, ad preces domini pape, beneficio, subsequenter et constanter auctoritate mandati mihi iniuncti eidem prohibui, ne alii, antequam tibi, beneficium in Ecclesia Magdunensi conferret; et canonicis, ne alium quam te in concanonicum reciperent, aut inuestiri permitterent: et si quam episcopus fecisset, uel facturus esset de nondum uacante prebenda 135 promissionem, concessionem, uel inuestituram, totum auctoritate domini pape irritum esse et fore denuntiaui. Homo ille obedienter, ut solet, respondit, et mandatum domini pape sese completurum promisit, canonicis murmurantibus et obiicientibus de quodam pecunioso archipresbytero, cui ut dicebant XXX solidos, quousque prebenda uacaret, nomine prebende assignauerant. In petitionibus  nostris per te et per amicos tuos, si quid potes, adiuua nos.



136 EPISTOLA XCIII. AD DOMINUM PAPAM. Rogat ut nuntium canonicorum de Salicosa  benigne suscipiat.

Inconsutilis Christi tunica desuper texta per totum, uniuersa Christi membra sic contegit, ut nec minora reiiciat, et maiora sufficienter admittat. Hoc exsultationis et salutis operculo contecti quicunque sub Augustino regularium Patre  communem professi sunt uitam, speciali sese caritate tenentur diligere, et in necessitatibus fraternis alterius onera supportare. Inde est quod sancte paternitati uestre pro fratribus de Salicosa Deo regulariter seruientibus  preces, quas possumus, effundimus, ut eorum nuntium et admittatis beneuole, et benefice remittatis. Sancte conuersationis eorum hilaris fama  testimonium prebet, et integri fructus opinio sic alios inuitat, ut et amicus gaudeat, et inuidus torqueatur.



137 EPISTOLA XCIu. AD HENRICUM SYLuANECTENSEM EPISCOPUM. Preces fundit pro Huberto capellano eius, ut offensam ei dignetur remittere.

Non est angustus caritatis sinus, qui sic extenditur ad singulos, ut suscipiat uniuersos. Accuratius sese ad domesticos extendit, quorum compassione et cum scandalizatis uritur, et cum infirmantibus infirmatur. Hec est, Pater, que affectum mouet et monet, ut pro fratre nostro Huberto capellano uestro  iuste apud uos excusationis petitorium offeramus. Infirmitatis sue causa uenit  ad nos, ut sibi consulens, eos consuleret qui uenalibus aphorismis seducunt egros, et in uase uitreo coloris et substantie peccata discernunt. Excusabilis est leuitas, quam iniquitas non induxit. Suscipiat, obsecro, uestre lenitatis intuitus, quem sue leuitatis impetus, et iuste necessitatis impulsus, ad nos uenire cegit. Absit ut gratiam uestram sibi sentiat imminutam, quam tanto tempore beneficam habere meruit et benignam. Si quid culpe fuerit, uel in lingue lubrico, uel negligentie scandalo, donate nobis, ut gaudeamus de uenia, qui metuimus de offensa.



138 EPISTOLA XCu. AD DOMINUM PAPAM. Rogat ut inobedientiam reprimat canonicorum S. Ioannis Suessionensis in parochiis commorantium.


Preter communes Ecclesie Dei pressuras, quibus noua monstra diebus nostris Christum iterum crucifigunt, et de patrimonio ipsius animarum tributa in delicias lasciuientes effundunt, clamat regularium Pater Augustinus, Regulam auream quam ab apostolis mutuo acceperat, diripi, frangi et pedibus conculcari. Inter huius corruptionis et insanie filios tanquam mortifere cohortis duces erigunt capita, et malignandi libertatem sibi miserabiliter usurpant canonici S. Ioannis Suessionensis, regula rem in se preferentes habitum, et secularem obitum inferentes. In patrem armati, mortali uulnere matrem confodiunt, et eum quasi signum  ad sagittam exponentes, dum famam suam negligunt, etiam in alios eiusdem professionis consocios crudeliores existunt; per obedientias inobedienter uiuunt, nec abbati reuocanti respondere, nec corrigenti uolunt acquiescere, nec credere corripienti. Huius nequitie sue uelamentum et excusationis opponunt causam auctoritatem episcopi sui, qui,  contra sacram quam professi sunt disciplinam armat eos et animat, ne abbati suo reuerentiam exhibeant, quam ei inter prima sue conuersionis auspicia coram Deo et sanctis eius reliquis, tanquam celestis reipublice iurati milites, 139 promiserunt. Huic morbo sola medicinalis manus uestra remedium afferre potest et conferre, quoniam inter cedros Libani nec unam inuenire potest miserabilis abbas, que contra quercus Basan ex aduerso uelit aut ualeat uiolentos impetus sustinere. Auctoritate uestra restitutionem meruerat per dominum Parisiorum episcopum et decanum Sancti Germani  , sed nec sententiam eorum, imo uestram obseruare uoluit episcopus, nec canonici contradictionis filii mandatis iudicium obedire. Insurgat, Pater, uestra  seueritas, imo exerat se ueritas contra tante insolentie bestias contumaces, et eripite pauperem a potente, cui preter sedem apostolicam non est adiutor, ut exemplo istorum discant alii sub obedientia prelatorum disciplinam suscipere pariter et doctrinam.



EPISTOLA XCuI. AD DOMINUM PAPAM. Commendat abbatem S. Satyri, cuius uitam et uirtutes laudibus extollit.

Mouetur usque in tempora nostra cribrum Satane, dum exspectat et expetit, ut per contentionis filios frequenter excutiat filios excussorum. At non deficiet fides Petri, qui conuersos confirmat fratres,  Thabitam suscitat, Aeneam sanat, bases et plantas 140 consolidat eleemosynas postulantis. In huius spiritu et uirtute confidimus sanctitatem uestram, Pater, scire, uelle, posse et corripere inquietos, et pusillanimes consolari. Recesserunt a uenerando collegio Sancti Satyri exeuntes ab eis, qui non erant ex eis, duo filii nequam, et quibusdam rebus ecclesie furtim sublatis manus impias sacrilegio polluentes, ausi sunt, ut audiuimus, sancto uestro comparuisse conspectui, et religionem uestram circumuenire attentantes labiis iniquis et lingua dolosa, nec falsitatem uobis intimare timidi, nec tacere ueriti ueritatem. Utuntur auctore quodam Raimundo excommunicato, et a fratribus ob enormes excessus et seditiones inobedientie filias  eiecto, qui, ut plene agnouimus, sanctam illam Ecclesiam, inter filias Sion apud Deum et homines gloriosam, semper pacis impatiens turbare consueuit, et, ut uulgo dicitur, serpens inter anguillas, miluus inter columbas, uerius malitie et nequitie sue fermento fraterne sinceritatis et ueritatis azyma, quantum in se est, attaminat et attentat. uero  uobis testimonio, Pater, asserimus personam abbatis religiosam, honestam ac prouidam esse et fuisse, et per XXXu et amplius annos tam in ecclesia illa quam in ecclesiis sancti Ambrosii  et Sancti Euurtii, in quarum altera prius subprior, in altera postmodum abbas, Deo seruisse fideliter in oculis hominum et, ut credimus, angelorum. Exturbet et exterreat a conspectu suo sancte paternitatis uestre seueritas predictos iniquitatis filios, ut non apponant nocere homini innocenti, nec preualeant sub aliquo mendacii sui uelamento aduersus Ecclesiam illam terribilem, ut castrorum aciem ordinatam, que usque ad diem istam precipuo religionis titulo quasi speculum et exemplar inter consorores suas enituit et diuinis obsequiis et regularibus disciplinis.



141 EPISTOLA XCuII. AD DOMINUM PAPAM. Commendat monachos Compendienses  , rogatque ut eos aduersus impugnantes tueatur.


Sanctissimo domino et Patri summo pontifici, STEPHANUS de Sancta Genouefa, salutem et nouam in omnibus obedientiam.

Ad paterne sollicitudinis uestre sinum recurrimus, quoties aut nostra necessitas urget, aut fraterna caritas persuadet. Inde est quod ad instantiam abbatis et monachorum Compendiensium imprudentius forsitan et impudentius paternitati uestre scribere presumpsi, ut cum merita mea non sufficiant, saltem proficiant aliena. Audiuimus quia  per operam et industriam domini Siluanectensis episcopi, et abbatis Sancti Germani de Patris, et de Ursicampo sibi a uobis iniunctam, predictum monasterium in meliorem statum reformari incipiat, et tam apud Deum quam apud homines, sicut ex litteris ipsius episcopi plenius intelleximus, profectum sibi pariter pariat et prouectum. Inde est quod ego minima portio gregis uestri, fraternis, ex his que audio, congaudens meritis, misericordie uestre preces fundo, ut predictorum fratrum nuntios et audiatis beneuole, et benefice remittatis. Si quis autem contra ipsos sanctitatem uestram mouere tentauerit aut monere, ea que contra libertatem Ecclesie et monasticam disciplinam ex aduersa parte 142 proposita fuerint, uestra, si  placet, sicut semper consueuistis, serenitas non admittat.



EPISTOLA XCuIII. AD GODEFRIDUM ABBATEM SANCTI SATYRI. Rogat ut benigne suscipiat quemdam canonicum S. Genouefe, qui apud S. Satyrum degere cupiebat.

Iuuanda sunt desideria, quibus et egressum deuotio, et discretio dat progressum: eorum nec obstandum principiis, nec detrahendum mediis, nec ultimis inuidendum. Hec attendentes in carissimo fratre concanonico nostro Ioanne bone indolis et fructuose, ut credimus, in posterum spei iuuene, commendabilem ipsius uoluntatem commorandi apud uos, et exemplo uestro disciplinis regularibus  in melius conformandi, 143 grato assensu suscepimus, et ad tempus eum uestre mittimus et committimus sanctitati. Preces pro ipso porrigimus, ut eum beneuole simul et benefice cum fratribus uestris commorantem paterna sollicitudine conseruetis. Si opportunitas interim uobis occurrerit ad ecclesiam Sancte Genouefe uirginis ad diaconem ordinandum, archiepiscopo uestro, uel alii catholico episcopo poteritis presentare. Processu temporis, cum etas ipsius exegerit, Deo uolente, per Ecclesiam uestram in gradum superiorem poterit promoueri.



EPISTOLA XCIX. AD MAGISTRUM CAMERACENSEM ARCHIDIACONUM. Monet se iter arripuisse ut conueniat dominum suum.


In auditu auris obediens domino meo hac die Sabbati summo mane Parisius ueni; cumque adhuc sufficeret dies militie, quia tantum non sufficiebat diei malitia nostra, fatigato corpore substiti, nocturnas uigilias somno recipiens et reficiens, ne deficerem in uia, minimum proficiens in plurimum proficiscens. Sequar tamen ne non obsequar domino meo, et apud Spinogilum  modicum somni capiens, cras, Domino uolente, circa horam tertiam domino meo comparebo. Renuntiate mihi per presentium latorem ubi uos ueniens inueniam, uenialem moram meam sub uirga domini mei purgaturus.



144 EPISTOLA C. AD MANASSEM AURELIAN. EPISC. Hortatur ut quoddam debitum soluere non retardet.


MANASSE Dei gratia Aurelianensi episcopo  , STEPHANUS de S. Genouefa, salutem et fidele obsequium.

Ad petitionem uestram, quam per dominum Odonem clericum uestrum significastis mihi, et cum essem apud uos ore proprio expressistis, inducias uobis, in causa magistri Benedicti sancte Romane Ecclesie acolythi concessimus, sperantes de uobis meliora et uiciniora paci. In huius spei confidentiam uenit ad uos predictus B., cui si satisfeceritis in debito suo, et consuletis fame uestre, et uerecundie  parcetis. uerbo enim episcopali credulus, sicut sermonem uestrum sacramentum existimat, sic et ipsius sermonis contrarium euentum sacrilegium reputat. Satisfacite ei, Pater, uel in totum, uel saltem in partem debiti, ne compellar, ad mandatum domini pape, in sententiam uobis molestam procedere, quoniam mandatis apostolicis nolle acquiescere peccatum ariolandi est, et scelus idololatrie nolle obedire. Inuitus offendam senectutem uestram, sed a domino papa puniri timeo inobedientiam meam. Si enim ad aures domini pape peruenerit, uel uos non soluisse, uel me mihi fecisse, offensus et indignans supremam manum apponet, et sic utrumque nostrum, quod uereor, percutiet, ut pena  uestra meam negligentiam non excuset.





145 EPISTOLA CI. PHILIPPI REGIS FRANCORUM AD SUMMUM PONTIFICEM. Rogat ut omnem fidem adhibeat Stephano, quem Romam mittit ad negotia, que ipsi tractanda mandauit.

Reuerendissimo Patri ac domino, Dei gratia summo pontifici, PHILIPPUS eadem gratia Francorum rex, debitam cum summa deuotione reuerentiam.

Fidelis semper Ecclesie Romane deuotio regni nostri, et facilem supplicandi coram uobis aditum,  et felicem a uobis reditum promeretur. Concurrant et respondeant priscis diebus hodierna tempora, Pater, ut regnum sacerdotio, nec sacerdotium desit regno. Impugnant adolescentiam nostram  , et auspicia regni nostri perturbare contendunt potentes, et qui multiplici ex causa fidem nobis debuerant, infideles aduersarii, quorum improbitate compellimur et consilia noua querere, et auxilia corrogare. Assistit nobis super omnes amicos et fideles nostros carissimus auunculus noster Willelmus  , Remensis archiepiscopus, in consiliis nostris oculus uigilans, in negotiis dextera manus. Cum uel ad tempus recedere a nobis, succedere est hostibus nostris, qui, sicut absque armis, ita et absque amicis nos esse uotis infidelibus irreuerenter et expetunt et  exspectant. uocastis eum, Pater, sicut audiuimus, et ut presentiam suam uobis exhibeat, sacris 146 uestris apicibus inuitastis. Paratus erat parere, et comparere uobis, peccato ariolandi simulacrum inobedientie comparans, et uoluntatem non acquiescendi uobis tanquam scelus idololatrie detestans: in articulo summe necessitatis nostre, confidentes de precipua dilectione uestra retinuimus eum, clauum in oculis hostium nostrorum, et in lateribus eorum lanceam, sine ipso fieri nichil estimantes, siue de pace, siue de bello cum hostibus sit agendum. Suscipite Pater, preces, nostras, preces filii uestri, quem a cunabulis semper dilexistis, ut qui ante natiuitatem nostram nostrum beneuole  desiderastis ortum  , auctoritate uestra benefico comprimatis nostrum desiderantes occasum. Gratum sit uobis, Pater, quod in tanto discrimine regni, tantum amicum nostrum retinemus, cuius presentia nobis est pernecessaria, et absentia perdamnosa. Et quoniam magnum et cordi nostro profunde insitum est negotium, mittimus ad uos predilectum et familiarem nostrum Stephanum, abbatem  S. Genouefe discretum et fidelem regno, quem loco nostro benigne suscipite, et ei tanquam nobis, in his que ex parte nostra uobis dixerit, indubitanter fidem habete.



147 EPISTOLA CII. STEPHANI AD CARDINALEM OCTAuIANUM  . Narrat quomodo se purgauerint Apuli contra Romanos scholares.


Lingua tertia conturbat fratres, et amicam simplicitatis concordiam scandalo dissensionis inuoluit. Id accidisse credimus inter quosdam scholares Romanos ciues, N. domini pape et G. domini Iachinti nepotes, cum quibusdam aliis, et quosdam Apulos, scilicet B. nepotem bone memorie domini pape G., et alterum quemdam B., et Ioannem quemdam Neapolitanum, occasione quarumdam litterarum, quas, ut dicebatur, predicti Apuli in detractionem et infamiam predictorum nobilium Romanorum presumpserant ad curiam transmisisse. Conuenerunt  utrinque de beneplacito suo coram nobis et in presentia nostra predicti Apuli, qui famosas litteras ferebantur scripsisse, sese frequenter et feruenter excusantes, tactis sacrosanctis Euangeliis, iurauerunt neque litteras illas, neque alias contra eos, quos supra diximus, se nunquam scripsisse, neque, ut scriberentur, consensum aut consilium prebuisse, aut aliquam scientiam inde habuisse. Hac uoluntate utrorumque uobis scripsimus, 148 ut illorum apud uos purgetur innocentia, et istorum apud eos indignatio remittatur.



EPISTOLA CIII. AD ALBERTUM CARDINALEM, S. C. R. CANCELLARIUM  . Refert qua ratione pacificarit quosdam inter se rixantes.

 In hac exsecutione mandati uestri, Pater, ea qua potuimus diligentia procedentes, conuocatis ante nos nepotibus uestris B. et E., intelleximus eam materiam iurgiorum magis excitatam animositate quam malitia, minus odio quam animi leuitate. Auditis conquestionibus utriusque breuis hore momento, leni pariter et leui suffragio, et labore nostro conquieuit omnis illa dissensionis causa, et ad primos correptionis et correctionis nostre monitus docilis amborum iuuentus acquieuit; interposito coram nobis fraterno osculo, quod intelleximus fidelissimum signum pacis. Quod autem per litteras uestras nobis significastis, ut de moribus et actibus eorum uos plenius instruamus, indulgeat nobis sancta paternitas uestra, quoniam intentionem quantulam  possumus impendentes ecclesiis nobis commissis, nec uolumus nec debemus aliorum esse censores, morum uel actuum scrutatores: ipsi enim a nobis separati, in ciuitate uacant doctrinis scholaribus,  nos extra ciuitatem claustralibus disciplinis. Salutant uos omnes fratres communi desiderio, de uobis sperantes prospera, timentes aduersa. ualete ut uolumus.



149 EPISTOLA CIu. AD RAIMUNDUM PRIOREM. De sue ualetudinis statu eum certiorem reddit.

Raimundo priori STEPHANUS de Sancta Genouefa abbas, salutem quam desiderat.

Post iter arreptum  sexta feria febrilem tota nocte passus accessionem, summo mane Trecas ueni. Salutato domino archiepiscopo, ea die Dominica in domo Ioannis nostri quieui. Interim per Dei gratiam accessio non accessit  . Reliquie tantum caloris et sitis molestant me sperantem in  proximo meliora, et uiciniora saluti. Secunda feria mane dominus archiepiscopus Diuionem, ego abbatiam Ripatorium adii  , Clareuallem uado  , morulam aliquam ibi facturus, et per Dei misericordiam et orationes sanctorum plenam recepturus salutem. Salutate omnes fratres nostros, et in uniuersis singulos, et in singulis uniuersos.



150 EPISTOLA Cu. AD REMENSEM ARCHIEPISCOPUM. Rogat pro magistro Hugone ut beneficium ualeat obtinere.

Quantum uobis debeam, Pater, et memoria mea testis est, et conscientia iudex. Usque in secreta consiliorum uestrorum suscepistis me gratis, et paternam sollicitudinem sano mihi exhibuistis et infirmo.  Credunt aliqui me in oculis uestris complacere, et preces meas sibi apud uos prodesse, pro uoluntate sua metiuntur, nec mihi metiuntur. Unus eorum est magister Hugo de Nouaria, non nouus amicus et clericus uester, pro cuius clerico preces uestras domino G. archidiacono uerbo pariter porrexistis et scripto. Et quoniam nichil uos incepisse memini, quod imperfectum reliquerit manus uestra, rogo ego minima portio clericorum uestrorum, ut quia preces uestre nondum obtinuerunt effectum, pondus addatis precibus uestris, ut tam fidelis et honestus amicus uester per uos consequatur desiderium, et clericus Ecclesiam obtineat, quam de liberalitate uestra se obtenturum exspectat.



EPISTOLA CuI. AD DOMINUM ALBINUM PRESBYTERUM CARDINALEM  . Mittit ipsi superpelliceum nouum et talare.


Pauca uobiscum, Pater, uerba contuli, sed multum retuli fructum, humilitatem didici, combibi  mansuetudinem; grauitatis si non meminero, leuitatem 151 incurri; uerum mihi pretendebant Augustini discipulum et exclusa cupiditas et frugalitas inclusa; regularem habitum per gratiam Dei sic prefertis exterius, ut interius conseruetis. Huius habitus indicium principale uobis mitto, superpelliceum nouum, candidum et talare  , quod representet uobis uite nouitatem, munditie candorem, perseuerantie finem. Suscipite, Pater, manusculum filii, minus estimantes panni pretium quam uel mittentis animum, uel muneris sacramentum. Et quoniam in festo beate uirginis Genouefe mysticam superpellicii confectionem fratribus nostris moraliter exposui  , cum materiali superpelliceo mitto uobis etiam morale, ut ex sermone sit acceptum munus, et sermo ex munere sit  acceptus.





152 EPISTOLA CuII. PHILIPPI FRANCORUM REGIS AD LUCIUM III PAPAM. Rogat ut tueatur causam archiepiscopi Turonensis aduersus episcopum Dolensem, qui titulum archiepiscopatus sibi uindicabat.

Sanctissimo domino et Patri LUCIO summo pontifici, PHILIPPUS Dei gratia Francorum rex, salutem et cum omni deuotione debitam reuerentiam.

Si obliuisci potuerit mater filiorum uteri sui, et Ecclesia Romana regni Francorum obliuionem assumet, cum utrumque de iure sit impossibile, de natura difficile, de facto enorme. Quid enim ultra facere debuimus matri nostre, et non fecimus ei? usque in hodiernos dies in partibus nostris cum  gaudente gauisi sumus, cum flente fleuimus, utrumque calicem passionis et letitie, sine simultatis idolo, aut discordie, combibentes, persecutiones ipsius  , que frequentius acciderunt, Patres nostri reges Francorum et robustis portabant humeris, et extentis brachiis defendebant. Exempla proponere, retractare est beneficia, quorum debetis in quem collata sunt, non qui contulit, meminisse. Et  quoniam hec omnia melius nostis, Pater, et tam persecutionis aliene, quam uestre in sancte memorie Patre nostro Alexandro consolationis particeps fuistis, securiori confidentia uobis exponimus ea que 153 ad corone nostre gloriam, uel eius ignominiam et iacturam respiciunt, ut de plenitudine consilii et auxilii uestri solatium reportemus. Turonensem Ecclesiam nostram semper ac Patrum nostrorum fuisse, et presentium memoria tenet, et priscorum annalia profitentur. Totius Britannie minoris metropolitanus hactenus exstitit, qui Turonensi prefuit Ecclesie, et in ipso partes extreme regni nostri usque ad Oceanum requiescunt. Ecce, Pater, diebus adolescentie nostre nos impugnant  non solum qui armatam militiam exercent, sed et qui in sorte Domini uocantur, clerici  Dolensens  , forte non sine dolo dolorem nobis inferre conantur, in tenero capite nostro coronam antiquam confringere molientes. Charissimum ac fidelem nostrum Turonensem archiepiscopum suggestione quorumdam et fauore, ut dicitur, cuiusdam, infra breuissimi temporis angustias uocastis, ut de causa, que magis nostra est, quam sua respondeat, et statum corone in ancipiti statera ponat, periculosum sane et ignominiosum nobis et posteris qui succedent. Proinde sanctitati uestre preces ex toto corde prodeuntes fundimus, ut intuitu Dei et pacis regni Francorum, que in hoc articulo, si processerit, peritura est, a causa ista penitus desistatis. Sed, sicut temporibus antecessorum nostrorum Turonensis Ecclesia metropolitanum  suum in tota minori Britannia obtinuit, ita diebus nostris, quos perturbare nec debetis nec uultis, obtineat et obseruet. Quod si forte, quod non credimus, inexorabilem uos inuenerimus, usque ad congruum tempus quo Dominus pacem et quietem regno nostro dare uoluerit, archiepiscopo nostro Turonensi dilationes indulgeat benignitas uestra, quoniam propter necessarias regno nostro  causas eum retinuimus: Primo, propter difficillimam quam cum comite Flandrie guerram habemus; secundo, propter motus plusquam ciuiles qui in prouincia Britannie 154 insurgunt inter principes eiusdem prouincie et regis Anglorum filios; tertio, propter proximum colloquii terminum, quod cum imperatore post Pascha, Deo uolente, sumus habituri. In quibus omnibus ipsius archiepiscopi industria, presentia, consilio et auxilio indigemus. Sciat autem paternitas uestra, quoniam in generali conuentu  nostro, quem in initio Quadragesime propter hanc causam et alias regni necessitates Parisius conuocauimus, consilio archiepiscoporum, et episcoporum, ac baronum nostrorum predictum archiepiscopum ab incepto itinere retinuimus,  utpote necessarium nobis et utilem rebus inceptis, et per Dei gratiam ad honorem regni nostri peragendis. Fideles nostros presentium latores abbatem de Sarcocello  , et magistrum P. familiarem et clericum Parisiensem uestrum ac nostrum uobis transmisimus, ut in his, que ex parte nostra uobis dixerint, fidem eis habeatis, et per eosdem uoluntatem uestram nobis, si placuerit, remandetis.



155 EPISTOLA CuIII, AD EUMDEM SUB PERSONA PHILIPPI REGIS. Eamdem Turonensis archiepiscopi causam commendat.

Clausa nobis et regno Francorum, quod hactenus Ecclesie Romanum fidelissimum exstitit, paterna  uiscera uestra, saltem in dilatione quam pro Ecclesia Turonensi postulauimus, sentientes, et inexorabilem animum uestrum non sine confusione nostra nunc experti, celum et terram in testimonium uocamus, ut si quando regias aures nostras uobis aut fratribus uestris clauserimus, excusabiles ualeamus apud Deum et homines apparere. Sustinuimus pacem uestram, et ecce turbatio, et in lesione Turonensis Ecclesie, que tempore Patrum nostrorum integram metropolitani iurisdictionem in tota minori Britannia obtinuit, regnum nostrum turpiter imminuere ac mutilare contendit Eclesia Romana, coronam de 156 capite nostro deiicere, frangere et pedibus conculcare. Quid enim aliud est archiepiscopum in eadem prouincia contra metropolitanum  suum et integritatem regni nostri erigere uelle, quam ab hereditate Patrum nostrorum nos tanquam imbecilles et resistere non ualentes eiicere et fugare? uideat Dominus et iudicet quod si processerit factum istud, minus amodo uos estimabimus Patrem quam uitricum, minus sentietis nos filium quam priuignum. Usque ad animam nostram pertinget gladius iste, ut exheredati clamemus, plangamus nudati, contempti et abiecti a uobis ultionem  quandoque Dei et hominum exspectemus. Neque enim solummodo uulnerabit nos plaga ista, sed et omnes totius regni barones in compassionem accendet, ut de manu uestra requirat Dominus aliquando sanguinem, qui propterea fundi potest, et inter regnum, et maiores regni principes materiam secessionis et guerram perpetuam, que accidere poterit, eis imputet qui merentur. Ex preteritorum enim exemplis colligimus materiam futurorum, et sicut antiquis temporibus occasione dissensionis huius multorum sanguis effusus est, ita et diebus nostris, nisi per industriam uestram uenienti morbo citius occurratur, clades communis, et generalis strages inter Francos et Britones poterit suscitari. Melius est autem in tempore occurrere,  quam post exitum uindicari.



157 EPISTOLA CIX. AD DOMINUM OCTAuIANUM EX PERSONA PHILIPPI REGIS. Conqueritur de curia Romana sibi minus beneuola.

Inuiti compellimur hodie celum et terram inuocare, et commouere in testimonium nostrum, quoniam irreuerenter impugnant adolescentiam nostram. Hinc ecclesiastici Patres, inde principes seculares Ecclesiam Romanam, quod nequaquam sperauimus, aduersariam nobis sentimus, et usque ad animam descendit gladius iste, cum in regie corone nostre confractionem manus extendant, qui eam saltem Petri gladio defendere debuissent. Contra Turonensem Ecclesiam, que nostra est, erigere conatur  apostolica sedes in Britannia minore Dolensem archiepiscopum, et integritatem regni nostri, que temporibus Patrum nostrorum illesa perstitit, ledere, minuere, detruncare. Hec sunt beneficia meritorum regni nostri. He retributiones et gratiarum actiones deuotionis et fidei, quam Ecclesie Romane Patres nostri semper exhibuerunt in omni persecutione uestra parati, pro Ecclesia Dei et imperare fideliter suis, et resistere uiriliter alienis. Perpetue dissensionis et guerre materiam suscitare contenditis inter nos et regni nostri principes occidentales, et ut, abiecta reuerentia quam Ecclesie Romane hactenus exhibuimus, facie uobis respondeamus aduersa; suscitatis odiorum incendia, que, si excreuerint in flammam, inexstinguibiliter peruenient  in fauillam. Exheredati, spoliati, nudati per Ecclesiam Romanam, quantum in uobis est, aut periculose pugnare 158 compellimur, aut turpiter exsulare. Opponat se tantis malis auctoritas uestra, nec recidiua permittat exempla renasci, quibus multus sanguis innoxius effusus est, et iterum effundi poterit, si fauore cuiusdam, ut dicitur, qui non sine dolo Dolensis electus est, regni nostri partes nobis occiduas auferatis.



EPISTOLA CX. AD MAGISTRUM MELIOREM CARDINALEM  EX PERSONA DOMINI REMENSIS. Commendat idem negotium archiepiscopi Turonensis.


Que ad utilitatem et pacem sancte Romane Ecclesie spectant, oculo uigilanti tenemur attendere, et primos discordie motus tanquam paruulos ad petram allidentes comprimere et necare. Occasione Turonensis et Dolensis discordie tantus in animum domini regis et principum eius amaritudinis rancor descendit, ut coram archiepiscopis, episcopis et baronibus regni ab Ecclesia Romana se conqueratur exheredari, et dignitatem Ecclesie Turonensis, que sua est, aliter quam temporibus Patrum suorum  fuerit, imminui, et turpiter mutilari. Ingratam sibi et Patribus suis clamat Ecclesiam Romanam, et oblitam beneficiorum, que persecutionis et pacis temporibus a Francorum regibus hactenus percepit, pro matre perhibet se recepisse nouercam. Inde est quod dilectionem tuam, de qua non immerito specialiter confidimus, monemus, rogamus et consulimus, ut quacunque arte potueris, factum istud impedias, nec propter fauorem persone illius, que tibi natione coniuncta est, pacem 159 et concordiam, que inter Romanam Ecclesiam et regnum Francorum hactenus inuiolabilis exstitit, turbari permittas. Credimus enim, quia si dominus papa contra Turonensem Ecclesiam processerit in facto isto, dominus rex et omnes barones  eius indignatione, ira et odio plusquam credi potest animati et armati, abiecta paulisper reuerentia quam Ecclesie Romane debent, noua et periculosa consilia tractare cogentur, et non poterit leuiter exstingui, quod precipitanter potuit incitari. Melius est autem in tempore occurrere, quam post exitum uindicari.



EPISTOLA CXI. AD LONDENSEM ARCHIEPISCOPUM. Mittit ei ampullam theriace.


uerecundiam meam tetigit littera uestra, Pater, et castigato rubore frontem perfudit, commemorans pro negotiis uestris apud dominum papam me fuisse sollicitum, et in consiliis nuntii uestri magistri Thobie minus desidem quam deuotum. Non modicus est obsequiorum fructus, eos quibus impensa sunt maxime potentes et nobiles uel in modico 160-161 meminisse. Placet mihi seruitium meum complacuisse uobis, et in uestra gratiarum actione totus accingor, et accendor ad maiora, si uel opportunitatem occasio non deserat, uel opportunitas occasioni concurrat. Petrum uestrum pariter ac  nostrum  commendabili morum nobilitate inter iuuenes precipuum, sicut mandastis, quantum nobis Dominus permittit, et commonemus Patrum uerbis, et promouemus fratrum exemplis. Sacre pagine studens  scholas ueritatis in auditorio, scholas uirtutis frequentat in claustro: cum neque hic sine ueritate uirtutem, neque ibi sine uirtute combibat ueritatem. Duo sugens ubera cito poterit impinguari, ut tanquam saginatus uitulus, uel fortis aries, siue filius arietum de grege Domini ad altare ipsius et ipse immolari possit, et quando uobis placuerit pro aliis immolare  . Consideranti mihi quid uobis domino meo possem mittere, nichil occurrit quo non abundetis et uos, et ideo inter  diuitias et delicias occidentales, orientale munusculum mitto uobis ampullam tyriaca  probatissima plenam, ab archiepiscopo Mamertino  , Antiocheni patriarche  suffraganeo  , concanonico et amico nostro, mihi datam. Humile satis, sed utile xenium, magnis et potentibus uiris acceptum: quorum et uite status fructuosus est in seculo, et exitus a seculo luctuosus. Si quid aliud  placuerit uobis, quod in Francia, que monstris caret  , inueniri possit, parati sumus sine dissimulatione querere, sine dilatione transferre.



162 EPISTOLA CXII. AD RAIMUNDUM PRIOREM S. GENOuEFAE. Rogat ut se apud coabbates excuset, quod capitulo adesse non possit.

Casus fortuiti qui preuideri non possunt humano iudicio, cum ex insidiis fortune pendeant, eorum prescientiam soli sibi Dominus reseruauit. Calore febrium laborans Marisiaci decumbo  , timens ne, si duriorem euectionem ascendam, uehiculi motus accedens, incommodum periculi uehementius accendat. Oblatos cibos fastidio, eorum oblationes nec appeto nec affecto. Continua tamen  nondum immoderata, calor et sitis, somnus inquietus, urina intensior, dolor capitis et membrorum, et alia quedam febrilia symptomata, que propriis appellant uocabulis, qui in uase uitreo coloris et substantie peccata discernunt. Spero tamen quia, si paucis diebus quieti corporee indulgeam, per Dei misericordiam succedent meliora et uiciniora saluti. Interim, carissime, in instanti communis capituli  conuentu uices nostras suppleas, ut audias et intelligas quid loquatur. Dedit enim tibi  Dominus in omnibus his intellectum. Et quoniam absentia mea non ex uoluntate, sed ex necessitate procedit, apud dominos et coabbates nostros rogo te habe me excusatum. Saluta ex parte nostra carissimos et predilectos fratres nostros omnes, qui soli sunt corona mea et gaudium meum in Domino. uale, et ora ut ualeam.



163-164 EPISTOLA CXIII. AD L. CARDINALEM S. ROMANAE ECCLESIAE  . Rogat ut dispensatio ad ordines suscipiendos concedatur cuidam iudici comitis Flandrie.

Iucundam uestri memoriam dum recolo, Pater, fructuosam reporto conscientiam, quam in breui articulo temporis et letificastis uerbo, et edificastis exemplo. Curram et proficiam in odore uirtutum  uestrarum; si autem perficere non inuenero, magis imputandum erit negligentie mee quam eruditioni uestre. Interim pro presentium latore supplico, qui cum me consuluisset, ad consilium uestrum missus a me, de sacro oraculo uestro sapientie simul ac salutis responsum exspectat. Iurisdictionem ciuilem usque ad rigorem  , quam imperium mistum quidam appellant, sub potestate comitis Flandrensis, procuratorio nomine diu exercuit  , ubi ex officio qualitercunque suscepto  tenebatur et innocentes absoluere, et noxios condemnare. Neminem tamen, ut ipse confitetur, ad effusionem sanguinis ore proprio condemnauit, sed confessos aut conuictos de crimine, communie Ambianensi, ad quam iudicium sanguinis spectat, secundum quod meruisset reus, iudicandos exposuit et plectendos. Inde secuta 165 est capitalis pena multorum, aliis suspensis, aliis prout exigebat consuetudo taliter damnatorum, aliter interfectis. Nullum tamen odio, siue pecunia, siue aliquo alio contra iustitiam affectu supradicte communie iudicandum exposuit aut damnandum. Reuersus in se renuntiauit his omnibus et condignos fructus penitentie concipiens in animo, Deo seruire in sacerdotali ordine desiderat et affectat. Suscipite desiderium  eius, et salubriter ei consulite, temperato per dispensationem rigore, ne absorbeatur a tristitia, si ei uia diuini mysterii claudatur, qui sic plangit admissa, ut non admittat plangenda.



EPISTOLA CXIu. AD DECANUM ET CAPITULUM S. CRUCIS AURELIANENSIS. Hortatur eos, ut cuidam clerico, in cuius gratiam papa ipsis scripserat, se prestent beneuolos.

Paternas Domini pape preces, monitus, et mandata, tanta debetis hilaritate ac diligentia suscipere, ut obedientia uestra diuinam uobis gratiam comparet et humanam. Et quoniam pro Ioanne latore 166 presentium clerico uestro in Ecclesia uestra enutrito et educato summus pontifex monendo,  rogando et mandando scripsit uobis; ego quoque sicut clericus et amicus uester, moneo et consulo, ut in petitione predicti clerici beneuolam simul et beneficam manum uestram aperiatis ei, quoniam tanto Patri non parere perire est, non obedire obire. Moueat uos pariter et moneat eiusdem clerici non inhonesta paupertas, non ignota natiuitas, non illitterata pubertas. Accedit ad cumulum et stimulum petitionis huius, quod dominus  papa domino Remensi archiepiscopo excusationem negotii commisit, paruitatem meam tante potestati tanquam Hylam Herculi, et urticam lilio iungens, qui mandatum apostolicum, si desides apparueritis, implebit non minus celeriter quam potenter. Nouerit autem prudentia uestra, quoniam acceptius est spontaneum beneficium quam inuoluntarium, gratuitum quam extortum.



EPISTOLA CXu. AD FULCONEM MAGISTRUM SCHOLARUM S. CRUCIS AURELIANENSIS  . Rogat ut sinat quemdam clericum publice legere in schola Aurelianensi.

Molestum mihi est quoties aliquem mo estare compellor, presertim dominos meos, quibus uel  ob meritorum gratiam, uel ob reuerentiam dignitatis assurgere teneor et seruire. Unum ex eis uos estimo, cuius honorem minus in causis offendere quam defendere sum paratus. Sed quoniam mandata apostolica tanquam muri sunt urbis, quos transilire non licet: eo terrore percussus, ne Romulei fratris  sortem simul 167 ac mortem capitis amissione saltem ciuiliter incurram; sicut primo uos commonueram, ita et secunda commonitione uobis consulo, ut magistrum G. secundum mandatum domini pape licite legere permittatis. Quod si forte nolueritis, peremptorio uelim nolim uobis edicto denuntio, ut prima die lune instantis Aduentus Dominici Parisius eumdem G. ad tale  regimen scholarum minus idoneum ostendatis.



168 EPISTOLA CXuI. AD GUILLELMUM REMENSEM ARCHIEPISCOPUM  . Eius implorat auxilium pro quodam rustico a regis ministris iniuste oppresso.

Angustant me, ne augusto sermone scribam uobis, hinc necessitas mensis Augusti, inde festiuitas Patris Augustini. In primores familiaris et domemestica, in secundo cura pastoralis et canonica  nec scribentem recipiunt, nec reiiciunt disponentem. Inter hec malui rudis esse, ut indemnis essem, quam inuocare musas, ut eruditus apparerem. Mitto uobis hominem rusticanum de post fetantes acceptum in palatiis regum et presidum pretoriis elinguem ac mutum, cuius causa sine consilio uestro peribit, sine auxilio uestro ualido non ualebit. Sublimes rapiunt eum et innocentem condemnant ministri domini regis, substantiolam eius alendis uxori et filiis non sufficientem diripere uolentes, dum non est qui redimat, neque qui saluum faciat.



169 EPISTOLA CXuII. AD EUMDEM. Scribit in gratiam cuiusdam hospitis Sancte Genouefe, ut liberetur ab exactione prepositi Pinciacensis.


Prepositus Pinciacensis  contra propositum quod uobis promiserat, postposita in hac parte memoria uestri, ouem uestram pro dimidia relinquens intonsam, reliquum non solum tondere, sed excoriare contendit. Centum solidos a paupere nostro exigit, quos sub centesimis mutuabiur, si propositum prepositi non mutetur. Et quia nichil incepisse uos memini, quod imperfectum reliquerit manus uestra, precor ut hominem innocentem, et usque ad tempora ista ab exactione regia liberum, beate Genouefe uirginis hospitem et seruum  , consilio et auxilio uestro ita faciatis absolui in solidum, ne in centum solidis condemnetur.  Plenum erit beneficium, si absolutionem secuta fuerit plenitudo. Cantorem Siluanectensem, qui atroces canonicis nostris iniurias, contumax et  arrogans irrogauit, sue manumissionis immemor  quam ab Ecclesia nostra gratis accepit ingratus, si placet, certo die citari et loco faciatis, et nobis super tanto respondeat excessu, quoniam die quam nobis in quarta feria assignastis Nouiomi, uos non credimus adfuturum. Distentum est marsupium eius, et sicut animal illud plenum est uento  , ita et sacculus plenus est argento. Pecuniariter puniri potest, qui criminaliter meruit accusari.



170-171 EPISTOLA CXuIII. AD R. CARNOTENSEM ELECTUM  . Ipsi commendat ecclesiam et canonicos suos de Soisiaco, ne ab officialibus iniuste grauentur.

Initia sacre promotionis uestre, et futuri, Deo  uolente, sacerdotii uestri merita, Spiritus sancti disciplina suscipiat, qui et fidelem consiliis uestris formam, et felicem negotiis finem imponat. Ad huius oblationem uoti et desiderii sacrificium nos inuitant et communis quam omnibus Ecclesiarum prelatis debemus reuerentia, et specialis obedientia pariter et fides, quam domino magnifico et benefico nobis auunculo uestro Remensi archiepiscopo  a multis retro temporibus exhibere tenemur. Et quoniam his gratiarum uinculis uobis respondere, temporibus opportunis, parati sumus, et uitium ingratitudinis tam circa uos quam circa alios dominos nostros penitus abhorremus: precipuam ac preclaram nobilitatem uestram rogamus, ut sicut decessores uestri Carnotenses episcopi, precipue dominus  noster auunculus uester, et post eum bone memorie I. et P.  Carnotenses episcopi nobis beneuole detulerunt, et uos equis passibus, et si  non maioribus, liberaliter deferatis. Est in episcopatu uestro ecclesia quedam nostra in uillula nostra, que Sosiacum dicitur  , tam obscura nomine, quam tenuis facultate, in qua duo canonici  regulares curam parochie gerentes  Deo deseruiunt, quibus officiales uestri occasione cuiusdam collecte, quam fecisse uos dicunt, quadraginta solidorum onus imponunt, quod neque nos, neque Patres nostri suscipere consueuimus 172 aut portare. Remittite nobis hanc angariam, Pater, que et nobis est oneri, et uobis futura non est honori. In aliis episcopatibus, Parisiensi scilicet et Suessionensi  , liberi sunt ab his oneribus fratres nostri, nec a uobis, Deo uolente, grauari incipient, qui per uos, sicut confidimus, specialius defendi  deberent.



173-174 EPISTOLA CXIX. AD GUILLELMUM REMENSEM ARCHIEPISCOPUM. Petit translationem cuiusdam monachi in aliud monasterium.

Capax est gratie uestre sinus, Pater, et sic patens omnibus, ut non deficiat singulis, et proficiat uniuersis. Erubescant et reuereantur ingrati, quos frequentius preueniunt beneficia uestra, quam eorum obsequia subsequantur. De talium indeuoto numero non esse credimus Th. monachum uestrum in tribulatione sua de uestra sperantem beneuolentia,  de uestra gratia confidentem. Sicut intelleximus, frater est draconum, et socius struthionum, et inter scorpiones habitans, monachorum simultates et odia eo sentit profundius, quo propinquius intuetur. Non est qui consoletur eum, nisi a uobis ei citius consulatur. uir est, qui etsi apud uos commendari non egeat emendicatis suffragiis, de me tamen estimans supra me, iuuari se credit precibus alienis. Educite eum, si placet, de Ur Chaldeorum, quod interpretatur incendium captiuantium, ut cum liberatus fuerit a labiis iniquis et a lingua dolosa, immolet pro uobis Deo sacrificium laudis, et reddat Altissimo uota sua.



175 EPISTOLA CXX. AD HUGONEM ABBATEM S. uINCENTII SYLuANECTENSIS. Postulat ut ueniam concedat cuidam canonico reuententi in suum monasterium.


Charissimo fratri et amico HUGONI, abbati S. uincentii Syluanectensis frater STEPHANUS de S. Genouefa salutem et sinceram dilectionem.

Mouit nos senectus et supplicatio I. fratris et concanonici nostri, qui sic a uobis postulat ueniam, ut suam non diffiteatur culpam. Paratus est satisfactioni parere, et misericordiam uestram in confessione reatus sui, ne pereat, preuenire. Preces fundimus et nos pro eo ut, consideratione etatis  longeue, conuersationis antique, miserationis diuine, sinum aperiatis paternum reuertenti, et recipiatis penitentem, quem exclusistis peccantem  .



176 EPISTOLA CXXI. AD URBANUM SUMMUM PONTIFICEM. Rogat ut petitiones quas fundit pro ecclesia sua S. Genouefe, suscipere et implere dignetur.

Initia sacri apostolatus uestri  , Pater, ea deuotione suscipimus, ut ex eo certa concipiamus fiducia et humilibus dari gratiam, et confusionem superbis. Hac iustitie libra  singulorum merita pensabit tantus uicarius Petri, cui Dominus affluenter contulit scientiam, et cum scientia potestatem. Nec deesse poterit his duabus gratissima tertia  comes, uoluntas bona et beneplacens, et perfecta, quo funiculo triplici sancta desideria, recta consilia, et iusta opera consummatius astringuntur. Interim glorior inde mecum ego minima filiorum uestrorum portio, quod dominum nunc et patrem meum quandoque uiderim in scholis, ubi tanquam Hylas mirabar Herculem, magnis uirtutum et prudentie passibus incedentem. Exinde uestri nominis reuerentiam concepi, uestre auctoritatis combibi memoriam, fructuosum mihi proponens exemplar, doctrinam ex uerbis, ex moribus disciplinam. Ecce ego et Eclesia mihi indigno commissa uestri sumus, cum omni hilaritate parati omnia mandata uestra sine dissimulatione suscipere, sine dilatione complere. Preces fundimus sanctitati uestre, ut  petitiones nostras quas per dominum B. acolythum uestrum uobis porrigimus, sicut Ecclesie uestre uideritis expedire, et suscipiatis beneuole et benefice compleatis



177 EPISTOLA CXXII. AD MAGISTRUM REGINALDUM, AURELIANENSIS ECCLESIAE ARCHIPRESBYTERUM. Petit ut in iniuriam fratri suo illatam condigna satisfactione curet emendari.


Somnolenta est amicitia, que in necessitatibus amici tardius excitatur. Hoc uitium ne incurras, hilarem te precor exhibe in causa Stephani fratris mei, cuius iniuriam, quoniam mea est, tuam esse debueras estimare. Et quoniam nondum plene satisfactum est apostolico mandato per dominum Parisiensem episcopum prolato, tu, penes quem non minima portio iurisdictionis  ecclesiastice, unde gaudeo, consistit, supple uigilanter et uiriliter quod excusationi deest, ut exinde tibi gratias agam, et iniuriam passus industria tua recipiam ultionem.  Fiat, obsecro, sine mora, 178 que omnino contrahet ad se periculum, si sine periculo malefactor transierit Pascha, quod Latine transitum appellamus.



EPISTOLA CXXIII. AD MAGISTRUM BERTERUM CAMERACENSEM ARCHIDIACONUM. Rogat ut dominum suum deprecetur pro quodam negotio.

uerecundum nec minus uerum est quod loquor; timeo dominum meum ac uestrum  offendere uel improbis questibus uel precibus importunis. Sufficit mihi gratia sua. quam solam omnibus prefero solatiis, omnibus antidotis antepono. Sed quoniam de plenitudine eius omnes accipiunt, preces quas ei  Parisius obtuli, precor, ei porrigite, ut ad consequendum 179 quod postulo, per uestram inducatur industriam, per uestrum monitum moueatur. Opportunum se tempus obtulit, quo cum electo  Aurelianensi  et familiarius loqui possit, et quod uoluerit ab eo facilius impetrare. Diem festum acturus est Remis, ut audiuimus, ubi, concurrente temporis et loci o casione, nichil negabit domino nostro, quem non solum beneuolum, sed et maxime beneficum nuper expertus est in desiderio suo.



EPISTOLA CXXIu. AD HENRICUM AURELIANENSEM EPISCOPUM, EX PERSONA ABBATIS S. EuURTII AURELIANENSIS. Conqueritur de regio exactore, a quo opprimebatur.

Dies tribulationis et augustie dies hec. Litteras domini regis sollicitudine nostra impetratas, ministro et exactori regio porreximus, et in earum oblatione sustinuimus pacem, et non uenit; quesiuimus bona, et ecce turbatio. Superbe respondit, et  non est auersus furor eius, sed adhuc manus eius extenta. Dixit sese nec litteris obedire, nec mandatis, nisi specialia reciperet intersignia sibi et domino regio cognita 180 et comperta. Predam nostram non solum non restituit, sed quod residuum erat abstulit et abduxit. Moueat paterna uiscera uestra dolor noster, et in liberatione nostra promotionis uestre principia consecrate, ne si palatini satellites in consimilibus inuenerint uos tepidum, commune sit periculum uestrum pariter ac uestrorum. Domum reuerti nec audeo nec presumo, cum Ecclesia nostra in quotidianis deficiat lamentis, et adhuc lacryme eius in maxillis eius. Parisius cum abbate S. Genouefe remansi, exspectans ab uberibus consolationis uestre refici, et in presenti angustia  uestro consilio pariter et auxilio liberari.



EPISTOLA CXXu. AD G. ABBATEM S. AMBROSII BITURIC. Commendat quemdam canonicum apud se Parisiis commorantem.

Charissimo fratri et amico G. abbatis S. Ambrosii Bituricensis frater STEPHANUS abbas de S. Genouefa salutem et dilectionem.

In reuocatione, seu translatione fratris Al. canonici uestri uerbo uobis euangelico respondemus: Modice fidei, quare dubitasti?  Fraternam uoluit scindere caritatem, qui uerbo iniquo et doloso dixit nos recipere nolle tam idoneum et utilem fratrem, qui filios uestros eque intendimus ut nostros honorare, colere et amare. Grata est nobis  societas eius, ingrata reuocatio, ingratior dubietas, qua eum a nobis lingua tertia uoluit separare. Placeat uobis ut nobiscum maneat, 181 ne si mandato uestro transferatur ad alios, alieno mandato nobis minime deferatur.



EPISTOLA CXXuI. AD ROLANDUM DE DINANO. Hortatur ut ceptum opus perficiat.


Nobili uiro ROLANDO de Dinano  STEPHANUS S. Genouefe dictus abbas totusque Ecclesie ipsius humilis conuentus salutem et uitam eternam.

Copiosus est diuine gratie sinus, qui nec deficit singulis, et sufficit uniuersis, dispersos colligit, errantes reuocat, redeuntes amplectitur, nolentes trahit, et inuitos compellit intrare. Huius desiderio deuotionem uestram gaudemus accendi, que terrene militie labores infructuosos contemnens, totam se, ut audiuimus, ad palmam superne uocationis extendit, dum aut in opera misericordie libenter  erogat sua, aut in exemplum iustitie humiliter bona prosequitur aliena. Crescat in dies uoluntas hec bona et beneplacens et perfecta, ut ecclesia, quam edificatis, regularibus disciplinis  per industriam uestram possit instrui, per abundantiam suppleri, per prouidentiam gubernari. Et quoniam secreto Dei iudicio carnis uestre non relinquitis heredes, nouellam illam plantationem uestram in parte bonorum uestrorum heredem constituite, ut cum defeceritis, recipiant uos in eterna tabernacula: ne, si forte indigentes et orphanos reliqueritis eos, mendicare cogantur, et de laboribus uestris alius aliquis consequatur gloriam et honorem. Ne autem 182 beneficia uestra transitoria uel illusoria post dormitationem uestram appareant, pro salute uestra  monemus, consulimus et rogamus, ut ea firmitate conferantur Ecclesie quam conficitis, ne aut alicuius malitia possint auferri, aut auaritia minui, aut potentia perturbari. Ita demum fratres quos inibi ad seruitium Dei colligitis, mensuram bonam et confertam et coagitatam et supereffluentem dabunt in sinum uestrum, si paupertas eorum ex abundantia uestra sufficienter suppleta fuerit, et eleemosyne uestre perseueranter aluerint seruos Dei. Interim commendamus uobis sancte conuersationis et indolis in Christo precipue fratrem W. canonicum nostrum pariter ac uestrum, cuius conuersatio inter nos grata Deo et hominibus sine omni querela communem gratiam meruit, singularem opinionem reportauit. Suscipite in eo partem uiscerum nostrorum,  cui sic Ecclesiam nostram concessimus, ut tanquam unus ex nobis temporalia simul ac spiritualia fraterna communione percipiat, communi fraternitate persoluat. Liberalitatem uestram plena gratiarum actione prosequimur, qui palefridum  uestrum  sine merito nostro nobis misistis et donantis affectum in tam conuenienti dono familiariter ostendistis.



183 EPISTOLA CXXuII. AD GUILLELMUM REMENSEM ARCHIEPISCOPUM  . Significat regem exemisse eum ab itinere Romano.

Sicut uobis significaueram, Pater, ad dominum regem die mihi assignata recessurus accessi: paratus ad uiam cuius formidolosa sunt initia, periculosa media, nouissima fastuosa. Post aliquas deliberationes Deus, in cuius manu corda sunt regum, consilium domini regis mutauit, et a labore futuri itineris absoluit me princeps beneuolus, bonam uoluntatem meam in negotiis suis commendans; et si magna minimis comparari debeant, gratiam pro  gratia mihi reddens. uobis interim, Pater, ex parte famuli uestri gratiarum actio et uox laudis, qui per litteras uestras suscipiendi laboris exhortationem utilem, consolationem uberem, compassionem humilem mihi supra quam meruerim non negastis.



184 EPISTOLA CXXuIII. AD NIuELONEM SUESSIONENSEM EPISCOPUM  . Hortatur ut perficiat quod inceperat in ecclesia S. Ioannis.

Fructuosa sunt opera, que et caritas inchoat, et perseuerantia consummat. Radicem sequitur ramus, riuulus fontem sapit, opus intentionem commendat. Quod sincere a uobis et nobis super  ordinatione ecclesie Sancti Ioannis de uineis, auctoritate domini pape inchoatum est, perfectionem exspectat, et languentis Ecclesie defectus quotidiano clamore pulsat aures Domini Sabaoth, ut qui habitant terram austri cum panibus occurrant sitienti. Que uobis imputentur et nobis, si non bono peragatur exitu, quod bono inchoatum est principio. Celerem ac celebrem opem date et operam, ut in octauis Assumptionis beate uirginis Parisius ex  parte uestra mittatis, qui honorifice canonicos ducant, deducant et inducant  . Quia uero propter dilationem colloquii regii, dominum Remensem archiepiscopum adfuturum non credimus, diligenter inquirite quando et ubi conuenientius ei uobiscum possimus occurrere, et de eo quod superest deliberare et tractare. Super his omnibus significate nobis uoluntatem uestram, ne uel curramus in incertum, uel pugnantes quasi erem uerberemus.



185 EPISTOLA CXXIX. AD GUILLELMUM REMENSEM ARCHIEPISCOPUM. Conqueritur de episcopo Siluanectensi, qui maiorem suum de Borret  anathemate percusserat.

Ordo iudiciorum, Pater, multis excogitatis uigiliis, a quibusdam hodie Romane Ecclesie rectoribus  turbatur, qui sacris canonibus aut nec lectis, aut neglectis, non minus sunt in sententia precipites quam in exsecutione crudeles. Sine uocatione ligant, sine delectu excommunicant, sine cognitione condemnant. Horum de numero contendit se esse Siluanectensis episcopus, qui seruientem nostrum maiorem de Borret, omni ordine iudiciario postposito, non tam excommunicauit, quam illicitam et irregularem qualis qualis excommunicationis sententiam in eum primo aspectu iuri se offerentem euomuit, et uillam nostram ex leuissima uel nulla causa sub interdicto conclusit. Et quoniam, domine, refugium factus estis nobis, paternitati uestre, quam beneuolam simul experti sumus ac beneficam,  preces fundimus, ut seruientem nostrum prestito sacramento standi ad manatum uestrum, 186 si placet, absoluatis, et tam super causa eius quam super interdicto uille, quando et ubi uobis placuerit, nobis et episcopo diem et locum assignetis.



EPISTOLA CXXX. AD NICOLAUM PRIOREM S. BARTHOLOMAEI NOuIOMENSIS. Ipsi commendat Petrum nepotem suum.

Amicitiam nostram, quam caritas excitauit,  occasio non exstinguat. Prudenti loquor, et ei quem licet raro uideo, cogito tamen frequenter. Usque ad mortem infirmatus sum, et longo dolore confectus, nec presentia uestra, nec litteris, aut nuntio uestro consolationem suscepi. Remittetur negligentia, si diligentia compensetur. Communem Patrem 187 nostrum  , abbatem dico senem uestrum, et extremis suis, ut timeo, proximum honora, obsecro, ut sis longeuus super terram. Petrum meum, si excesserit, corrige; si opus habuerit, defende: culpas eius non foueo, sed nature faueo, qua mihi ligatus est.



EPISTOLA CXXXI. AD W . . . . . Grates agit de equo eleganti sibi ex Dania misso.

 Reuerendo patri et amico W. seniori  , consenescens, uiuere et uidere dies bonos.

Digna uox est beneficium capientis obligatum ad antidora se erga quemlibet profiteri. Aliter si quis egerit, aut indeuoti statuam colet, aut ingrati simulacrum adorabit. Infausta hec prodigiorum soboles, quarum prima informis, secunda infamis, utraque sine laude, neutra est sine sorde. Indeuotionis obscuritas, ingratitudinis obsceni as, beneficia preterita sepeliunt, presentia corrumpunt, futura repellunt. Harum contagia fugimus, harum consortia detestamur. Donum uestrum sic accipimus, ut effectum dilectionis ueneremur in munere, et affectum largitoris in muneris largitore. Aequum est ut pro  equo tam solemni solemnes referamus gratias, quem sedere deceret aut pontifices magnos, aut principes palatinos. Aliorum sessores uident et inuident, nec facile est apud nos consimilem aut pretio mercari, aut obsequio promereri. 188 Si qua fuit in dando mora, conuenienter purgata est, nec aliquod traxit ad se periculum, que tam plenum muneris exhibuit incrementum. Ductor eius nec sumptui pepercit in pabulo, nec uehiculum sibi usurpauit in equo: quod testantur et pili iucunda mollities, et iubarum compositio directa, collum succulentum, clunes pingues et equales, ilia non demissa, latera plana, color aureus, totus pulcher, et macula non est in eo. Quod de statu fratrum nostrorum quesistis,  sciat sollicita dilectio uestra, quoniam de die in diem per Dei misericordiam et in spiritualibus proficiunt, et temporalibus abundant, nec est inter eos occursus aut Satan, cum in fraterna concordia et conueniant singuli et congaudeant uniuersi.



189 EPISTOLA CXXXII. AD ALBERTUM, S. R. ECCLESIAE CANCELLARIUM. Ipsi commendat negotia cuiusdam clerici nobilis, que in curia Romana agitabantur.

Rogare, Pater, pro aliis cogimur, qui pro nobis non sufficimus impetrare. Primum caritatis affectus imperat, secundum improperat necessitatis defectus. Inter hec non minus sequens eam que foras mittit timorem, quam de beneuolentia uestra presumens, paternitati uestre commendo presentium  latorem A. subdiaconum, cuius si numeremus annorum tempora, iuuenis est; senex, si morum merita computemus. Adolescentiam suam sacris exposuit litteris supra cetaneos suos, concipiens et combibens et prophetas in Euangelio, et Euangelium in prophetis. His accedit quod non frequenter accidit, generis claritas, que etsi sola non sufficit, cum aliis proficit ad uirtutem. Dignus est pro quo et in sacris auribus fundantur preces, et a piis mentibus admittantur. Rogo ego deuotus famulus uester, ut in curia sancta per uos ei non solum supplicandi pandatur aditus, sed et in negotiis suis felix ac facilis prebeatur exitus impetrandi.



190 EPISTOLA CXXXIII. AD ABBATEM SANCTI DIONYSII  . Facultatem concedit cuidam canonico S. Genouefe, ut habitum S. Benedicti suscipiat.


Solus est cui omne secretum patet Deus, et qui iudicabit fines terre, ipse iudicat fines operum et terminos uoluntatum. Inde est quod desiderium fratris H. canonici nostri cupientis ad monasterium uestrum transire, nec commendare uolumus, nec reprehendere audemus, illi omnia reseruantes, qui tempore retributionis appendet merita singulorum in pondere et statera. Sed ut uestre petitioni et ardentissime fratris satisfaciamus uoluntati, liberum et absolutum uobis eum concedimus  ut nobiscum in habitu monastico Deo deseruiat, et ex eo fructum capiat beatus Benedictus, cui sacre religionis primitias sanctus contulit Augustinus. Testimonium perhibemus ei, quia per biennium et quadrimestre ferme spatium quo nobiscum demoratus est, religiose, mature et honeste sese habuit, et disciplinis regularibus intendens, sic omnium fratrum recepit gratiam, ut nullius mereretur offensam.



191 EPISTOLA CXXXIu. AD CISTERCIENSEM ET CLAREuALLENSEM ABBATES. Agit de conuersis Grandimontensibus in clericos insurgentibus.

uenerandis Patribus Cisterciensi abbati et Clareuallensi spiritu consilii animari, et spiritu fortitudinis  armari.

Ne infirmo peragantur exitu, que bono a uobis inchoata sunt, uigilet, obsecro, prudentia uestra, ut sententiam, quam cum summa deliberatione tulistis, astuta barbaries non insidiando circumuolet, non latendo subripiat, non inficiando corrumpat. Prudentiores sunt in generatione sua filiis lucis, et in errore suo facile habituri sunt consiliarios et fautores, uel eos qui corrumpuntur pecunia, uel qui adulationibus molliuntur. Necdum exsecutioni mandata est sententia, necdum transiuit in rem iudicatam, et dilationibus improbis delatores superbiunt, deluduntur iudices, mendicant clerici, Christi pauperes exsulant, et adhuc in domibus, quas eis assignastis, uulpes foueas habent et uolucres celi  nidos. Ferueat in uobis iudiciarius ordinis uigor, nec minas principum timens, nec simulatas hypocrisis latebras admittens, nec prolixis et politis sub specie religionis faucibus deferens, et ut iudex omnium remuneret conscientiam uestram, et fauor hominum commendet famam.



192 EPISTOLA CXXXu. AD A. S. R. ECCL. CANCELLARIUM. Rogat ut se prebeat propitium clericis Grandimontensibus aduersus conuersos.

Luctuosum in Ecclesia Dei spectaculum fideli ac flebili compassione dignum prosequuntur. Grandimontenses conuersi, miserabilem cetum clericorum exsulantium, barbas prolixas tanquam cornibe uentilantes   . Prudentiores sunt filiis lucis in generatione sua, et simplicitatem columbe serpentis astutia non tam fraudulenter circumuenit quam uiolenter absorbet. Ex illo uenerabili quondam collegio ministri altaris positi sunt quasi signum ad sagittam, et qui eos uident, mouent capita sua super  eos. Mendicant, exsulant uagi et profugi super terram, saturantur opprobriis, et ecce panem filiorum comedunt canes, et in tabernaculis iustorum uulpes foueas habent et uolucres celi nidos. Superbiunt in eos laici, et in corruptela pecunie spem ponentes, aurum in quo confidunt homines, sub exsecrabili sonitu promittunt eis, quorum oculi muneribus excecantur. Delegati a domino papa  iudices, quantum licuit, processerunt, sed ad nouum sacri apostolatus mandatum duobus sibi coniudicibus adiunctis, ut nequaquam nisi sub septenario numero  negotium tractaretur, maluerunt humiliter subsistere quam inutiliter laborare. Iam antea subdiderunt excommunicationi Stephanum quemdam, quem conuersi irreuerenter et contra sacros canones  in locum prioris, qui nec cesserat nec decesserat, intruserant. Omnes illos, qui ei tanquam priori obedirent, sub eadem sententia concludentes. 193 Assignauerunt etiam uiginti cellas clericis, in quibus sine inquietatione conuersorum pacifice Deo seruirent, ex litteris domini pape, intelligentes melius esse ut in propriis domibus uiuerent quam in alienis mendicarent. Omnes etiam de Grandimontensi ordine, qui hoc eorum mandatum impedirent, excommunicationi similiter subdiderunt. Conuersi, et qui eis adherent, nec timentes Deum, nec hominem reuerentes, utrumque articulum excommunicationis incurrerunt. Inde est, Pater sancte, quod ego minima portio clericorum uestrorum, qui omnibus  his interfui, sanctitati uestre preces fundo, ut zelo iustitie quo feruetis, occurratis superbientibus laicis; animo misericordie quo diligitis, oppressis et humilibus clericis succurratis.



194 EPISTOLA CXXXuI. AD LUNDENSEM ARCHIEPISCOPUM. Petrum nepotem, canonicum S. Genouefe commendat, ut eum beneficio gaudere curet.

Iucundam Petri nostri pariter et uestri conuersationem tanto grauius est nobis uel ad tempus amittere, quanto gratius esset ea perpetuo non carere. Si numeremus annorum tempora, iuuenis est; senex, si morum merita computemus. Inter scholares subtilis, inter claustrales humilis, ibi uerecundus, hic  uere mundus, ubique auide laudabilis, quia nunquam auidus erat laudis. In Ecclesia nostra simul et sua uerbo naturalem, scripto ciuilem, re et consensu cum utraque canonicam, cum beata uirgine  , cui assistimus, obligationem contraxit  , cuius solutionem nec prelatus debet concedere,  nec subditus postulare. Tanta eum diligentia curauimus, tantis impendiis extulimus, tanto fauore fouimus, ut eum solutum ab obedientia nostra remittere nichil aliud quam amittere estimemus. Absit ut acephalus exeat a nobis, et tanquam uentis expositus sine titulo clericus, sine stipendio miles, sine solatio togatus discurrat, miraculum suis, spectaculum alienis. Ne tamen uestram offendamus gratiam, ne uestram incurramus offensam, cum non tanquam apud nos depositum uobis restituimus, sed tanquam nobis appositum eum uobis interim commendamus. Quod si per Dei prouidentiam, et opem simul ac operam uestram, ab humiliori ad sublimiorem gradum, a scabello ad cathedram, a puluere subiectionis ad speculam regiminis  eum  uocare contigerit, in hoc laudabili profectu et prouentu plenam 195 ei absolutionem indulgemus, plenam concedimus libertatem.



EPISTOLA CXXXuII. AD G. ABBATEM S. SATYRI. Rogat pro quodam fugitiuo, ut culpam ipsi condonet.

Charissimo domino et Patri G. abbati Sancti Satyri, STEPHANUS de Sancta Genouefa dictus abbas, communes orationes in Domino.

Asperitatis et duritie plerique nos arguunt, quoties paulo acrius aut errantes corrigimus, aut corripimus inquietos. Quod si lapsum releuare, 196 pereuntem recipere, mendicantem pro foribus audire  negligamus, crudeles nos denuntiant et proximos homicidis. In primo si excesserimus, non exigetur ut a nobis subditis  ueniam postulemus. In secundo considerandum est quanta discretione regi debent qui president, ut circa subditos pereuntes misericordia uigilet, excitetur pietas, motum pariter et modum uindicte paternus uincat affectus. Inde est quod pro presentium latore fratre nuper et canonico nostro preces fundo, ut supplicanti pandatur aditus, colligatur uagus et profugus super terram, ne in saltu salutem amittat, in excessu decedat, in mora mortem incurrat, breui ad se reuersus paucos dies, quos foris cum carnali matre pueriliter egit, in gremio matris sue spiritualis multa penitentia uiriliter redimere contendit.



EPISTOLA CXXXuIII. AD ABBATEM CISTERCIENSEM SUB PERSONA CLERICORUM GRANDIMONTENSIUM. Grates referunt pro beneficiis sibi collatis.


Et si non condigna gratiarum actione, pia tamen  et humili sollicitudine beneficia uestra prosequimur, illum in uobis flexis genibus adorantes, de cuius plenitudine accepistis, ut et caritas uestra non deficiat singulis, et sufficiat uniuersis. Calamum quassatum conterebant, alii linum fumigans exstinguebant, et ecce a quatuor uentis insufflante super nos Spiritu 197 Dei, beneficiis et orationibus uestris ossa nostra arida reuiuiscunt. In falsis fratribus pericula passi, in consilio dolos, preiudicium in causa, uiolentiam in fuga, eiecti, pulsati, afflicti contumeliis, saturati opprobriis, sacerdote et leuita transeuntibus, semiuiuos a sancto Cisterciensi ordine ueri Samaritani discipulo suscepti sumus, et non usque in stabulum, sed usque in cubiculum genitricis sue perducti, panem filiorum copio e cum  eis sumpsimus, quibus mice cadentes de mensa dominorum nostrorum sufficere debuissent. Collegistis exsules, suscepistis eiectos, iuuistis pusillanimes, refouistis flebiles, mendicis stipem que sufficeret, imbecillis opem que proficeret, simplicibus consilium, supplicibus auxilium impendistis. In his omnibus quid retribuere possumus dominis nostris pro omnibus que retribuerunt nobis? Retribuat uobis Deus mercedem iusti, qui nos quamuis iniustos in nomine iusti recepistis. Sed quoniam negotium nostrum tanquam in statera appensum mouetur adhuc et fluctuat, et summi pontificis examen exspectat, nos in sola Dei misericordia sperantes, sancte paternitatis uestre  genibus aduoluti supplicamus, rogamus et obsecramus in Domino, ut quod in nobis cepistis fideliter et beneuole, feliciter ac benefice compleatis. Orationibus uestris et consiliis commendamus causam nostram, timentes ex his que precesserunt, indignationem et iram, immissiones per angelos malos, conuersorum nostrorum astutiam, potentiam, superbiam, fastum, sumptus, ambitum, et alia que terrori pauperibus et diuitibus sunt errori. ualete in Domino sanctissimi ac beatissimi Patres.



198 EPISTOLA CXXXIX. AD PETRUM DE DACIA. Hortatur eum ad perfectiora magis ac magis amplectenda.

 Amantissimo fratri PETRO de Dacia, S. Genouefe canonico, STEPHANUS de S. Genouefa dictus abbas, deposito Septentrionis frigore flamma caritatis ardere.

Solitam non solutam fraternitatis et gratie tibi  reseruamus amicitiam fideli memoria, nec tuam compensantes absentiam, nec longa terrarum spatia facili saltu desiderii transeuntes. His affectuum passibus occurrunt sibi cultores et discipuli caritatis, sollicitudinem suam solantur, negligentiam negligunt, tristitiam fugant, et artificioso quodam nature colloquio sibi confabulantur absentes. Currant inter nos hec religiosa commercia, et quod inuidet commeantium raritas, communio suppleat uoluntatum. Congaudemus tibi quod, deposita uetuste natiuitatis auita barbarie, totus in Christianam morum compositionem mansueueris, et quod Aethiopes mutatione nigelle pellis facere non possunt, candida glacialis Danesmarchie progenies  in te pariter et de te sibi gaudet fuisse collatum. His accedunt  regularis obseruantie disciplina, qua imbutus es in claustro, sacre Scripture doctrina, quam in scholis didicisti. Ex utroque matutinum et uespertinum sacrificium offerendi Deo uoluntas tua bona et beneplacens et perfecta. Hec in etate tua tenera tenere te uolumus. Iuuentutem tuam iuuat nos in hoc profectu proficisci. Dies extremos tuos si 199 contigerit annis senescere, non contingat animis se nescire. Interim de statu tuo solliciti per nuntium uel per epistolam certificari desideramus quid agas, quid agant tui circa te, quid et nos sperare debeamus uel de reditu ad nos, uel de redditu apud tuos  . Salutant te omnes fratres nostri communi desiderio, de te sperantes prospera, timentes  aduersa. uale ut uolumus, uelis ut ualeamus.



EPISTOLA CXL. AD DOMINUM PAPAM SUB PERSONA REGINAE FRANCORUM  . Rogat ut differat iudicium ferre in negotio archiepiscopi Turonensis et episcopi Dolensis usque ad reditum regis.

Materno compellor affectu, per succedentes singularum lapsus horarum, in absentia filii mei regis Francorum noua quedam recentiaque perpeti uulnera, et meam ipsius animam pertranseuntem gladium continuis sentire momentis. uidere mihi uideor  200 partem uiscerum meorum in sacrificio Domini offerri, et unicum filium meum tanquam colligatum cum Isaac imponi super altare, necdum tamen patientiam siue obedientiam Abrahe imitari possum uel assequi; quia et maternus excludit animus, et sexus in me femineus non admittit. Inter hos iterati partus dolores et antiqui puerperii renouatas angustias, nichil est quod consolationi mee sufficiat, nisi tantum crucis et passionis Dominice memoria, pro cuius exaltatione et honore tante in terris glorie filius in hac peregrinatione sese proposuit pati, et si necesse fuerit, cum Domino crucifigi. Peccat in Dei Filium, peccat in Spiritum sanctum, qui in tam deuota et religiosa eius absentia regnum ipsius in aliquo perturbat, et  in alium statum contendit inuoluere, uel permittit, quam in eo quo pacificus eius egressus sub quodam solatio populum sibi subditum reddidit minus flentem. Hec ideo, Pater, uobis scribo, quoniam specialiter cura regni mihi iniuncta maternum mouet et monet animum meum, ut prouida sollicitudine uideam, ne uel circa ecclesias, uel circa principes maiores seu minores, ciuitates, oppida, uel populum immutentur aliqua, quibus deuota peregrinatio filii mei regis indignari debeat aut turbari. Proinde rogo et obsecro, et tanquam deuota filia Romane Ecclesie fideliter consulo, ut negotium Turonensis et Dolensis Ecclesie usque ad reditum regis, quem desideramus et speramus in Domino, differatur, et Turonensis Ecclesia, que unum e precipuis membris  corone regie maximum inter alias obtinet locum, de patronatu regio gaudeat, nec Dolensium doleat uel impetu uel incursu. Nec enim patienter sustinere poterit peregrinus noster per Dei gratiam fortis adhuc et potens, nec regni principes equis oculis aspicient sub alio discrimine iura ecclesiarum suarum currere, que tempore bone memorie patris sui regis 201 Ludouici, uel suo hactenus processerunt, nec aliquo modo permittent metropolitanum minoris Britannie sub quadam prodigiosa facie superbire, uel cum Iano bicipitem  , uel Centauro bifrontem  .



202 EPISTOLA CXLI. AD R. REMENSEM DECANUM. Hortatur ut uite communis normam, que hucusque in Ecclesia Remensi perseuerabat, ab ea extorrem fieri non sinat.


uenerabili et discreto Magistro R. Remensi Decano  STEPHANUS de S. Genouefa, salutem et debitam antiquis Patribus reuerentiam.

Sustinete modicum quid insipientie mee, Pater et sacerdos magnus pusilli hominis  commonitorium non contemnat. Exiit sermo inter plures, quod antiqua Patrum uestigia  sacris instituta conciliis  , et a gloriosa hactenus Remensi Ecclesia diutius obseruata quidam ex uobis immutare contendunt, laminamque auream  religiose  consuetudinis, que in fronte ecclesie metropoleos apposita lucet omnibus qui in regno sunt, quadam singularitate  studeant delere, deiicere, conculcare. Singulari quodam priuilegio sedes Remensis inter alias Galliarum ecclesias eminebat, perseuerans  cum apostolis in communione panis  , et oratione, et in sociali communione sacramentalem preferens, maioribus erat spectaculum, minoribus documentum. Ex reliquiis regularium institutionum  duo sibi loca detinuerant, cenaculum refectionis et domum somni, in altero castigatam sequentes abstinentiam, in altero candidatam continentiam obseruantes. Procedentibus unanimiter de missa ad mensam, de spirituali refectione ad corporalem, premissa inuocatione Dominica  , et signo benedictionis super cibum extenso  reficiebant 203 conuiue Domini, minus uentrem quam mentem, sonante eis per ministerium lectoris  diuino eloquio, nunc admonendo preceptis, nunc prohibitionibus cercendo, interdum adigendo  minis et terroribus, nonnunquam blandiendo consolationibus et promissis. O felices epule, que non crapulam prouocant, sed sobrietati deseruiunt, et postquam sumpte fuerint, gratiarum actione clauduntur  , derelinquentes pauperibus alimoniam  corporalem, et conuiuis suis spiritualem fructum seruantes! In his et aliis obseruantiis regularibus incedebat Remensis Ecclesia, terribilis ut castrorum acies ordinata, amabilis suis, admirabilis alienis. Si hec immutari ceperint  , quid dicet germana eius loco et ordine Germania  , que inter alias institutiones ecclesiasticas refectionis adhuc et quietis fraternam communionem sic obseruat, ut modernam dissolutionem non admittat  ? Clamabit uel compatiens uel insultans: Quomodo obscuratum est aurum, mutatus est color optimus?  Clamabunt et Gallicane Ecclesie, dispensationis leuamen libentius admittentes quam austeritatis rigorem: Ecce Remensis Ecclesia facta est quasi una ex nobis, consortio suo  uerecundiam nostram operiens, auctoritate sua negligentiam nostram defendens. Uterque cantus iste epitaphium potius quam epithalamium est dicendum. Usurpabant sibi hactenus, nec immerito,  Parisiensis ciuitas doctrinam  , Remensis Ecclesia disciplinam  . Illa utrumque retinet quod incepit; hec si declinare ceperit, periculo proxima est, et non longe a lapsu. Occurrite, Pater, expansis brachiis et apertis uisceribus perniciose nouitati  resistite, et uirilem animum, quem de uobis opinio predicabat communis  , erigite in certamen, ne iuuentuti singulariter, ut non dicam seculariter uiuere uolenti, decanus senescens obediat, ne, quod absit! alicuius gloriole fauore uel affectu quispiam 204 conculcet in terra famam uestram, et gloriam uestram in puluerem deducat. Scio mansuetudinem domini mei Remensis archiepiscopi tantam esse, ut cum caritate, que omnia suffert, omnia sustinet, uoluntati filiorum cito cedat,  maxime cum generalis Ecclesie Gallicane consuetudo singulares portiones canonicis suis distribuendas concedat, et approbet, et summi pontificis auctoritas non reclamet. Sed iterum scio tantam  ipsius honestatem et prudentiam esse, quod antiquam Remensis Ecclesie dignitatem conseruabit in omnibus, et a concepto, ut aiunt, inceptoque proposito desistet, si hoc ei cum aliquibus de sacro collegio uestro persuadere uolueritis, et ne deformem hanc nouitatis formam inducat, uel admonere uiriliter, uel humiliter supplicare.



205-208 EPISTOLA CXLII. AD GODEFRIDUM ABBATEM S. SATYRI. Commendat quemdam canonicum suum.

Commonitorium misissem, si de contemptorio non timerem. Fraternus tamen urget affectus, ut non sileam a bonis, et licet non inuitum inuitem, ut susceptum ministerium potius onus estimet  quam honorem. In regimine positis mihi tibique, frater, multa toleranda sunt, multa dissimulanda, pleraque et uindicanda, sed cum dilectione hominum et odio uitiorum. Quis sapiens et custodiet hoc? Inter hec onera, sollicitudines et pericula necesse est nos et preteritorum habere memoriam, et presentium gerere curam, et prouidentiam assumere futurorum. In hoc certamine positus ego tecum minus de mea sufficientia confido quam de tua, plus de mea, quam de tua perseuerantia diffido. Oremus interim Altissimum, ut qui nos, licet occulto iudicio suo iusto, siue ad coronam, siue, quod absit! ad penam in prelationis culmine constituit, nobis preuenientem gratiam suam conferat et sequentem, qua et commissis fratribus,  quibus contigit nos preesse, contingat et prodesse, et cum ipsis proficientibus, ad uitam proficiscamur eternam. Inter hec preces tibi et uniuersis fratribus nostris dominis meis affectuosas fundo, ut fratrem Gilbertum canonicum nostrum, qui beneuolentiam uestram circa se plurimum commendat, pro amore meo et tractetis benignius, et plenius diligatis, paratus ad obsequium uestrum et Ecclesie uestre, sicut totum me offero, sic exhibeo me deuotum.





209 EPISTOLA CXLIII S. DIONYSII, S. GERMANI, S. uICTORIS ET S. GENOuEFAE ABBATUM AD PAPAM. Reddunt rationem de iis que in negotio Grandimontensium egerunt et statuerunt.

 Sanctissimo dom. et Patri, Dei gratia summo pontifici, H. S. Dionysii, F. S. Germani, G. S. uictoris, S. S. Genouefe dicti abbates, salutem et cum  omni subiectione et deuotione plenam in omnibus obedientiam.

ueterem scissure Grandimontensium plagam simulata quadam pace sub ulcerosa cicatrice latentem, conuersi eorum a ueritate quam promiserant reuersi, recidiua litigiorum peste suscitare contendunt, non confidentes de iustitia, sed, ut ipsi iactitant, in corruptela pecunie et effusione munerum spem ponentes. Post diutinos labores, post multos ad Ecclesiam Romanam ingressus, et inde regressus; post publicatum ordinis eorum, dum per urbes et oppida litigando discurrerent, miserabile spectaculum; post denudatam omnibus secretorum suorum quam appellant custodiam, dominus rex Francorum qui seipsum hodie Deo sacrificium obtulit  , conuocatis  baronibus suis et ecclesiasticis personis, prudentibus et religiosis, partes ad concordiam et pacem commouit et commonuit. Compromissum est utrinque sub attestatione ueritatis, que inter religiosos iuramenti uires obtinet, quia formam pacis, que coram celsitudine regia concessa fuisset et conscripta, obseruarent, qui aderant, et ab eis qui aberant instanter obseruari facerent et constanter: 210 concessa est et conscripta, sigilloque regio consignata, ipso clementissimo rege fideiussorem sese constituente; quod si aliqui deinceps paci tam solemniter celebrate contradicere uellent, eis contrarius esset, nec eos in terra sua reciperet: qui uero pacem obseruarent, eos sub protectione sua  colligeret, et in terra sua regio patrocinio communiret. Recitata sunt hec in capitulo Grandimontensi, et a priore, qui qualitercunque loco illi hodie presidet  , in manu Bituricensis archiepiscopi, in uerbo ueritatis, sub periculo anime sue firmata, et ab omnibus tam laicis quam clericis sub attestatione consilii firmantibus hoc promissum. Et ecce subito uentus ab aquilone ueniens concussit angulos domus illius, ut tam prior ille quam conuersi cum paucissimis clericis, quos aut blanditiis aut timore secum detinent, a fide promissa non minus imprudenter quam impudenter resiliant, et non ueriti ueritatem corrumpere, sub quodam sacrilegio his que iurauerant contradicant. Frater Bernardus uir simplex, et timens Deum, et recedens a malo, quod  laici conceperant, fidei sue secutus integritatem, cum quingentis ferme fratribus, laicorum fraudem non sequitur, promissum seruat, astutiam fugit, perfidiam  detestatur. Contra ipsum qui fidelis est in promisso, et fratres clericos, qui bini uel singuli per cellulas tanquam captiui detinentur, quidam conuersi fastu elati, astu callidi, gloriantes in uerbis, confidentes in muneribus, ad Ecclesiam Romanam accesserunt, ut sanctam religionem uestram, si possint, circumueniant, et cedros que in Libano sunt, ad uoluntatem suam incutiant et inflectant. Ad commune refugium appellationis, in quo dignitas Ecclesie Romane consistit, et omnes oppressi refugium inueniunt, clerici pro se et fratre Bernardo ante aliquam sententie prolationem canonice conuolarunt, sicut et canonice prouocantes, ita et canonice 211 prosequentes, et canonicam sententiam a uobis uel a delegatis iudicibus secundum sacros  canones exspectantes. Non moueat uos, Pater sancte, confusus laicorum clamor contra clericos inclusos, ne contra sessorem murmuret asina, ne glorietur serra contra eum qui tenet eam, nec idiota doceat clericum litteras, nec laicus imperet sacerdotalia sacerdoti. Clamat pro clericis et pro fratre B. qui pro iustitia indesinenter pugnat in auribus Domini Sabaoth; clamat et in sacris auribus uestris Christianissimus consanguineus uester rex Francorum, qui sanguinem suum, cuius particeps estis, quotidie pro Christo effundit, ut formam pacis que per ipsum concessa, conscripta et confirmata, et postmodum sacrilegio perfidorum uiolata est, faciatis obseruari, appellationem per clericos factam, utpote  canonicam recipi, laicos seditionarios et contradictionis filios, Philippum de Bellomonte et complices eius non admitti, sententiam a priore, cuius prauus ingressus et pessima conuersatio dicitur prepostere et prepropere in clericos latam irritari, cellas Grandimontenses, que in terra ipsius sunt ordinationi fratris B. et episcopi Parisiensis  , et aliorum prudentium et religiosorum uirorum committi. Si auctoritate uestra hec acta fuerint, gaudebit super hoc anima domini regis, qui quotidie pro Christo pugnat, et quasi a regno pro cruce Christi exsulat, gaudebit et gratias uobis aget, Ecclesiam Romanam et attollens preconiis, et secundum uestigia Patrum suorum in necessitatibus eius et recipiens et honorans. Si aliter, quod absit!  factum fuerit, timendum ne excitetur indignatio eius, et fidei pro qua militat minus deferat, minus suam deuotionem Ecclesie Romane exhibeat, minus obediens existat. Et quoniam tota Gallicana Ecclesia  in confusione clericorum Grandimontensium se esse lesam et confusam, in protectione et 212 uictoria ipsorum letam sese profitebitur et iucundam. Rogamus sanctam paternitatem uestram et, quantum licet filiis, consulimus patri, ut qui regnum Francorum et ecclesias in eo consistentes semper dilexistis, in hac petitione sua et exaudiatis beneuole, et quod petitur benefice compleatis



213 EPISTOLA CXLIu. AD DOMINUM PAPAM. IN PERSONA CLERICORUM GRANDIMONTENSIUM. Conqueruntur de conuersorum suorum insultibus.

* Merorem filii pater attendat, cuius in facie reuerenda religio mendicat gloriam, et ueritas interuentum. Gratis offert sancta dilectio uestra quod  debetur singulis, ut ex eodem throno iustitie, et consolationem habeant humiles, et confusionem superbi. Id experti sumus in nobis, Pater, auxilii consiliique multorum expertes, quorum gratiam conuersi nostri  uenari potius intendunt pecunia quam innocentia uenerari, confidentes in homine, et ponentes carnem brachium suum. Maledicti prophetici ueritatem non uerentur, armant et animant principes huius seculi, plebem sollicitant, quosdam etiam ex episcopis attentant, ut quos ex cellulis nostris per uiolentiam eiecerunt, ne eos monasteria recipiant, ne ecclesie tueantur, me quamuis indignum, pastorem  tamen suum, cum multitudine clericorum fratrum plus quam numero  ducentorum non tam fraudulenter quam uiolenter expulerunt confuso clamore et errore uulgari; substituentes alium  , qui nec decedenti succederet, nec cedenti. In his omnibus non est auersus furor eorum, sed usque adeo manus eorum extenta, ut per potentiam secularium quos in sui fauorem illicitis artibus et pecuniario questu conciliare non cessant, calamum in nobis conterere, et linum fumigans exstinguere per fas et nefas immisericorditer elaborent. Unica post Deum spes nostra, pater, in promotione 214 uestra  consistit, ut cuius in negotio prius exstitit adiacens uoluntas bona et beneplacens et perfecta, quantum licet et expedit, potestas commissa perficere inueniat, et faciat consummare. Computrescat circa uos, si placet, iugum  laicorum a facie olei  uestri, ut nec Eliezer dominetur Abrahe  , nec Saram contemnat Agar, nec idiota contemnat clericum, nec laicus imperet sacerdoti. Deiectum restituite, iuuate pusillanimem,  refouete flebilem et pastorem percussum, sanantes despectas oues gregis, in ea pace ad caulas reducite, ut qui subesse debent, ducendos se intelligant et docendos.



215 EPISTOLA CXLu. AD PETRUM DE DACIA  . Eum certiorem facit de fratrum beneuolentia.

Charissimo et amantissimo fratri et amico PETRO, STEPHANUS S. Genouefe dictus abbas, salutem et sinceram, uelint nolint inuidi, dilectionem.

Doleo super te, frater mi, amabilis ualde super amorem Ionathe, quod ad unius falsi rumusculi sonum turbatus es, et locutus, cum ex anteacta conuersatione tua credamus mentem tuam prudentia  discretam, fortitudine constantem, iustitia solidam, temperantia modestam. Super hunc quaternarium positus tanquam columna immobilis, non tanquam arundo uento agitata, nec adulantium flatus, nec detrahentium sibilos, nec delatorum commentitia subdolaque uerba suscipere debuisti. Sepenumero psallens et orans in cubiculo cordis tui dixisti Domino, ut liberaret animam tuam a labiis iniquis et a lingua dolosa. Ecce lingua tertia, que conturbat fratres, pene mouit candelabrum fraterne concordie tue de suo loco, et os quod mentitum est non timens occidere animam suam, crimine pessimo detractionis accusauit fratres innocentes et simplices, qui te sine fraude diligunt, sine simultate recolunt, sine inuidia prosequuntur.  Quanta potui diligentia et in capitulo et extra capitulum sub attestatione obedientie quesiui, frater, de uerbo illo malitioso, blasphemo, iniquo et doloso, sed nec auctorem inueni, nec cognitorem aut relatorem: cum omnes et admirantes negarent, et negantes mirarentur. 216 Prohibui etiam auctoritate, que mihi super eos commissa est, ne linguas que in udo sunt, talibus exponant, ne mansuetudinem tuam multiloquio ledant, ne indignationem tuam uaniloquio prouocent, ne spei nostre pariter et tue fructus in flore stultiloquio perimant, aut exstinguant. Securus de integritate ipsorum et dilectione quam erga te sine simulatione retinent, securum te facio quod nec illa que tibi malitiose dicta sunt,  dixerunt, nec aliqua que te offendere debeant, facturi sunt aliquando uel dicturi. Rogo ego qualiscunque prelatus tuus per ubera matris tue Ecclesie, in qua professionem uerbo et scripto fecisti, per merita uirginis Genouefe, quam intime dilexisti et diligis, per fratrum socialem ac sacramentalem communionem, per meam qui te sincere diligo: si aliqua penes te est memoria, ut scrupulus iste sic amoueatur a mente tua, a lingua tua, a manu tua, ut nec reliquias eius in te retineas,  nec recidiua consimilis perturbationis indicia falsis persuasionibus admittas. Super muneribus a te transmissis gratias ago tibi, gratias fratrum singuli, gratias uniuersi. Prospere per Dei gratiam circa nos ac fratres nostros succedunt omnia, cum necessariis abundemus, et ex religiosa fratrum sanctaque conuersatione spiritualia temporalibus respondeant et occurrant. Augetur fratrum numerus, renouantur edificia, multiplicantur possessiones, et, quod maius est, pax et tranquillitas inter fratres, discipline regularis obseruantia, in officiis ecclesiasticis deuota contentio, et coram Deo commendat eorum secretam conscientiam, et coram hominibus securam famam. Sperantes de Dei misericordia, qui facit nos abundare supra id quam  petimus et intelligimus, incepimus renouare sarta tecta ecclesie nostre  stillicidio proflua, uento peruia, uetustate consumpta: nouam lignorum materiam comparamus superponendam parietibus, et 217 tecto plumbeo supponendam. Parietes etiam innouamus sectis et politis lapidibus exterius fulcientes. Potens est Deus prouidere operi sumptus necessarios, qui mihi et fratribus nostris propositum contulit operandi.



EPISTOLA CXLuI. AD LUNDENSEM ARCHIEP. Sibi gratulatur de Petro canonico suo ad episcopatum promoto.

Reuerendo Patri et amico A. Lundensi archiepiscopo, Suecie primati  , STEPHANUS de Sancta  Genouefa.

Dominos et amicos nostros quos uidere non possumus, frequenti cogitatione recolimus, frequenti dilectione complectimur, desiderio prosequimur, obsequio ueneramur. Inter alios et supra, singulare nobis erigit theatrum auctoritas nominis uestri, cuius et umbraculo consequimur refrigerium, et spectaculo plausum. Fama personam uestram predicat, persona fame uires accommodat: illa recto iudicio non mentiente de operibus, ista iusto medio de moribus metiente. Nec hoc dicimus ut oleo peccatoris caput uestrum impinguare uelimus sacro chrismate perunctum, qui ex proposito uestro uirtutes emulari debemus, non uirtutibus  adulari. Pro fratre nostro carissimo clerico, et filio 218 uestro Petro preces aliquando uobis porreximus, quas in gratiarum conuertimus actionem, quoniam, ut audiuimus, eum sic honorastis et onerastis, ut et honor non deficiat ex onere, et onus proficiat ex honore. Augeat et Deus gratiam suam, augeat et gratiam uestram, ut gratiam pro gratia consecutus, et Deo seruiat in ministris suis, et uobis placeat in ministeriis uestris. Iocose dixerim que sequuntur, et que non indignationem  prouocent, sed ad misericordiam uos inuitent. Patres uestri secundum carnem  gentili adhuc ritu ac superstitione detenti Gallias inuadentes fortitudine brachii sui, et in robore uirium suarum urbes, castella, ceterasque munitiones ceperunt; uicos, uillas et agros uastarunt: homines, alios in predam et captiuitatem abduxerunt, alios in ore gladii percusserunt; loca sancta incendio et ruina ad solum usque deiecerunt. Inter alias, quod sine suspirio et singultu referre non possumus, nec debemus, ecclesiam apostolorum Petri et Pauli, in qua beata uirgo Genouefa requiescit in corpore  , regali ope et opere constructam musiuo  intus et extra, sicut reliquie adhuc testantur, ornatam et depictam,  miserabili concremarunt incendio, nec sacro loco parcentes, nec beate uirgini, aliisue sanctis qui ibi requiescunt, reuerentiam exhibentes. Tandem per Dei gratiam barbaries illa antiqua, Christiana mansuetudine mitigata est et mutata, et septentrionale frigus calore fidei liquefactum, reiectis idolis Creatorem suum recognouit, partemque Galliarum, que a Septentrionis nomine Normannia dicitur  , Nores et Dani renati in Christo sibi et posteris suis retinent, inhabitant et colunt. In illa persecutione parietes ecclesie nostre combusti, et exesi uetustate nimia et corruptione minantur ruinam, et suspirant fulciri sustentaculo, et opperiuntur operiri tecto. Comparata est  lignorum materies superponenda refectis parietibus, et laminis 219 plumbeis supponenda. Speramus in Domino, quia qui cepit opus, perficiet solidabitque,  et sumptus prouidebit necessarios qui nunquam derelinquit in se sperantes seruos suos. Et quoniam in tanto opere, siue onere, stipem mendicare compellimur alienam, recurrimus ad liberalitatem uestram, ut qui aliquando Romanum consueuistis emere plumbum  , in cemendo plumbo Anglico et beneuolum aperiatis animum, et beneficam extendatis manum. Illo plumbo nudantur ecclesie, teguntur isto. Dissimilis negotiatio, cum in illa sepe mereat acceptor, in ista semper mereatur largitor. Illud litigioso semper auro redimitur, istud religioso precum pretio comparatur. Fratrem nostrum G. presentium latorem misimus, qui et prudenter impleat mandatum nostrum, et fideliter nobis reportet beneficium  alienum.



220-221 EPISTOLA CXLuII. AD uALDEMARUM SLEWICENSEM EPISCOPUM Plumbum petit ad ecclesie S. Genouefe reparationem et ornatum.

uenerabili et illustri uiro uADELMARO, episcopo de Selewik  , frater STEPHANUS de S. Genouefa, qualiscunque minister, salutem et cum omni dilectione fidele obsequium.

Iucundam uestri memoriam reliquit nobis absentia uestra, cuius si delectamur reliquiis, ita reficimur blandimentis. Mirabamur senilem maturitatem in iuuene, episcopalem dignitatem in futuro antistite, profundam humilitatem in nobili stirpe,  munificentiam liberalem in scholastico, socialem affabilitatem in sanguine regio, Gallicanam elegantiam in septentrionali uiro. Non credimus in uobis  honores mutasse mores, quos per Dei gratiam natura uobis potius contulit quam fortuna. Ex his confidentiam assumpsimus scribendi uobis, et attrita, ut aiunt, fronte sine meritis nostris beneficium aliquod postulandi. Id solum in petitione solatium superest, quia, si repulsam patiatur, non rubet si non exaudiatur, epistola uerecundiam non incurrit. Antiqui parentes uestri cum adhuc errore gentili sub idololatria tenerentur, et iusto Dei iudicio Gallias inuadentes ciuitates et oppida ceperunt, destruxerunt municipia, ecclesias subuerterunt. Inter alias ecclesiam beate Genouefe uirginis regali ope et opere constructam miserabili concremarunt incendio, cuius rei testes existunt 222 parietes extunc combusti et exesi, corruptionem suam calce  in cineres putrefacta monstrantes, et ruinam minantes. Eos reficere incepimus comparata iam lignorum materie, que et superponatur innouatis parietibus, et tecto plumbeo supponatur. Sub quodam rubore mendicantes rogamus et petimus, ut aliquid de beneuola ac benefica liberalitate uestra nobis mittatis, quo plumbum emamus, non Romanum, sed Anglicum, quoniam Anglico plumbo teguntur ecclesie, nudantur Romano. uiuet iugiter in Ecclesia nostra felix memoria nominis uestri, sub testimonio beneficii a uobis beate uirgini Genouefe liberaliter impensi. Fratrem nostrum G. presentium latorem misimus, qui et prudenter impleat mandatum nostrum, et fideliter nobis reportet beneficium  alienum.



223 EPISTOLA CXLuIII. AD GUILLELMUM ABBATEM DE PARACLITO. Plumbum etiam ab eo expetit.

uenerabili fratri et amico GUILLELMO abbati de Paraclito  , STEPHANUS de Sancta Genouefa, seniori consenescens, in plenitudine dierum plenitudinem gaudiorum.


Laudamus ueteres, nostris tamen utimur annis.

Peticum est, non propheticum quod diximus, ueridicum tamen. Patres nostri sicut tempore, ita et auctoritate et religione precesserunt in uia Domini. Nam sicut Hylas Herculem, non equis eos passibus consectamur. Formam uiuendi Moyses  tradidit Hebreis, Numa Pompilius Romanis, Phoroneus  Grecis, Trimegistus Aegyptiis, Filius Dei Christianis. Huic subseruiens Augustinus tanquam Samaritani stabularius duos denarios, quos ab eo acceperat, uerbum scilicet doctrine, et exemplum uite, in curam nostri fideliter expendit et prudenter, recepturus mercedem cum Samaritanus redierit. In hoc agone quanquam in diuersis Ecclesiis uobiscum  sudauimus, et sudamus  ita pugnantes, non quasi qui erem uerberans, et currentes non quasi in incertum. De statu uestro incerti, de nostro uos certificamus, scientes quia et gaudere cum gaudentibus, et flere cum flentibus parati estis. Prospere per Dei gratiam circa nos et fratres aguntur omnia, et non est occursus, neque Satan, cum in summa tranquillitate et pace unanimes habitent in domo Domini, sola contentione seruiendi Domino sese inuicem precedere cum humilitate certantes. Spiritualibus 224 occurrunt temporalia, peractis ferme spatiosis et speciosis regularibus officinis  , et per uillas rusticis edificiis, spatio simul et specie certantibus cum urbanis. Sollicitudinem curamque nostram conuertimus in renouandis et fulciendis  antiquis ecclesie parietibus uetustate et incendio putrefactis, dissolutionem minantibus et ruinam. Comparauimus et nouam lignorum materiem ad sarta tecta reficienda, que et superponatur. Hac enim materia si Deus permiserit, speramus nos operturos ecclesiam, non attendentes significationem plumbi prophetici, quod super iniquitatem sedere dicitur, sed basilice nostre utilitatem et decorem. Huius metalli materiam querimus, non figuram. Et quoniam tanto oneri siue operi expiendo non sufficimus, stipem ab amicis nostris mendicare compellimur alienam, quorum ope et opera insufficientiam nostram suppleamus. Importunus forte et improbus sermone breui prolixitatem epistole  redimo. Sed quod potes adiuua nos.



225 EPISTOLA CXLIX. AD OMERUM RIPENSEM EPISCOPUM  . Commendat G. canonicum suum, quem mittit in Daniam.

Quatuor sunt que aut nouas conciliant amicitias, ut ueteres solunt: Alterne confabulationes, obsequia mutua, litterarum frequens excursus, uirtutis fama consentiens ueritati. Huius ultimi beneficio faciem uestram quam oculis uidere non meruimus, imaginatione complectimur, applaudentes fame que et liberalitatem uestram predicat, et religionem commendat. In scholis ueritatem didicistis, in sacerdotio uirtutem; sed nec in illis ueritatem sine uirtute, nec in isto uirtutem sine ueritate. Ex his  de beneuolentia uestra potius quam de nostris meritis confidentes, carissimum fratrem nostrum et canonicum G. presentium latorem, quem pro negotiis Ecclesie nostre misimus, uestre beneuolentie commendamus, ut eum in quibus necesse habuerit pro amore Dei et nostro, et firmetis consilio, et patrocinio sustentetis. Retribuet uobis Deus, qui  recipientibus iustum in nomine iusti mercedem iusti retribuet, et mensuram bonam et confertam et coagitatam et supereffluentem pro misericordie sanctis operibus dabit in sinum uestrum.



226 EPISTOLA CL. AD LUNDENSEM ARCHIEPISCOPUM. Sub nomine Salomonis commendat Petrum ipsius nepotem.

Lundensi archiepiscopo salutem temporalem pariter et eternam.

Felix opera et impensa, cuius intentionem fructuosus sinus excipit, desiderium complet exitus, spei fiducia nec tollitur, nec mentitur. Hec in Salomone uestro uere uerbis et operibus pacifico, non inuitum uos inuitare debent, ut quod in eo beneuole  cepistis, benefice compleatis, prosequentes bonam iuuenis indolem, qui sic litterarum studiis intendit, ut a uirtutum semitis non recedat. Planta est, que per Dei gratiam et irrigationem uestram, fecundam coalescet in arborem, cuius et folium cito non defluet, et fructum suum dabit in tempore suo. Testimonium ei perhibemus commoranti nobiscum in monte, quia in scholis assiduus, honestus in hospitio, nec effusus in superfluis, nec in necessariis est angustus. Sociorum beneuolentiam sic meretur, ut omnium gratiam non amittat. Gaudeat super eo sancta paternitas uestra, et illustrem uestri sanguinis celsitudinem sic exaltetis in ipso, ut et honor eius tanto respondeat generi, et genus  tantum consentaneum sit honori. Sic glorietur patruus in nepote, ut nepos ex patruo sublimetur.



227 EPISTOLA CLI. AD QUEMDAM CANONICUM: Facultatem concedit cuidam suo canonico alium ordinem ingrediendi, ac in eo commorandi.

Iuuande sunt uoluntates, quibus et deuotio prebet initium, et quarum discretio firmat progressum. Hec attendentes in dilecto nostro II. latore presentium, concanonico nostro, petitionibus eius nec obsistere diutius audemus, nec detrahere integrum arbitramur: liberam igitur ei domum religionis expetendi, et intrandi damus licentiam, quatenus apud alios quam apud nos, Deo iuuante, et arctius uiuat, et districtius conuersetur: preces  ergo pro eo porrigimus, ut apud quos commorari gratum habuerit, pro commendabili, legendi et cantandi scientia que in eo est, et beneuole suscipiatur, et benefice tractetur.



EPISTOLA CLII. AD CANUTUM REGEM DANIAE. Agit de nobili adolescente Dano apud S. Genouefam fato functo ac tumulato.

Nobili uiro, et ab auis atauisque regibus procreato  CANUTO, fr. STEPHANUS de S. Genouefa dictus abbas, totusque Ecclesie conuentus humilis, salutem in salutis Auctore.

uiris illustribus, et qui de sanguine regio ducunt originem, proprie conuenit, ut sicut sunt magnifici 228 genere, ita sint munifici largitate. Quod si largitas usque ad ecclesias extendatur, et pro salute propria requieque defunctorum, et maxime parentum ac propinquorum, qui facultatibus abundant, loca religiosa uisitent, pauperes alant, eleemosynas distribuant, coram Deo gratiam, et coram hominibus promerentur fauorem. Frater uester carnalis, bone indolis iuuenis Waldemarus  , cuius memoria in benedictione est, regio generi uestro condigna uirtute respondens, et apud nos spiritum  reddidit Deo, et inter nos corpus commendauit sepulcro. Orationum ac beneficiorum spiritualium, sicut unus ex nobis, particeps est, et erit in perpetuum, surrecturus in die iudicii cum beata uirgine Genouefa, et extreme benedictionis sententiam cum his qui a dextris erunt, et cum ipsa pariter recepturus. Et quoniam parietes ecclesie in qua requiescit, parentum uestrorum, adhuc gentilium concrematos incendio, et nimia extunc uetustate consumptos renouare incepimus, et sarta tecta ipsius noua lignorum materie, plumbeisque laminis contegere proposuimus, nobilitati uestre preces fundimus, ut ad cemendum plumbum per presentium latorem G. canonicum nostrum aliquod beneficium  nobis mittatis, unde et a Deo remuneretur liberalitas uestra, et ab hominibus commendetur generis uestri fama, et a nobis celebrior et frequentior habeatur fratris uestri memoria sempiterna.



229 EPISTOLA CLIII AD EUMDEM. Ab eo etiam petit plumbum ad ecclesie S. Genouefe tectum operiendum.

Illustrissimo et Christianissimo regi Danorum CANUTO  , fr. STEPHANUS S. Genouefe dictus abbas, totusque ipsius Ecclesie humilis conuentus, salutem, uitam et uictoriam.

Gloriosam ac felicem regni Danorum potentiam  et uirtutem, qua antiqui parentes uestri pagano errore adhuc detenti, in fortitudine brachii sui et in robore uirium suarum Gallias inuaserunt, et Annales historiarum continent, et communis fama recitat, et urbium oppidorumque muri semiruti protestantur. Ex eorum uos nobili stirpe descendisse, et gentilem illam tyrannidem in Christianam mansuetudinem mutasse  gaudet mater Ecclesia, cui assiduum impenditis cultum, deuotum exhibetis obsequium,  beneficum erogatis augmentum, nec regio fastu per Dei gratiam sacerdotium premitis, nec debitam reuerentiam sacerdotio denegatis. Cumque in aliis quibusdam regnis per tyrannidem principum seruituti subiecta sit Ecclesia, in uestro per regalem clementiam uestram libera est et quieta. Supradicte persecutionis a uiris potentibus gentilibus tunc illate calicem bibit, et absinthio doloris inebriata est Ecclesia beate uirginis Genouefe, in qua, Deo licet indigni deseruimus, fracta, diruta et combusta. Testantur hoc parietes incendio illo consumpti, et calce in cinerem commutata, putrefacti, 230 tremuli ex exesi. Eos renouare incepimus, superponenda noua lignorum materie, et tecto plumbeo supponenda. Nec hoc dicimus, princeps uictoriosissime,  ut querulis aut mendicis uocibus importune aliquid uel improbe postulemus a clementia uestra, sed ut misericorditer consanguineum uestrum nobilem uirum Canutum moneatis, ne omnino sit immemor fratris suis Waldemari, qui in beato fine suo canonicus noster factus  , in celebri claustri nostri loco sepultus, in omnibus beneficiis et orationibus, que in Ecclesia nostra fiunt, particeps, frater, et socius nec in uita partem aliquam, ut dicitur, seu funiculum hereditatis sue possedit, nec post mortem siue ipse, siue Ecclesia pro eo aliquid inde percepit. uox iustitie ipsius clamat ad fratrem de terra: Frater, da mihi portionem substantie paterne que me contingit . Rogamus,  supplicamus ac petimus, ut uos qui toties armis superatis idololatras et iugo subiicitis Christiano   , nobilis illius uiri pectus licet ferreum precibus expugnetis, ut mortuo fratri suo gratiam non neget, et in tanta necessitate Ecclesie, in qua frater eius et diem clausit ultimum et diem exspectat extremum, pro tota hereditate quam possidet, aliquid mittat, unde et apud Deum securior sit eius conscientia, et apud homines hilarior fama, et circa mortuum liberalitas appareat debita, et beneuolentia manifestetur fraterna. Charissimum fratrem et canonicum nostrum presentium latorem G. clementie uestre commendamus, ut eum regali iuuetis patricinio, et, si opus fuerit, auxilio protegatis. ualeat et crescat in dies semper magnificentia uestra.



231-232 EPISTOLA CLIu. AD NIuELONEM SUESSIONENSEM EPISCOPUM. Rogat pro suis canonicis de Firmitate Milonis, ut a quodam onere curet eos subleuari.


Inter ceteras afflictiones, sub quibus hodie gemit Ecclesia, nouas et indebitas exactiones prestare compellitur: et cum liberi debeant esse filii, tributa soluunt et decimas, tanquam penitus alieni. uerum facilius toleratur a singulis quod ab omnibus sustinetur, cum tamen gemitus omnium dolorem non minuat singulorum. Tangit nos hec plaga, communis Pater, que tantum non inuitat, sed etiam inuitum trahit, ut et soluatis decimas, et decimas exigatis  . Successores Melchisedech filios Aaron non excusant, nec leuitarum immunitas portione  sibi concessa gaudere permittitur, cum uniuersos fiscus absorbeat, nec tamen liberetur Christus unde  affligitur Christianus. Inter hos tamen singultus et quotidiana suspiria, sancte paternitati uestre preces fundimus, ut fratribus nostris apud sanctum uedastum  demorantibus, in quantum uobis placuerit, parcatis, et nobis prestetis hoc beneficium, quibus consueuistis semper exhibere uultum 233 hilarem et iucundum. Tenuis est eorum sacellus, nec distento uiuunt marsupio, qui fere per biennium, suspensis parochialibus organis  , uestro subiacuerunt, pro culpa comitis, interdicto  .



234 EPISTOLA CLu. AD PAPAM. Rogat eum pro ecclesia S. uictoris, ut seruet annualia Ecclesie Parisiensis ipsis concessa.

Sanctissimo domino et Patri, Dei gratia summo  pontifici, fr. STEPHANUS de Sancta Genouefa dictus abbas, totius obedientie deuotionis et seruitutis plenitudinem.

Prudentes et potentes in generatione sua uiri, qui tunc temporis in ecclesia Parisiensi titulati preerant, ecclesiam Sancti uictoris tanto dilectionis ac deuotionis affectu prosecuti sunt, ut in ea sacre religionis odore tacti pariter ac tracti, plerique ipsorum non solum conferrent sua, sed et seipsos offerrent  . In hoc glorioso certamine largiendi sua beato regularium collegio sic et uniuersi prouocabant singulos, et singuli uniuersos, ut ex singulorum facultatibus predictorum inopie fratrum possessiones et pecunie prouenirent: et ex uniuersorum  beneuola simul ac benefica deuotione suarum annualia prebendarum  . Eorum piam libertatem filii qui pro patribus suis in Ecclesia Parisiensi nati sunt, cum imitari deberent, immutare contendunt, sequentes in hac parte mores quos non coluerunt patres eorum, ut quod illi contulerunt isti auferant: quod extulerunt extra, aut quod fundauerunt effodiant et effundant. Dura filiorum conditio, qui nec eos in opere contrario sequi uolunt,  qui sepulcra patrum edificabant, ne memoria eorum, qui prophetas interfecerant, 235 deleretur. Hi uero qui bonis operibus patrum suorum contradicere uolunt, quantum in ipsis est, memoriam eternam in qua iusti permanent, et extenuare tentant, et exterminare contendunt. Nec sunt audiendi, Pater, iuuenculi hac noua uoluntate sua, qui patres suos et matrem suam eximiam Parisiensem Ecclesiam non honorant, non uerentes quod per ueritatem dicitur: Honora patrem tuum et matrem ut sis longeuus super terram . Sane prebendarum Parisiensium annualia, ecclesie Sancti uictoris ex integro deberi, et ipsius Ecclesie Parisiensis tam episcopi quam capituli authenticum rescriptum testatur, et sanctorum Romanorum pontificum priuilegia  confirmant, et plus quam longissimi temporis prescriptio ciuili simul et canonico iure clamat. Sancta etiam paternitas uestra per discretionem et scientiam uobis et sancte Romane Ecclesie a Deo datam, illius uerbi quod in priuilegio continetur, scilicet, ex integro, interpretationem scripsistis, et uiris prudentibus Atrebatensi et Ambianensi episcopis, et abbati Prulieensi non cognitionem misistis, sed exsecutionem: quibus sicut nec mandati uestri uel unum iota licet pretermittere, sic nec uobis, si dici liceat, in his que canonice statuistis, conuenit aliquid immutare. Ut enim uerbo principis utamur, qui longe sacro apostolatu uestro inferior est, interpretationem inter ius et equitatem positam  uobis solis et oportet et licet inspicere. Et quoniam interpretatio uestra generalis est, et necessaria: rogamus uos, Pater sancte, ego minima portio filiorum uestrorum, et omnes quotquot institutiones ordinis Sancti uictoris pro posse nostro obseruamus, ut interpretationem a nobis iuste et canonice prolatam faciatis firmiter obseruari, et religiosissime ac ordinatissime ecclesie Sancti uictoris iura conseruetis integra, ne forte, quod absit! dici possit a  maleuolis, quia non 236 liberauit pauperem a potente, et pauperem cui non erat adiutor.



EPISTOLA CLuI. AD DOMINUM ATREBATENSEM  Commendat et laudat abbatem de Sarneio  temere accusatum.

Mater et fomes detractionis inuidia uelato capite solita murmurare, diebus nostris procedit in publicum, ut iam non sagittet in obscuro rectos corde, nec sedens in insidiis interficiat innocentem, sed uibrato in caput iusti coram omnibus gladio lethale uulnus false delationis infigat. uenerandis etiam sese 237 collegiis immiscens, non solum carduos agri conculcat, sed et cedros Libani, quantum in se est, ueneno inficit, incendio cremat, exterminio perdit. Magistram  seueritatis et seueritatis ministram promittit, dissimulat iniquitatem, innocentiam simulat, et, ut facilius ei credatur, mendacio periurium addit, periurio sacrilegium auget, falsos testes subornat, simplicitatem iudicum circumuenit, quousque damnetur innocens, et uiuus absorbeatur, quem mortificare contendit. Huius monstri pestem mortiferam sacre et religiose aures et assibilantem non recipiunt, et reiiciunt insistentem. Armatum et animatum contra tantum prodigium, Pater, uos esse confido, ut secundum discretionem uestram, nec insidiando circumuolet, nec latendo subripiat, nec inficiendo corrumpat. Hec adeo dixerim, quia quosdam laicos peruersos potius quam conuersos Lemouicensis  montis  , secreto didici conflare et machinare dolos contra uirum iustum, uirum simplicem et rectum apud homines, et, ut credimus, apud Deum, abbatem scilicet de Sarnaio, quem ex humili loco sublimitas conscientie clarum, et ex utroque hilaritas fame commendabilem predicat et acceptum. Fomitem rancoris et inuidie contraxerunt, ex eo quod in causam quam contra clericos suos habuerunt, uir predictus zelo Dei accensus, quantum potuit oppressis clericis astitit, nec destitit iuuare pusillanimes, afflictis consulere, uagos et profugos consolari. Generatio illa praua atque peruersa, prudentior filiis lucis in negotiis huius, qui in maligno positus est, mundi, per quosdam abbates  ordinis Cisterciensis, forte nimis credulos, et ut sibi credatur, querentes aut querulos, incrustare tendit sinceritatem fame predicti uiri, et sacrosanctum collegium abbatum uestrorum  , ipsis etiam angelis reuerendum, false corruptela calumnie, contra uirum iustum accendere, ut iniquitas opprimat iustitiam, 238 et mendacium absorbeat ueritatem. Stet in hoc conflictu, si necesse fuerit, rigor et uigor auctoritatis uestre, pro uiro sancto et iusto, imo pro totius ordinis euitando scandalo, ne ii qui dixerunt, linguam nostram magnificabimus , impie uoluntatis sue desideratam reportent uictoriam, et ille nullam sustineat iniuriam, qui nullam admisit offensam.



239 EPISTOLA CLuII. AD LUNDENSEM ARCHIEP. Excusat se quod non tradiderit pecuniam creditam.


Reuerendo Patri ac domino Lundensi archiepiscopo, Suecie primati, STEPHANUS, dictus abbas S. Genouefe, salutem et debitam tanto Patri reuerentiam.

*Depositum uestrum per manum Absalon clerici uestri, nobis commissum uerecundi suscepimus, caute reposuimus, fideliter conseruamus. Is a sancto Iacobo reuertens, postulauit nobis ut usque Clareuallem transferatur argentum rogatu uestro, commeatu nostro, traductu suo. Timuimus, fateor, uestram prudentiam offendere, ne, si absque litteris redderemus quod auctoritate litterarum uestrarum  accipimus, posset aliquis inscrutare simplicitatem nostram, accusare fidem, uulnerare constantiam, arguere leuitatem: quando placuerit uobis uel efferri depositum, uel transferri, litteras patentes et pendentes uestre uoluntatis indices mittite, quarum testimonio probare possimus et solutam uobis pecuniam uestram, et nostram a uobis custodiam absolutam.



240 EPISTOLA CLuIII. AD CAPITULUM LAUDUNENSE. Canonicos rogat ut libenti animo dimittant Michelem decanum  suum in Parisiensem decanum electum.

Admirabilis et amabilis est Ecclesiarum ludus,  quoties fraterna caritate supplet altera defectum alterius, non pecuniarum ratiocinio, sed commercio personarum. Una est columba Domini, inconsutilis est tunica eius, et in uno corpore partes ita sibi deseruientes consentiunt, ut quod est commune omnium, proprium estiment singularum. Eodem religionis artificio, eodem spiritu caritatis, eodem studio prouidentie, quo Laudunensis Ecclesia Meldensem sibi decanum assumpserat, Parisiensis festiuo pariter ac festino saltu sibi preripuit eum, non rapinam sese arbitrata facere, si eum quem sibi prius instituerat canonicum, sibi consequenter institueret et decanum. Non moueatur in aliquo sancta emulatio uestra, quasi Parisiensis Ecclesia iniuriam uobis fecerit, que in hoc sibi consuluit;  aut persona tanquam leuitate uel ambitione ducta sit, que in hac electione secuta est non uoluntatem propriam, sed uiolentiam alienam. Raptus est a concanonicis suis, maxime ambiendus, quia minime ambitiosus. Congaudete persone, congaudete et Ecclesie; quia hic et ibi uester erit, uobis deseruiens, uobis obediens, uobis in omnibus ad obsequium uestrum paratus et parens.



241 EPISTOLA CLIX. AD W. DE BIERIA  . Nec suadet nec dissuadet uitam eremiticam quam fuerat amplexus, sed quedam tradit monita ad eam recte ducendam.

Fratri W. de Bieria, STEPHANUS, S. Genouefe dictus  abbas, salutem utriusque ab eo, qui in aduentu suo facit utraque unum.

Arduam, frater, ingressus es uiam, Paulos Antonios,  Macariosque et Hilariones emulatione, qua potes, sequens, et inter Gallicanas delicias austeritatem Thebaidis, Nitrieque rigorem proponens aliis, imponens tibi. Robustos et fortes humeros sarcina ista requirit, et expeditos in certamine spiritalium lacertos athletarum desiderat hec palestra. uerumtamen qui non consuluissem ut inciperes, non consulo ut desistas. Diffidentiam uictorie murmurabant mihi frequentes infirmitates tue, cerebrum debile, pectus aridum et siccum, stomachus frigidus, et ieiuniorum bello non sufficiens, totum denique corpusculum tuum, licet laboribus expositum, non tamen 242 dispositum ad labores. Rursum terrori mihi erant pariter et timori insolite solitudinis horror, ferarum non hominum inculta domicilia, terra arida,  nec herbarum ferax, nec humoris abundans, adeo ut aqua ipsa que deforis cellam tuam guttatim profluit, nec saporem aptum gustui, nec uisui iucundum colorem, utpote nature prorsus aquarum contraria, bibentibus siue intuentibus, conferre ualeat uel offerre. In ipsa autem cellula tua asperitas uestium, ariditas ciborum, lectuli durities, somnum carptim uix admittens, prohibitus proposito tuo sine grandi causa egressus, latronum timor, qui duos decessores tuos interfecerunt  , ne te successorem eorum tertium eis adderent, ad dissuadendum tante perfectionis initium mouebant me pariter et monebant. Inter hec mecum recogitans te regularibus disciplinis eruditum, et in sancto fratrum collegio quadraginta  ferme annis  sub obedientia prelatorum Domino militasse, tolerasse multa, dissimulasse nonnulla, equanimiter pertransisse blanda et aspera in prioratu et extra prioratum, humiliter et utiliter  cum his qui unanimes habitabant in domo Domini uixisse, non leuem concepi fiduciam, te et altiora posse in eremo sustinere. Expertus es in conuentu rigorem ieiuniorum, uigiliarum fastidia, frenum silentii, stabilitatem loci, nonnunquam et duritiem lecti, et ariditatem cibi, diuturnum simul et nocturnum pensum obsequii diuini. In his omnibus te cognouimus et expertum regularia, et secularium expertem. In illo tirocinio claustri didiceras qualiter deberes contra communem aduersarium in eremo militare. Hec sunt que mihi propositum tuum commendabile reddunt, ut gratanter suscipiamus quod feceris, et gratulanter amplectamur quod facis. Acquiesco postmodum, placet quod displicuit, approbo quod oderam, uictus consilio tuo, uictus uoto.  Predictas 243 occasiones per Dei gratiam fregisti, rupisti, spreuisti, saltum facturus de eremo in celum, de solitudine in ciuitatem habitationis, de deserto et inuio in terram uiuentium lacte et melle manantem. Indixisti bellum hostibus tuis, diabolo, carni et mundo, qui atrociores omni bestia sanguinem anime tue querebant, et coniurati in mortem tuam, parati erant rapere pauperem, dum attraherent eum. Obiecisti diabolo humilitatem quam specialiter timet, corpori tuo cruces et supplicia, mundo qui in maligno positus est, contemptum et fugam. Ingrediente te eremum, mihi illa pariter uno ictu confossa sunt monstra malitie et nequitie, laqueus et perdica hominum Deo seruire uolentium. Potentissimi duces in exercitu Pharaonis terga uerterunt  tibi, et non faciem; facti sunt ut stercus terre, iacent sub pedibus tuis; calca, preme, contere, uigila ne resurgant. Mouebit hostis insidias, non ab iniuriis temperabit, sciens patientiam tuam sic contempsisse prospera, ut non timeat aduersa. Insidianti responde: uade retro Satana . Etiamsi transfiguraueris te in angelum lucis , et si dixeris malum bonum, et bonum malum , non decipies seruum Christi. Non enim ignoramus astutias tuas, ab initio mendax est, et pater eius . Carni murmuranti responde: Locuta es quasi una de stultis mulieribus. Reuertere Agar ad dominam tuam, et esto subdita ei, menti, rationi pure et religiose uoluntati. Quod si adhuc improbe superbire uoluerit  et gannire, eleuato signo crucis de uictoria securus: Dominus mihi adiutor , non timebo quid faciat mihi caro . Si mundus mouere uoluerit blanditiis, et delicias offerre, occurre dicens: Omnia que sunt in mundo reputaui ut stercora : nam et mundus transit et concupiscentia eius . Discipulus eius sum qui dixit: Ego de hoc mundo non sum . Per Dei gratiam non reuertar ut canis ad uomitum , nec postquam 244 manum misi ad aratrum, retro respiciam . Si hec tria uiceris, que te uicisse credimus, omnia monstra subiecisti pedibus tuis. uerumtamen nonnisi in oratione et ieiunio potest eiici triplex istud demoniorum genus Discrete autem potius agendum est quam  districte, ne aut sine sale sacrificium tuum offeras, aut incaute festinans offendas ad lapidem pedem tuum; aut si ceperis in uia deficere, dicatur de te: Hic homo cepit edificare, et non potuit consummare . Orationes sint breues et intercise, ne si forte in nimiam extendantur prolixitatem, aut uertantur in tedium, aut excipiantur, ut quandoque assolet, sommo, aut ab his qui dicuntur longe sit animus orantis, occurrentibus ei phantasticis cogitationum nebulis per memoriam eorum que facta sunt quandoque, uel que fieri potuerunt. In oratione lacryme spontanee nec reiiciantur spontanee, nec cogantur inuite. Complose et constricte palpebre, frons in rugam contracta, uerba stridentia et anhela in precibus, conuulsa suspiria, et exorti gemitus in  lacrymarum imbrem, sic proferunt ingratum, sicut indeuotum offerunt. Placide et blande solent infundi, tacite et caute effundi uolunt, sine supplicio plorantis, sine iudicio explorantis. Si fuerint orantis lacryme spectacula hominum, erunt offendicula uel ridicula angelorum. Illa gratia si te quandoque compleuerit, imitare peccatricem Magdalenam, que tribus ex causis, siue pro tribus personis, trinas effudit uictimas lacrymarum. Fleuit pro se, fleuit pro fratre, fleuit pro Domino Saluatore. Pro se, quando pedes Domini Iesu lacrymis suis lauit et capillis suis tersit; pro fratre, quando, post mortem Lazari, sedens in domo sua, et plorans ad uocem Marthe, uenienti Domino occurrit, dicentibus Iudeis, quia uadit ad monumentum ut ploret ; pro Domino, sicut  dicitur in Euangelio: Maria stabat ad monumentum foris 245 plorans . Sic et tu inter irriguum superius et irriguum inferius, quando placuerit Domino dare potum in lacrymis in mensura, plora pro teipso, plora pro proximo, plora et pro Domino. Pro teipso, recogitans annos tuos in amaritudine anime tue; pro proximo, pro uiuis et mortuis cultoribus fidei Christiane; pro Domino, habens tedium uite presentis, et desiderium eterne. In primo fletu, ut delicta iuuentutis tue et ignorantias tuas ne meminerit Deus. In secundo, ut uiui a malis desistant et in bonis operibus perseuerent, et mortui in pace requiescant et ad uitam eternam perueniant. In tertio, cupiens dissolui et esse cum Christo, dicens:  Heu mihi quia incolatus meus prolongatus est . Prime lacryme, frater, compunctionis et penitentie; secunde, compassionis et misericordie; tertie, congratulationis et fiducie. Ab oratione saltum facias ad lectionem, a lectione ad meditationem, ut quod legeris salubriter concoquas et rumines, traiiciasque quod ruminaueris in memorie thesauros. Ne prolixitate autem legendi, aut oculos obtundas caligine, aut uertigine caput graues; post modicam lectionem deambula per cellulam tuam, aut in hortulum egrediens, uirentibus herbulis, que tamen pauce sunt et rare, uisum refice languentem; aut apud aluearia conspice, que tibi et solatio sint et exemplo. Inter has uarietates, asperitatem eremi pro deliciis habiturus es paradisi. Castiga et  ieiuniorum rigorem, ut estiuis diebus modicum cibi post horam tertiam  accipias, post nonam refectionem regularem sumas. Si dies estiuos hibernis uolueris comparare, ut quantum in bruma tantum in ardore canicularium dierum uelis abstinere, aut Deum tentare incipies, aut tui ipsius homicida esse. Nec antiquos monachos  Nitrie ieiunando assequi poteris uel consequi, nec Autissidorensi Germano  similem te oppones. Sufficiat 246 tibi mediocritas Augustini  , quam si excedere uolueris, a carnibus abstine, siue solidis, siue, ut aiunt, liquefactis. Excessi modum, indulgeat mihi caritas tua, quoniam qui consolaturus adueneram, docentis officium usurpaui. Participem me fac orationum tuarum, carissime, quoniam in agro regiminis  positus, et si quandoque eis qui in mola coniugii laborant, consulentibus me consulo, tamen eorum qui in lecto contemplationis quiescunt indigeo, et iuuari suffragiis, et admoneri exemplis. Non ut uicem rependens dico, memor tui ubi et filius offertur patri, et peccator Saluatori supplicat in hostia salutari.



247-248 EPISTOLA CLX. AD DOMINUM PAPAM. Rogat pro clerico iniuste accusato.

In ea dignitatis eminentia sanctam Ecclesiam Romanam Saluator instituit, misericordie simul ac iudicii stateram manibus eius committens, ut habita consideratione personarum et temporum,  uoluntatis et actus, intentionis et operis, nec equitatem rigore superet, nec rigorem subtemperet equitate. Hec sunt ubera consolationis eius, uinum et lac manantia. Hec Samaritani summi pontificis medicinalia fomenta, quorum distincta infusione agitur, ne uel absorbeatur pusillanimis, uel insolescat superbus. His respirans, et de misericordia uestra sperans deuotus filius uester presentium lator, pedibus uestre sanctitatis aduoluitur, ut intentionem eius, que de zelo iustitie processit, pena non sequatur, quam timet, ne paterna seueritate super eum accensa, conteratur in eo calamus quassatus, aut linum fumigans exstinguatur. Ipse est super cuius negotio sanctitatem uestram paruitas nostra consuluit, et consulenti dignati estis  de summo prudentie uestre sacrario respondere. Amplectimur responsum, sed misericordiam  postulantes dispensationis uiscera nobis aperiri querimus et optamus. uoluntatem, non opus, Dominum attendere sancti doctores scripserunt, dicentes peccatum usque adeo esse uoluntarium, ut si non sit uoluntarium, non sit peccatum. Exponunt et capitulum illud: Dominus iudicat fines terre, id est intentiones cuiusque. Unde predictus 249 uir, qui neque intentionem ledendi, neque nocendi, sed corrigendi potius et corripiendi habuit, excusandus est a pena, quam non precesserat culpa, maxime cum mulier contumeliis et conuiciis suis aduersarium suum prouocarit, remouenda esset et plectenda. Sed nec mulieri credendum est, cuius et procacitem cupiditas, et cupiditatem prouocabat paupertas. Causa enim pecunie a predicto uiro extorquende,  sicut factum est, creditur hec dixisse, cum nec eam pregnantem constaret fuisse, nec abortiuum fecisse. Nam quod ab alio presbytero et muliere quadam, terra egesta, quasi infossum introspectum est, omnino informe, et tanquam coagulum carnis et sanguinis est repertum. Sed hoc dolose causa cupiditatis potuit fieri, et aliunde siue ex aliquo animali, siue ex consueta corruptione muliebri proiici et terra potuit operiri. In dubiis autem, Pater sancte, benigniorem et humaniorem sententiam sequi debere proclamant iura, que semper ad absoluendum proniora sunt quam ad condemnandum. De manifestis autem, et non de occultis dubiis solet Ecclesia iudicare. Sed et pro manifesto homicidio legimus summos pontifices, ex dispensatione, clericis et  presbyteris in suis ordinibus ministrandi indulgentiam prestitisse.



EPISTOLA CLXI. AD QUEMDAM PRAELATUM. Grates rependit pro auro et gemmis ad ornandum sepulcrum seu capsam B. Genouefe collatis.

Ingratitudinis adorat simulacrum, qui collati sibi beneficii memoriam uel exstinguit improbus, uel negligit indeuotus. Huius imaginem culpe respuimus, 250 exsufflammus inuolucrum, supercilia detestamur, et faciem et totum ipsorum idolum cum suis cultoribus in perpetuum condemnamus. Oblata interim a uobis beate uirgini nostre Genouefe munuscula  summa gratiarum actione  prosequimur, summis deosculamur labiis, summo desiderio tractamus. Affectus uester in montibus  nostris desirabilis est super aurum et lapidem pretiosum multum, cum hec ultima duo uirgini nostre miseritis, et non omiseritis illud primum. Ex primo enim duo ultima formam sibi conficiunt, et efficiunt finem, cum affectus potius estimetur ex largitore muneris, quam ex munere largitoris. Solent uirgines seculi huius in auro et margaritis gloriari, et corruptibilem corporum suorum speciem ex eorum ornatu uel demonstrare uenalem, uel uendere demonstratam. At uirgo nostra, dum adhuc uiueret, carnales spreuit illecebras  , et pro gemmis et auro nummum ereum titulo crucis insignem  , quem dominus Autisiodorensis Germanus in signum sponsalitiarum cum Christo loco arrharum collo eius suspenderat, omnibus preposuit  deliciis, omnibus diuitiis antegessit. Nunc inter choros uirginum, et si non forte prima, inter primas tamen summe uirgini obsequentes precipua, cultores corporis et sepulcri sui  , precibus ac meritis remunerat, protegit et conseruat, et ornatus quos sibi uiuens imponi noluit, deuotioni fidelium sepulcro suo imponere permittit, non ut aliquam gloriolam inde concipiat, sed ut liberalitas offerentium inde promoueatur et crescat: et qui mirantur oblationum spectacula, mereantur exempla. Hinc est, Pater, quod deuotionem uestram a beata uirgine nostra certissime remunerandam credimus et speramus, ut aurum quod cum gemma sepulcro eius apponendum misistis, retribuat uobis Deus in uita eterna, et Agnum quem  ipsa sequitur quocunque ierit, possitis et uos 251 consequi. Pro gratia uobis interim collata, et in posterum conferenda, participem uos faciat omnium timentium se Deus, quem participem orationum nostrarum, qualescunque fuerint, nos ut uobis promisimus, constituimus et optamus.



EPISTOLA CLXII. AD PAPAM  . Agit de canonicis S. Ioannis Suessioniensis in parochiis commorantibus, qui abbati obtemperare renuebant.

Canonicus ordo regulariter a sanctis Patribus institutus  sub uestro regimine, Pater, exsultat, rogans Deum et supplicans, ut in diebus uestris dirigatur 252 salus in manu uestra, status Ecclesie floreat, superborum cornua confringantur. Et quia compassionis affectu fratrem et compresbyterum nostrum, abbatem Sancti Ioannis Suessionensis suscepistis, totus apud nos regularium ordo in plenam uobis gratiarum actionem assurgit. Laborat et murum se opponit contra filios inobedientie, qui extra claustrum sub obtentu parochialium curarum morari desiderant, atque mori: satagentes ne, per abbatem suum quando excesserint, corripi ualeant et corrigi, sed ad defensionem episcopi se uertentes, per pecuniariam penam, canonicam redimunt disciplinam. Si pestis ista conualuerit, perit ordo canonicus,  pereunt et sanctorum Patrum regularia instituta, soluuntur fines et funes obedientie, et erunt in collegiis nostris tot abbates quot presbyteri parochiales. uerum perhibemus testimonium, quod ab exordio ordinis nostri parochiales canonicos  nostros in episcopatibus in quibus sunt, libere et absque ulla contradictione pro necessitate uel utilitate ecclesiarum nostrarum, uel pro suarum correptione culparum, consueuimus amouere, et in claustrum reducere, et quoties res urgebat, excommunicare. His tantis malis que ex radice omnium malorum cupiditate procedunt, per que bursa emungitur, nec uita corrigitur, sancta paternitas uestra remedium afferat, etc.



253 EPISTOLA CLXIII. AD ABBATEM DE URSICAMPO  . Rogat ut Nouiomensem thesaurarium, qui uitam fuerat amplexus monasticam, in hoc proposito confirmet.


Non paucis Scripturarum testimoniis edocemur, quam meritorium sit infirmum suspicere, sustentare debilem, pusillanimem consolari. Id cum ad omnes pertineat, qui in talibus habent gratiam, illorum precipue est officii, qui quibuslibet hominum filiis preponuntur. Ista, Pater, proferens non quasi negotiosus in otio, luci tenebre, nox diei, sapienti nescius presumo scientiam indicare; sed ad memoriam  uobis reduco, que si audistis, forte per occupationes, que se offerunt plures, estis oblitus; uel si non audistis, saltem nunc in notitiam uobis ueniant, licet tarde. Intimatum est mihi adolescentem illum Nouiomensem quondam thesaurarium, occasione nescio cuius rei turbatum, ordinis sui zelo minus feruere quam solet, secus agere quam incepit, conscientia lesum, euersum proposito, uoluntate mutatum: que mutatio, nisi fallor, per Excelsi dexteram non est facta. Nouerunt noti sui qui eo moto non possunt esse non moti, et, sicut estimo, magis dolenti condolent quam congaudent gaudenti, nec eius amplecterentur prospera tam gaudenter, quam egre sustinerent aduersa. Cognoscite, queso, causam, et curam citius adhibete, ne si in  corde ipsius inimici tentatio inualescat, se extendat ad 254 peius, et ad ollas Aegyptiacas, quas prius euomuerat, reuertatur.



EPISTOLA CLXIu. AD ABBATEM CLARAEuALLENSEM  . Purgat se a labe Simonie, quo crimine per detractores temere apud ipsum fuerat accusatus.

Primo aspectu litterarum uestrarum, Pater, obstupui, utpote qui sermonis illius detestabilis, cuius mentionem per aliquos uobis mentientes fecistis, neque materiam nouerim, neque formam. Propterea qui sermonem illum uobis retulit, nec  ueritati detulit, maius peccatum habet. uirum illum euangelicum uenerabilem quondam Meldensem archidiaconum, qui nouissima sua memorans, ne in eternum periret, ad angelicum ordinem uestrum transitum fecit, non facile crediderim uel incurrisse lepram Giezi, uel commercium Simonis contraxisse. Nam quomodo credidissem quod non audieram? quisquis ille fuerit, qui me, uel audisse, uel credidisse, uobis insonuit, recte mentitus est in caput suum, non ueritus incrustare ueritatem labiis iniquis et lingua dolosa. Quod autem interserunt me audisse per uos uel per fratres uestros, contractum aliquem illicitum, uel conuentionis initium 255 habuisse, uel consummationis finem, tam alienum est a ueritate, quam a uestra seueritate remotum.  Interim precor uos, Patrem magnum, pusillus homuncio, ut prenominatum uirum, qui relictis omnibus secutus est Saluatorem, et in uinea Domini circa nonam operari cepit, prout potuit, ita paterne doceatis, ut materne foueatis, prebentes et consilio lucernam pedibus eius, et auxilium baculo senectutis.



EPISTOLA CLXu. AD ABBATEM CISTERCIENSEM  . Commendat abbatem de Sarneio, rogatque ne ad reditum eum compellat.


Eo securius impetrata uenia nobis loquimur, quo secretius exiguitatis nostre consilium uelare uos credimus et speramus. Prodigiosum nobis uidetur et ostentui proximum, quod filium uestrum abbatem de Sarneio de mortis faucibus ereptum, et tam periculis in mari quam periculis in falsis fratribus afflictum, ad inutilem reditum sub obedientie uinculo  compellitis, ut quasi in incertum currens, et tanquam erem uerberans pugnet, nichil secum preter laborem et ingratitudinem relaturus. Expertus est profectionem suam profectus expertem, et  humeros pusilli corporis, pusilleque mentis oneri suscepto minus sufficientes; presertim cum sepius id propter quod peregrinationem 256 assumpserat, tentauerit, et sepius repulsus sit, ut nec proficeret in aliquo, nec sufficeret uel in uno. Parcite uerecundie uiri, parcite dignitati ordinis uestri, ne cum Isaiam non habeatis qui se mitti postulet, uobis etiam Ieremias deficiat, qui se excuset. Opus istud prophetarum est siue apostolorum, quibus per gratiam miraculorum sibi collatam hostes fugare, uincere, prosternere, et incredulos ad fidem conuertere concessum est, Domino sermonem confirmante sequentibus signis. Si mittendum duxeritis, probatissimum in ordine uestro mittite, qui gratus sit in oculis nostrorum principum, terribilis in congressu  hostium, officiosus et prudens in forma consiliorum; qui, quoties manus eleuauerit, et Isrel triumphet de hostibus, et Amalech conuertatur in fugam. uereor et uerum esse credo, quia si remittatur qui reuersus est, conuertatur in ridiculum ipsius reditus, et quibuslibet habebitur ignominiosum nomen eius. Erunt forsitan in exercitu qui cum Heliab maiore fratre Dauid insultando, dicent: Quare uenisti, quare dereliquisti pauperculas oues in deserto? Ut uideres castra, in prelium descendisti?  Reuera si recesserit, credita sibi domus in spiritale discrimen incurret, et dispendium temporale. Nec enim suis, sed alienis stipendiis militabit, quibus sufficere non possit domus exilis, et ere oppressa alieno. Absente uero pastore aut dispergentur oues  gregis, aut incipient euagari. Consilium istud domini abbatis Sancti uictoris et cantoris Parisiensis, non meum, hominis exigui, singulare.



257 EPISTOLA CLXuI. AD GUILLELMUM REMENSEM ARCHIEPISCOPUM. Rogat ut benigne suscipiat, ac tueatur abbatem S. uincentii Siluanectensis.

Nomen uestrum et memoriale uestrum in desideriis  anime mee, tantum, Pater, obtinet locum, ut si contigerit aliquem, me presente, loqui de uobis, interiora mea et ex affectu gaudeant, et tripudient ex auditu. Facit hoc beneuolentia uestra, que me gratis amplexata est, et in consortio locans, et a consilio non excludens. Seruet mihi Deus hanc gratiam, ut, quod absit! eam non meream, ne dicam merear amittere, quam non meream acquisisse. Interim rogo paternam dilectionem uestram, ut presentium latorem dominum R. canonicum Sancti uictoris  , in administrationem abbatie Sancti uincentii Siluanectensis concorditer electum, pro amore Dei et meo suscipiatis beneuole, et benefice sustentetis. Familiaris et amicus est meus ab antiquo, et mutuis obligatus obsequiis, et communi  natione coniunctus. uir est quem et morum grauitas, et litterarum peritia, et honestas commendabilem reddunt, ut eius ministerium et gratum Deo, et hominibus credamus acceptum. Aduersatur ei et Ecclesie sue Siluanectensis episcopus  , et contra priuilegia Romanorum pontificum et Francorum regum  , subiectionem, ut dicit, indebitam ab illa requirit Ecclesia nimis prepropere et prepostere, post appellationem sententia excommunicationis prolata. Suscipite eum, Pater, obsecro, et quantum iustitia permittit, per uos et dominos meos fratres 258 uestros iuuate patrocinio, fouete solatio consilio sustinete.



EPISTOLA CLXuII. AD SOFREDUM CARDINALEM  Rogat ut suam exhibeat beneuolentiam archiepiscopo Remensi, de cuius amicitia eum reddit certiorem.


Luctuosam potius quam fructuosam scribendi materiam prebuerant nobis presentium temporum lacrymosa discrimina, cum Ecclesiam Dei uideamus et a manifestis hostibus fidei uiolenter opprimi  , et a falsis fratribus fraudulenter seduci  . In Oriente moritur, in Occidente occidit, ubique terrarum deficientibus et arescentibus fidelibus, pre dolore et persecutione que superuenit uniuerso orbi. Inter angustias 259 istas id solum nobis solatii  superesse debet, ut ad communem matrem nostram sanctam Ecclesiam fugiamus, exspectantes ab uberibus consolationis eius et consilium in presenti periculo, et auxilium in tempore opportuno. Descendit unguentum miserationis et prudentie a capite summi pontificis Aaron, non solum in barbam, sed usque ad extremos totius corporis articulos, ut ex apostolico thesauro proferantur noua et uetera, quorum collatione qui suspirant respirent, qui deficiunt proficiant, confirmentur qui dubitant, doceantur qui errant. Interim ego minima portio clericorum uestrorum pro summa consolatione memoriam uestram teneo, colo, retracto, paratus semper uobis fidelibus uotis obsequi, quem bonis operibus non sufficio sequi. De beneuolentia domini Remensis  erga uos certus, rogo et tanquam fidelis uester consulo, ut eum reciproce diligatis, et apertis uisceribus occurratis amicis eius, que procul dubio procedunt de conscientia bona et fide non ficta. Secretum illud quod mihi dominus T. nepos uester ex parte uestra dixit, prosecutus sum quantum potui, et apertum ostium inueni, si non defuerit qui uelit intrare, sicut R. clericus uester Campellensis canonicus  uobis plenius explicabit.



260 EPISTOLA CLXuIII. AD GUILLELMUM REMENSEM ARCHIEPISCOPUM Rogat eum ut tueatur abbatem S. Germani a Pratis iniuste oppressum.

Inter curie curas  et sanctuarii sacramenta,  felices dierum uestrorum successus occupatos quotidiane sollicitudini posse sufficere, et utilitati communi posse proficere peroptamus. Geminati simul honoris et oneris sacerdotii ac regni uobis sarcinam imponunt, distrahendo potius in diuersa quam aduersa personam uestram, magis expositam laboribus quam dispositam ad labores. Confluunt ad auxilium consiliumque uestrum et qui opprimuntur iniuste, et qui sese metuunt opprimendos. Inter alios recurrit ad protectionis uestre sinum F. abbas Sancti Germani de Pratis  , ut Ecclesie sibi commisse iura, sicut hactenus ipse et decessores  sui tenuerunt, et seruetis illesa, et defendatis seruata. Per singulos annos in terra sua moderatam collectam habet et habuit, iure consuetudinis censum sibi debitum et recipit et recepit. Et ecce quodam motu satellites palatini prohibent hominibus et hospitibus Ecclesie predicte ne soluant quod ipsi soluerunt et Patres eorum. Ex hac causa insolescunt, et quasi gannire incipiunt serui contra dominos suos, ut Saram contemnat Agar, et fiant filii ancille sicut filii libere. Supplicat uobis predictus abbas cum tota Ecclesia sua, supplico et ego minima portio clericorum uestrorum  pro eis et cum eis, ut sicut hactenus in hominibus et hospitibus suis consueuerunt percipere, quiete percipiant, et auctoritate uestra prohibitionem soluendi que indicitur,  si absque uobis facta est, corrigatis 261 potenter; uel si mandastis fieri, misericorditer reuocetis. Senem et crebris infirmitatibus laborantem compellitis ad peregrinandum, ut tanquam ad bestias depugnem, et de manibus Grandimontensium tanquam de faucibus ursorum aut leonum predam eripiam, et cum ipsi sint uiri bellatores ab adolescentia sua, ego autem sum paruulus, et oues pauculas custodiens in deserto. Sed quoniam ad mandatum uestrum paratus sum et in carcerem et in mortem ire, proficisci incipiam; sed utrum proficiam, Deus nouit.



EPISTOLA CLXIX. AD EUMDEM. Conqueritur de comite domni Martini sibi infesto.


In magnis negotiis quandoque minores, ut saltem idiote locum impleant, admittuntur. Apes mella conficiunt, et in exiguis corporibus laborem proprium redimunt utilitate communi. Formica, uermis inter muscam et reptile medius, exemplo suo pigros inuitat, ut pensetur estate quod hieme dispensetur. Sic et ego minimus inter uestros nunquam merui per gratiam uestram et audire consilia uestra, et in consiliis exaudiri. 262 In articulo dierum presentium quibus sufficit malitia sua, diri uulneris nouitate perculsi turbantur et mouentur ministri altaris, et magni sacrilegii magnam a uobis expostulant ultionem. Utroque gladio accinctus estis, regni pariter  et sacerdotii, qui in defensionem Christi usque hodie patientis, testante ipso Domino, satis esse legantur. Extendit manus improbas iuuenis comes domni Martini  in direptionem sacerdotalium rerum, et usque ad sacra uasa altaris acerrimos impietatis ungues raptor auarus impressit, uiolenter abstulit, impudenter asportauit, irreuerenter dispersit, equos, sarcinulas, necessarios sumptus, et quod nefas dictu et actu fuit, uasa sacris usibus dicata, uiri magni Heliensis episcopi regis Anglorum cancellarii  . In regno domini regis Francorum securum reddiderant, et fraterna duorum regum peregrinantium confederatio  et episcopalis dignitas officii, et uestra denique protectio, que pusillis cum maioribus communis esse debet,  ad resistendum improbis, et ad humiles confouendos. Quid, Pater, tutum aut securum esse poterit, si inter manus uestras opprimantur Ecclesie, nudentur pauperes, sacerdotes exponantur iniuriis et rapinis, liceat cuilibet quidquid libet, et sicut populus, sic sacerdos? Accedantur in uobis zelus Mathathie; cum Siromaste Phinees armentur iura celestia, commoueantur et terrena potestate que diuine simul et humane ultionis spiritu concepto, raptori occurrite, predam eripite de manu eius, qui in tanto flagitio nec Dominum timet, nec homines reueretur. Elusoria uidentur ei mandata uestra, qui et nuntios uestros remisit uacuos, et capellam episcopi, quam sese promiserat redditurum, non  solum retinet inobediens, sed et polluit indeuotus. uideat, Pater, et prouideat sibi prouidentia uestra, quid super hoc facinus faciendum sit, ut mansuetudo que in uobis induit decorem, induat 263 fortitudinem et precingat se, ut qui de spoliato dolent, de restituto gaudeant, et qui audierunt rapinam, audiant subsequenter et rapine uindictam.



EPISTOLA CLXX. AD IUDICES QUOSDAM  . Agit de causa que uertebatur inter Senonensem archiepiscopum et ecclesiam S. Germani a Pratis.

Absurdum et arrogantie proximum creditur, si quis ei consulere uelit, quem consulere debet, aut in necessitatis articulo, aut in periculo ueritatis.  Huius culpe simulacrum fugiens impetrata uenia, loquar dominis meis, non ut ex modico sacello meo, magne sapientie uestre thesauros augeam, sed ut commonitorio tenui paratos preueniam potius quam precedam. Audiui dominum papam prudentie uestre commisisse cognitionem cause, que uertitur inter dominum Senonensem et ecclesiam Sancti Germani de Pratis, 264 que non parum difficultatis, nec minus discriminis importare uidetur et auctoritati iudicum, et partium uoluntati. De procurationibus agitur corporum, non de salute animarum; de numero quadrupedum et hominum, non de merito uirtutum aut uictoria uitiorum. In hoc tamen conflictu summi pontifices Alexander, Lucius, Urbanus, Clemens, et qui hodie sedet Celestinus  priuilegiis taxantes euectionis numerum, iurgio super procuratione moto finem imposuisse creduntur. uidi et legi priuilegia ista nec tacita ueritate, nec falsa suggestione impetrata, sed omni solemnitate subnixa, et cardinalium subscriptionibus roborata. Quid cautum aut tutum esse poterit, si super talibus dubitare, disceptare, aut disputare aliqui uoluerint, cum munimenta apostolica uobis et nobis, imo omnibus ecclesiis, et possessiones earum seruent, et iura tueantur et defendant? Parcite, Patres, auctoritati uestre, parcite dignitati et prudentie, et examen istud reseruate summo pontifici, qui solus potestatem habet et condendi nouos canones, et exponendi ueteres, et interpretandi  priuilegia sua, et corrigendi aliena.



265 EPISTOLA CLXXI. AD ABBATEM S. BARTHOLOMAEI. Suadet ut suam administrationem dimittat.

Reuerendo Patri et domino abbati B. Bartholomei, STEPHANUS de Sancta Genouefa, uitam iustam et exitum beatum.

Nec preteritos annos reuocare possumus, nec futuris casibus imperare. Recedendum est quandoque 266 et nature debitum persoluendum, ut ea conditione qua intrauimus exeamus. Hec ideo dixerim, Pater, ne intolerabile sit uobis uel egritudinis incommodum, uel tedium senectutis. Prelationis cura quam utiliter et uiriliter hactenus gessistis, et robur corporis desiderat et animi uigilantiam;  quorum si alterutro quilibet prelatus priuatus fuerit in subditorum deliciosis mentibus aut odium suscitat aut contemptum. His interuenientibus perit rei domestice cura, disciplina soluitur, confunditur ordo, et incipiunt qui subesse debuerant, pares esse. Ne id uobis accidat, Pater, prouidete circa dies ultimos, Ecclesie uestre, ne uertatur uobis in dispendium mortis, unde uite stipendium exspectatis. Non minus consulere uobis quam consolari uos desiderans, rogo, moneo et exhortor, ut honoris onus cui iam minus etatis defectu sufficitis, per manum domini Remensis humiliter deponatis, qui consilio uestro et nostro et personam uobis substituat idoneam, et uite uestre congruum assignet solatium; potestatem et scientiam habens  in utroque horum, et attingendi a fine usque ad finem fortiter, et omnia suauiter disponendi.



EPISTOLA CLXXII. AD D. ARCHIEPISCOPUM REMENSEM. Illud idem postulat.

Sunt multi quos ad difficilia sepe compellit natura potius quam cura, necessitas quam uoluntas; faciunt ex necessitate uirtutem, ut tandem meritorium fiat quod moratorium prius fuit. Forte unum ex eis dicerem uenerabilem senem nostrum abbatem S. Bartholomei, 267 uirum religiosum et honestum, sed qui iam uiribus corporis cepit destitui, egritudine consumi, senecta et senio consummari. Ecce in manu uestra renuntiat administrationi sibi  commisse, in qua usque ad extremos dies, uidimus eum non tam prefuisse humiliter quam utiliter profuisse. Duo sunt que a uobis postulat; postulo et ego, minima portio clericorum uestrorum, cum ipso et pro ipso in solatium et subsidium breuissime uite sue, de bonis Ecclesie, cui prefuit, uictum sufficientem prouideatis ei, et de successore sic cogitetis, ne liceat fratribus suis in electione potius sequi uoluntatem propriam, quam utilitatem communem.



EPISTOLA CLXXIII. AD CONuENTUM S. BARTHOLOMAEI NOuIOMENSIS Admonet ut honorem deferant abbati, etiamsi abbatiam dimiserit.

Primum secunde tabule preceptum est: Honora  patrem tuum et matrem ; huius tabule primitias, obsecro, tenete memoriter, gustate suauiter, fideliter adimplete. Patrem uestrum senem G. precipue auctoritatis uirum in ordine nostro, honorate ut decet, portate ut conuenit, ut expedit confouete. Debitor noster hactenus fuit externa sollicitudine, interna compassione, fraterna equalitate, paterna correctione, materna pietate, et ecce liberatus humiliter ab honore, utiliter ab onere, factus est quasi unus ex uobis, sciens iam per experientiam et bonum subiectionis et prelationis malum. uersa uice debitores estis eius, ut exhibeatis uite ipsius exemplum, dignitati reuerentiam, grauitati obsequium, solatium senectuti, 268 egritudini fomentum. Confidimus per gratiam  Dei, uos ea que dicimus audituros intentius, et impensius adiecturos: superest ut non soluantur, que per eum a uobis facta sunt; imo uestra interest, ut seruentur. uineam quamdam H. nepoti suo apud Antissiodorum precario concessistis, a cuius cultura et cura prohibetur, ut perhibet, ut quem constituistis in uita sua fructuarium, alio impediente, concesso a uobis beneficio, ei non liceat uti. Absit a sacro collegio est et non, tollatur occasio malignandi, uerbum iniquum et dolosum longe fiat a uobis, ne inter quos religiosa seueritas includi consueuerat, relegata seueritas conqueratur excludi: sicut enim gratuita liberaliter largitoris est gloria, ita et subdita reuocatio donationis opprobrium  est donantis. Consulite in hac parte honori, et ordini uestro; Patris, pastoris uestri parcite pudori et nomini uestro: et si per uos impeditur donarii uestri possessio, desistite; si per alium, resistite, obiicientes auctoritatem quam potestis, et quam debetis euinctionem prestantes. Ignominiosum erit, si quod uestro confirmatum est sigillo, sibilo moueatur alieno.



EPISTOLA CLXXIu. AD GUILLELMUM REMENSEM ARCHIEP. Agit de abdicatione abbatis S. Bartholomei Nouiomensis.

GUILLELMO Remensi archiepiscopo STEPHANUS, de  S. Genouefa, salutem et deuotionem debitam et deuotam.

Conceptum diu renuntiandi desiderium suum oneri et labori, abbas sibi iniuncto, filius uester 269 abbas S. Bartholomei ad finem usque perducere et expetit et exspectat. Propitios in prima sua petitione inuenit filios et fratres suos, qui conuenientem sufficientemque sibi sustentationem benigna pariter ac concordi conniuentia concesserunt. Proinde sanctitati uestre preces fundo, ut quod ei fratres sui concessione beneuola concesserunt et contulerunt, uos ei per gratiam uestram auctoritate benefica confirmetis. Quod superest, Pater sancte, de subrogando sibi successore consilium a uobis et auxilium petit, ut de Ecclesia sua illa, quam ope  et opera sua prout potuit et extulit et erexit, temporaliter simul ac spiritualiter prouentum habeat et profectum. Mandet, obsecro, sancta paternitas uestra Siluanectensi episcopo, ut ad Ecclesiam illam accedat, et ad concordiam fratres monens auctoritate uestra eos inducat, ut personam idoneam et religiosam in Patrem sibi eligant et pastorem. Ipse namque institutionis ordinis nostri quo magis expertus est, minus expers aliarum est, et seditionem sedare poterit, et ad conuenientiam conuocare. ualete.



EPISTOLA CLXXu. AD EUMDEM. Scribit in gratiam Petri cantoris Parisiensis in episcopum Tornacensem electi, ut eius electioni tanquam legitime et canonice faueat.


Commune refugium patens omnibus mansuetudo uestra, Pater, sic extenditur ad singulos, ut colligat uniuersos. ueniunt ab Oriente et Occidente et recumbunt in sinum uestrum, nec facile semel admissus emittitur, nisi contigerit ab eo committi, quod non mereatur remitti. Hec sunt que mihi pluribusque 270 aliis fiduciam prestant, ut pro deuoto filio uestro magistro P. Cantore Parisiensi  pandatur uobis aditus supplicandi, ne uobis prouocet indignationem, qui sibi non aduocat dignitatem, ne cui meritum sufficit proprium, factum officiat alienum.  uir est cuius per omnes Ecclesias fame suauis diffunditur opinio, qui gemina scientia efficacissime clarens, et doctrinam monitis ornat et moribus disciplinam. Origeni parem in aliquo sic eum docere credimus, ut uiuere; sic uiuere, ut docere. Tales in candelabro uestro lucernas, tales in diademate capitis Aaron lapides, tales in sancta Remensi Ecclesia suffraganeos esse decet, ut uicine prouincie sancta emulatione moueantur ad promotionem consimilium, et sollicitudo uobis commissa facilius et frequentius iuuetur per religionem et prudentiam ipsorum. Si quid minus ordinate in electione ipsius a Tornacensibus clericis factum est, nec absentis ignorantiam tangere, nec innocentiam iusti ledere debet, cum facillime, si uobis  placet, possit emendari, si quid perperam factum est commissa uobis a Deo et potestate corripiendi errores, et scientia corrigendi. Ut enim salua gratia uestra sine preiudicio loquor, concurrunt in electione  illa quatuor que a Leone I dicta sunt  , uota ciuium, testimonia populorum, honoratorum arbitrium, electio clericorum. His accedit integritas persone, hilaritas fame, necessitas simul et utilitas Ecclesie uiduate. Sed et hoc frequenter et solemniter dicitur, quia dominus rex, quem Deus seruet ac nobis restituat, personam istam nominatim expressit, nominatim pro ea rogauit, nominatim Ecclesie Tornacensi preesse uoluit et intendit. Si aliter actum fuerit, uerendum est et forte uerum, ne indignationem et iram et immissiones per angelos malos concipiat, et aduersus eos, qui promotionem tante persone impedierint, regalem et iuuenilem iracundiam accendat. In his omnibus, 271 Pater sancte, prouidete honori uestro, consulite  sane opinionis uestre testimonio, deferte regio mandato, et correpto prius, sicut decuerit, errore eligentium, confirmata electione, paterno sinu suscipite electum et dilectum uestrum.



STEPHANI TORNACENSIS EPISCOPI EPISTOLARUM PARS TERTIA, Continens epistolas quas scripsit ab anno 1192 ad annum 1203.



272-273 EPISTOLA CLXXuI. AD ABBATEM DE ALTOuILLARI  . Monet nepotem eius Ioannem in abbatem S. Genouefe fuisse electum.


uocatus occulta Dei permissione ad regimen  Ecclesie Tornacensis  , quamuis minus sufficiens, minus idoneus, minus dignus, totum spiritum meum effudi circa dispositionem Ecclesie mihi prius commisse, ne labores quibus in ea sudaueram deperirent et successoris occasione turbaretur tranquillitas  celesti mihi permissione concessa. Tandem post multos cogitationis estus, 274 et circumspectos affectus uarios, non sine uoluntate, ut credimus, diuina, sortem et funiculum electionis nostre coniecimus in carissimum fratrem nostrum Ioannem nepotem uestrum  , iuuenem, quantum nobis ex diutina conuersatione eius cognoscere licet, honestum, litterarum et disciplinis regularibus eruditum; et eum communi fratrum omnium assensu nominauimus abbatem, et in commissa nobis sollicitudine successorem. Acta sunt hec die salutationis angelice, Conceptionis uirginee, Incarnationis diuine. Sequenti Dominica qua representat Ecclesia Dominicum in Hierosolymis ingressum, et puerorum cantantium, Hosanna, applausum. Me  presente, et presentante, a domino Ans. Meldensi episcopo  munus benedictionis accepit, et ad Ecclesiam sibi commissam mecum reuersus, gregem sibi creditum custodire et regere secundum gratiam sibi a Deo collatam humiliter est aggressus, sperans quia Deus, qui cepit, perficiet solidabitque. Et quoniam iuuentutem eius nouitas honoris et oneris sibi impositi sollicitat ac premit, recurrit ipse nobiscum ad prudentiam uestram, ut eum et Ecclesiam sibi commissam domino Iordano legato  , carissimo, ut audiuimus, et familiari uestro, tanquam uiscera uestra commendetis, qui loco uestri eum benigne suscipiat, foueat ac defendat, dominoque Octauiano Ostiensi  episcopo,  tanquam filium suum proprium committat. Grandis enim uia restat ei, et inexhausta cupiditas facultatibus alienis inhiat, et pusillus animus timet, et sacellus insufficiens desperat.



275 EPISTOLA CLXXuII. AD TURONENSEM ARCHIEPISCOPUM  . Monet, se ad episcopatum Tornacensem fuisse promotum.

Occulto Domini iudicio uocatus ad Ecclesiam Tornacensem uestris orationibus me commendo, ut ad quod non sufficio meritis propriis, proficiam suffragiis alienis. Et quoniam nescio, Pater, utrum dignus amore uel odio, ex tanta uocatione supplicium exspectare debeam, uel premium: sic curro adhuc quasi in incertum. Concedat Omnipotens ut  non quasi erem uerberans incipiam depugnare. Ad primum 276 huius rumoris sonitum

Obstupui, steteruntque come, uox faucibus hesit. Denique tanquam de graui somno euigilans totum  negotium commisi Deo, cuius gratia, si beneplacitum fuerit in oculis eius, totum perficiet solidabitque. Interim significare uolui sancte paternitati uestre, quid accidit, ne in hoc appaream aut bene ficiis uestris ingratus, aut obsequiis indeuotus. Circa proximum Pascha, Deo uolente, uita comite, transitum facturus sum ad Ecclesiam que me uocat, cum ueris Hebreis celebraturus phase, et sicut dominus Remensis disposuit, in octauis sancte Resurrectionis munus consecrationis per Dei gratiam accepturus. Rudis in talibus consilio uestro firmari desidero et formari, ut expertus instruatis expertem fidelem dominus, sacerdos magnus, magnis sacerdotibus obsequentem.



EPISTOLA CLXXuIII. AD EUMDEM. Gratias agit pro muneribus sibi missis.


Munera mihi, Pater, misistis, quibus decenter ornare possum non solum pedes, sed et manus et caput. Magna sunt pretio, maxima sacramento. Ex primo sufficere possunt concupiscentie oculorum; ex secundo proficere mysterio ministrorum. Condignas referre gratias si uoluero, nec affectus sufficiet nec effectus. Accessit epistola uestra muneribus, 277 duplicem mihi letitiam infundens et multiplicem gratiam manifestans.



EPISTOLA CLXXIX. AD CeLESTINUM SUMMUM PONTIFICEM  . Agit de promotione sua ad Ecclesiam Tornacensem, quam summus pontifex gratam non habuerat.


Inter spem et timorem medius accedo filius ad patrem, seruus ad dominum, ad successorem Petri minimus discipulorum Christi; forte mitigabit iram suam pater, remittet indignationem dominus, Petri successor humilem respiciet sacerdotem. Quis scit si conuertatur et ignoscat, et relinquat super me benedictionem? uocatus ad Ecclesiam Tornacensem, loco et animo remotus et ignarus, nichilque minus spirans quam cathedram: cur excessi si accessi? quid peccaui si non precaui? an deliqui quia non dereliqui? Diuinare certe non potui, placeretne an displiceret summo pontifici, cuius placita sunt iura, in cuius dextera ignea lex, que appendit merita singulorum in statera canonum, et  apprehendit astutias in perpendiculo legum, et circino decretorum. Sed quoniam bonarum mentium est ibi culpas cognoscere ubi culpa non est, et periculosum ualde est filio separari diutius a  conspectu patris, exceptiones omitto, ueniam peto, gratiam quero, misericordiam imploro. Aperiatur, obsecro, mihi sinus sancte Romane Ecclesie, qui nemini claudi consueuit; pandatur aditus supplicandi, porrigantur ubera materna; cum matre placabilem sese Pater exhibeat, ut et simplici consulat, et simplicem consoletur.



278 EPISTOLA CLXXX. AD ARCHIEPISCOPUM REMENSEM. Inuehitur in quosdam concionatores adulterantes uerbum Dei, et uitam ducentes uitiis infectam.

Periculosas et crebras infestationes nobis ac decanis nostris  inferunt quidam uerbi Dei uenditores, qui in ecclesiis audacter declamant, in domibus turpiter uiuunt, in plateis litigant, in tabernis  insaniunt, in confingendo miracula blasphemi, in remittendo pecuniam cupidi et astuti, ubique sacrilegi, nusquam modesti. Ad suggestionem unius eorum qui Constantius dicitur, qui et nobis aliquando uerborum contumelias intulit, constanter placuit uobis citare decanum Gandauensem, uirum reuera honestum, grauem moribus, infirmitate grauatum, utpote qui et calculo et iliaca passione incurabiliter laborat. Excusabilem faciant eum, si placet, predicta senis incommoda, opera delatoris in predicando conductitia, in mendaciis assueta. Querela, pro qua citatur, nec acceptabilis nec accepta: et si dicere audeamus, nostra pro eo supplicatio porrecta. Liberate nos, Pater, a pestibus istis, ab hominibus iniquis et dolosis, qui fidelium  eleemosynas infideliter corrogantes, obiectu sacri nominis uestri terrent pauidos decanos nostros, et pusillanimes presbyteros circumueniunt, interpositis comminationibus eos ad Remensem curiam protrahendi.



279 EPISTOLA CLXXXI. AD LAMBINUM DE BRUGIS. Rogat ut sibi preparet hospitium Ambiani in die coronationis  regine.

Desideratissimo amico suo LAMBINO de Brugis, quidquid dilectionis et salutis.

 Iucundum eloquium tuum deliciosas absenti reliquias sui facit. In his diem festum ago mihi, quoties et gratiosam societatem tuam deosculor, et fructuosam amicitiam deamplector. Offeret se, uolente Deo, dies et locus, quibus recidiuis plausibus, et nouos inueniemus confabulandi modos, et ueteres innouabimus. Et quia

Principibus placuisse uiris non ultima laus est,
rogo interim, ut quando et ubi dominus Remensis cum comite Flandrie  locuturus, per presentium latorem non solum mihi uerbo denunties, sed scripto designes. De hospitiolo mihi die corone prouidendo, cogitatum meum in te iacto, ne quasi in incertum curram, ne cum uenero, uagari incipiam  post greges instabilium, et uirginum fatuarum. Super hoc etiam fac mecum signum in bonum, ut certus accedam ad festum, quod sic erit commune omnium, ut 280 sit proprium singulorum. Certifica Stephanum tuum, ut Stephanus tuus, quantum potuerit, magnificet Lambinum suum.



EPISTOLA CLXXXII. AD PAPAM. Scribit in gratiam Hugonis Clementis  in decanum Parisiensem electi.

Sanctissimo domino et Patri, summo pontifici.

uestram, Pater, precibus attentare celsitudinem mouet me pariter et monet tam pietas uestra quam caritas aliena. Ecclesiam Parisiensem, nobile  membrum regni Francorum, in decanum nondum conuenisse non conuenit, cum de eligendo eo sepe iam conuenerint in unum potius locum quam in uotum, coram domino Carnotensi  , et abbate Castri-Nantonis  , de mandato uestro, dissidentium singuli partium dederunt nomina sua, et scripserunt, et aliquando, me presente, coram eisdem iudicibus publicata sunt et 281 relecta. Iuuenem bone opinionis, et quantum ad morum honestatem et peritiam litterarum spectat, hilaris fame, Hugonem filium Roberti Clementis  magna pars  canonicorum, et precipue residentium  , nec merito, ut creditur, minor quam altera, nec numero, sibi sic preesse desiderat, ut consideret et prodesse. Utilem ipsum Ecclesie futurum, et domini regis familiaritas intima, et fratrum ac propinquorum  , qui plurimum in palatio possunt, quotidiana sedulitas promittit; et qui inde plura ex eo Parisiensi clero ac populo, quam in alio, diebus istis profutura metitur commoda, profecto non mentitur. In fine loquar ad dominum meum, cum sim puluis et cinis, ut tanti uiri nuntium, quem nec propria uoluntas ingerere, nec aliena potest intrudere, paterno affectu tam suscipiatis beneuole, quam benefice remittatis.



282 EPISTOLA CLXXXIII. AD ATREBATENSEM ET AMBIANENSEM EPISCOPOS  . Rogat ut cause inter se et abbatem S. Bertini  patrocinentur.


Filii pacis et concordie, quibus contentiones et lites odiose sunt, quantum in ipsis est, inquirunt pacem, et persequuntur eam. Ea acceptione persequendi, qua per propositionem, per compositionem, uerbis adiuncta, aut perfectionem exprimit, aut perseuerantiam 283 demonstrat. Id attendentes, de sancta discretione uestra et prudentia confidentes, in causa que uertitur inter nos et abbatem Sancti Bertini super Ecclesia de Listreuele elegimus uos arbitros, quidquid in eadem causa, compositione,  uel sententia protuleritis, recepturi. Proinde rogamus sanctitatem uestram, ut pro pace inter ecclesias reformanda laborem istum assumatis, conuenientem locum et diem nobis assignantes, quando et ubi, et desideratam presentiam uestram feliciter uidere possimus, et debitam cause nostre iustitiam utiliter reportemus.



EPISTOLA CLXXXIu. AD LAMBINUM MORINENSEM EPISCOPUM. Conqueritur de monachis S. Bertini.

Domino Lambino Morinensi Episcopo  .

Transierunt dies et menses, ex quo neque uerbum propter absentiam, neque scriptum forte propter  incuriam. Iocosas confabulationes uestras experti sumus, expertes interim solatii uestri, quamuis soliti, iam soluti. Dolemus et conquerimur aut notarium uestrum chiragrum, aut ueredum claudum, 284 utrumque pigrum, neutrum expeditum. Purgabitur hec mora si morem nobis gerentes et scribitis et uenitis. Scire uolumus interim dilectionem uestram, quia monachi uestri de Sancto Bertino  nobis infesti festinant ad iurgia, lites excitant, et per unum de numero eorum qui claudicat in semitis suis, rectitudinem iustitie nostre tortuosa appellatione peruertere uolunt et inuoluunt. Ecclesiam habent apud Coclers, in qua per annuos et conductitios mercenariosque sacerdotes, sepe etiam per seipsos, quod sacris canonibus inhibitum  est  , parochialia ministrant, cum nos tam ipsis quam aliis omnibus monachis in synodo nostra presente abbate ipsorum et prohibuerimus, et quotidie prohibeamus. Prior ipsius loci quamdam parochianam nostram a nobis excommunicatam sine conscientia nostra absoluit, et eam nuptui tradens cuidam militi tanquam parochialiter, illicite copulauit. Cum nos etiam per partes illas transitum haberemus, hospitium suum negauit nobis, uolentibus sumptibus eorum parcere, et nobis in omnibus prouidere, obstruxit ostia hostis, hospites nos [non?] admittens, incluso murmure, exclusa caritate. In his corripite eos, si corrigere non potestis.



285 EPISTOLA CLXXXu. AD OCTAuIANUM OSTIENSEM EPISCOPUM. Excusat abbatem S. Germani a Pratis ab interfectione cuiusdam scholastici.


Domino Octauiano Ostiensi episcopo  .

In timore et tremore uos et alios dominos meos recogito et retracto. Translatus a subsellio ad cathedram, a pusilli custodia gregis ad populose regimen Ecclesie, ab humili statu ad altiora quam credidi, quam merui, quam speraui. Et licet pro me rogare non sufficiam, commendatitias preces uobis porrigo pro abbate Sancti Germani  uiro humili et utili Ecclesie sue, cuius opera inter fratres suos et presentibus proficiunt ad usum, et posteris ad exemplum. Si quis aduersus eum in curia domini pape mouerit questionem, maxime super memoria rixe, que hoc anno inter homines  Sancti Germani et scholares mota est  , in qua et unus scholarium per infamiam rusticorum cecidit, excusabilem habete predictum uirum, qui sicut immunis est a culpa, ita et alienus debet esse ab infamia siue pena. Innocentiam suam purgauit coram domino Remensi sufficienter, et multitudine clericorum, et fugientibus illis qui homicidium perpetrauerant, accensus in uindictam, domos illorum diruit et uastauit. Occurrite et succurrite si opus fuerit uiro innocenti, ne ueritatem falsitas absorbeat,  mendacium negotietur sibi fidem, liuor inuidie religionem corrumpat.



286-287 EPISTOLA CLXXXuI. AD FULCONEM ABBATEM SANCTI GERMANI A PRATIS. Grates agit de beneficio fratri suo collato.

Inuenisse me gaudeo que querunt multi, inueniunt pauci, desiderant uniuersi; amicum dico in necessitate fidelem, in absentia presentem, uoluntate deuotum, opere efficacem. Horum testes sunt beneuolentia quam fratri meo libenter exhibetis, beneficium quod ei liberalius contulistis, labor et sollicitudo que pro negotio ipsius  iugiter sustinetis. Hec sunt que totum me rapiunt in ardorem dilectionis uestre, totum excitant ad explorandos, etc.



EPISTOLA CLXXXuII. AD EUMDEM. Rogat ut pacifice frui faciat fratrem suum beneficio ipsi collato.


ueteres amicitie nouis epistolis reuirescunt. Nos autem, ne dilectio nostra sopiatur aut torpeat, nec calamo parcimus, nec membrane. Tollatur fastidium legentis, et scribentis officium non cessabit, suscitabo amicum, pungam stimulo caritatis, auocabo 288 a negotiis regularibus, ut recordetur societatis pristine, iucunditatis mutue, confabulationis alterne. Currant et uigeant inter nos dilectionis commercia, que et sinceritatem inclusam habeant, et suspicionem excludant. In negotiis fratris mei gratias ago de preteritis, preces offero de futuris.  Unum satis est, ut possessionis commodo fruatur, qui per donationem uestram dominium est adeptus. Sed si uobis placeat, et domino non displiceat legato, sine iactura Ecclesie uestre sicut in aliis solet fieri, et in ista quandoque factum est, rogo ut presentibus fratribus uestris per archid. episcopo presentetur. Semota interim mentione potus nostri, caseos habemus uirides, quorum condimentum nobis suspiciosum est, nec oculis Parisiensium blandiens aut palato.



EPISTOLA CLXXXuIII. AD SUESSIONENSEM EPISCOPUM. Petit facultatem sacramentum confirmationis Marisiaci ministrandi.


Suessionensi episcopo iniuste damnato ad debita soluenda, damnatus iniuste ad fodienda metalla  , salutem et communem murmuris inclusi patientiam.

Miserrimum solatii genus est uelle habere socios in pena, siue pares siue dispares sint in culpa, ut tanquam ex coniunctione alterius, leuiorem penam sentiat uulneratus. Huius culpe simulacrum non adorans, sed abhorrens, sic infortunium meum plango, ut sine ipsius diminutione et uestro dolori condoleam, et uestre compatiar passioni. Credideram 289 me in loco terribilium iudiciorum posse pontem  facere, per quem pontifices alii transitum solent habere. Sed ecce tempestas inualuit, et intumuerunt aque, et excreuit torrens qui transuadari non potest, ut occurrat mihi unde possim dicere: Forsitan pertransisset insufficientia mea aquam intolerabilem . Secessi interim ad tempus, et in parochia uestra locum quietis et silentii, moram aliquam facturus, elegi apud Marisiacum, sedens solitarius et tacens, si forte respirare possim a pusillanimitate spiritus et tempestate. Et quoniam multi parochianorum uestrorum ad me ueniunt, ut eis manum confirmatoriam imponam, de licentia uestra, si uobis placet, id faciam, in hoc officio uester obediens et famulus et minister. Ruri habitans sepe retracto illud distichon Sollii Sidonii  :

 Angulus iste placet, paupertinusque recessus,
   Et casa, cui culmo culmina pressa forent.





290 EPISTOLA CLXXXIX. N. SUESSIONENSIS EPISCOPI AD EPISCOPUM TORNACENSEM  . Facultatem petitam libentissime concedit.

Litteras benignitatis uestre gratanter suscepimus, in quibus dulcem bonorum misturam signauimus, et in uerbis lepidam elegantiam, et iucundam in sententiis grauitatem. Porro hinc uerba legibus accommoda, hinc sacro eloquio familiaria, hinc petis domestica, ex abundantia cordis ad nostram consolationem uestri gratia transmisistis. Sane non nos adeo perturbat familiare incommodum, quam  totius Ecclesie scandalum generale. Quis enim sine cordis amaritudine, sine lacrymarum fonte, sine suspiriorum crebra replicatione uideat magistrum Ecclesie Petri, imo Christi uicarium, a ueritatis tramite deuiare, et in ore ipsius est et non inueniatur?  Si percussus fuerit incantator, quis medebitur ei? Iam iudex ille cui sepe dicitur: Oculi tui uideant equitatem , terram ingreditur duabus uiis, et claudicat in duas partes, et que semel de labiis suis processerunt, non dubitat irritare. Quis igitur dabit capiti meo aquam, et oculis meis fontem lacrymarum, ut plorem non interfectos populi mei, sed pastores populi mei, sed principem pastorum? Satius autem reputamus suspensionis onus, ut a plerisque dicitur, honorem sustinere, quam occasionem scandali et perpetue confusionis seminarium Gallicane Ecclesie suscitare. uerum ne nos ipsos tantum plangere uideamur, de corde non ficto uobis compatimur, uobis condolentes, uobis congaudemus 291, quoniam inter Syllam et Charybdim  necessario nauigantes, quoquomodo ad portum se gaudent peruenisse. Nobis sane gratissimum esse noueritis, ut non solum in loco illo secretiori, uerum etiam in ecclesia cathedrali uices pontificis uestra, si placet, paternitas exsequatur. Illud ad ultimum uolumus habere uos pre oculis, quod prelati nostri non aurum pedibus suis subiiciunt, sed suo capiti superponunt.



EPISTOLA CXC. AD MAGISTRUM BERTERUM CAMERACENSEM ARCHIDIACONUM. Queritur de grauamine quod propter debita indebite patiebatur.

Considerans abyssum concepti debiti, et uoraces improbi fenoris morsus exhorrens, facta collectione  binorum redituum non sufficientium solutioni, timore concutior et terrore, ne, quod absit! obliuiosi nostri precipitem sequar exitum, et relicta sindone nudus aufugiam. Rursus attendens gratuitam benignitatem domini mei, et beneficiorum ipsius circa me copiosos aggeres suspiciens, leuiorem habeo sarcinam, que importabilis uidebatur: paratus ob hoc, si necesse fuerit, peregrinari, fugere, mendicare. Temperabit hec omnia per gratiam Dei lignum in aqua missum, et Elisei farina colocynthidas olle faciet mitiores, quoniam in manu domini mei Remensis commendo negotium meum, ut qui liberauit me de fornace ferrea, consulat mihi damnato ad fodienda metalla. Nunc deinde intelligere  cepi, quoniam 292 abyssus negotiorum  inuocat abyssum expensarum, abyssus expensarum inuocat abyssum rapinarum, abyssus rapinarum inuocat abyssum infernalium penarum. Si diligens calculator saturabilium presciuisset putei Rom.  aut quinto coniunxisset quartum  , aut quarto preposuisset quintum.



EPISTOLA CXCI. AD ABBATEM S. EuURTII AURELIANENSIS. Commendat Guillelmum nepotem eius, ut benignum erga ipsum se prebeat.

uenit ad nos miserabilis persona, u. nepos uester factus filius alienus, claudicans in semitis suis, miseria sua ad misericordiam nos inuitans, paupertate ad pietatem nos excitans, tribulationibus ad compassionem nos trahens. Moueat uos et affectus sanguinis, quo uobis iungitur, et ciuitatis unitas, que nobis et uobis natiuitatis communionem sortitur, et prelationis uestre titulus, que omnibus afflictis misericordiam impendere tenetur. Ne igitur  diutius compellatur, et extra gregem, luporum morsibus patere, et porcorum siliquas esuriens manducare; rogamus, consulimus et monemus ut, qui uos per naturam meruit habere patruum, per industriam et curam mereatur habere Patrem et patronum.



293 EPISTOLA CXCII. AD EUMDEM. Scribit iterum in gratiam eiusdem Guillelmi.

Si obliuisci potuerit mater filiorum uteri sui, et uester Tornacensis, carissime matris sue  obliuiscetur, cum hoc et de natura uideatur difficile, et de facto iudicetur enorme. Hanc autem enormitatem de uisceribus uestris exturbat penitus  et exstirpat feruor caritatis quam erga uos habuimus hactenus, et habemus et quandiu uixerimus habituri sumus, quam per Dei gratiam non turbare dilationes alique, nec exstinguere poterunt aque multe. In feruenti proposito habemus et diutius habuimus uisitare uos, sicut illos quos in uisceribus nostris semper gestamus; sed huius propositi complementum nobis inuident occupationum fluctus et innumerabilium negotiorum occursus. Quam citius poterimus uisitabimus uos, Deo uolente, et inuicem gratulabimur, inuicem consolabimur, caritate et deuotione fraterna. Accessit ad nos frater et filius uester Willelmus; angustia sua nobis proposita et exposita ad mire compassionis affectum uiscera nostra commouit, cum nobis uideatur uos eumdem  secundum iuris et ordinis nostri Regulam non tractasse. Rogamus uos sicut dominos nostros, de quibus plene confidimus, ut eum, qui, sicut nostis,  propinquus noster est secundum carnem, et ei compatimur sicut carni nostre, pro amore Dei et nostro reuocetis, et animam eius ab amaritudine eripientes assignetis ei stallum in choro  sicut habere solet, sedem in capitulo, locum in refectorio, et 294 nos cum ad uos uenerimus, offensam suam et culpam faciemus regulariter emendari.



EPISTOLA CXCIII. AD EUMDEM. Rogat tertio ut nepotem Guillelmum benigne suscipiat.

Ignorare se dicit Salomon penitus uiam uiri in adolescentia sua. Facilis est, et nunc huc, nunc illuc sese uertens, in biuio Pythagorico seducitur et errat. uenialis tamen est error iuuenum, qui per  correptionem ad correctionem redeunt, et cum prius ambulauerunt uias non bonas, dirigunt gressus suos in semitis iustitie, peragentes uiriliter per penitentiam, quod pueriliter admiserunt per culpam. Id attendentes, in Willermo bone, ut nunc credimus, uoluntatis iuuene  , qui a uobis incaute recessit, et intente reuerti ad uos desiderat, supplicamus et petimus, ut pro amore Dei et nostro, si compunctum uideritis et humilem, salua disciplina ordinis benigne suscipite, beneuole simul et benefice tractate, ne si forte, quod absit! crudeles uos 295 et duros inuenerit, calamum quassatum conteratis in eo, et linum fumigans exstinguatis.



EPISTOLA CXCIu. AD PAPAM. Rogat ut mandatum apostolicum de quibuscunque ordinatis ad certos restringat ordines.


Sicut muros alme Urbis iure ciuili sanctos et inuiolabiles esse didicimus, adeo ut qui eos transilierint, pena capitali, seueritate Romulea  puniri debeant: ita et sancte Romane Ecclesie mandata intransgressibilia iure canonico confitemur esse debere, et eorum contemptum seueritate apostolica puniendum. Confidimus autem de beneuolentia paternitatis uestre, quod nobis tanquam obedientibus filiis nequaquam impossibilia et intolerabilia mandare intenditis; sed que et presentibus esse debeant accepta et utilia, et posteris profutura. Accedunt ad nos frequenter et passim cum diuinis apicibus  uestris plures numero, pauci merito, sine omni examinatione originis, conditionis, delicti, uel criminis, terribili commonitorio uel comminatorio nostram  excitantes obedientiam, ut quibuscunque a prima tonsura clericali usque ad sacros ordines inclusiue manus impositionem ordinatoriam contulimus, uel decessores nostros imposuisse cognouimus, eis interim prouideremus necessaria, 296 quoadusque beneficia conferamus. Quidam etiam quibus sunt proprie facultates, ut inde uiuere possint, ordinari tamen expetunt, ut pro titulo, secundum dispensationem sacrorum canonum, rebus propriis utantur: nonnulli ut potestatum secularium iurisdictionem deuitent, tonsura tantum uel minoribus ordinibus dolo inter clericos sese simulant aggregari. Salua sancta reuerentia uestra, nobis nouum uidetur hoc et insolitum, cum in sacris et antiquis canonibus circa presbyteros tantum et  diaconos restringatur hec obseruantia; et in sancto Lateranensi concilio  sub felicis recordationis beatissimo papa Alexandro, cui plures ex nobis interfuerunt, suffragium suum omnibus qui aderant prestantibus, de presbyteris tantum et diaconibus statutum fuerit et decretum, id libenter amplectimur, fideliter approbamus, obedienter, Deo uolente, seruabimus et seruamus. Impossibile autem nobis est nomina uel numerum eorum, quos infra diaconatum ordinauimus, memoriter tenere, nec minus impossibile est omnibus eis uel conferre beneficia, uel necessaria prouidere. Satius erit nobis amodo non celebrare ordines, quam hec importabilia suscipere onera. Quo si forte cessantibus nobis contigerit, quantum periculum futuris temporibus uel  personis immineat, nemo dubitat uel ignorat. In Gallicanis etiam partibus ad hoc tantum plerique litteras addiscunt, siue paruuli, siue adulti, ut in Ecclesia Dei gradatim per ordines promoti Deo seruiant et ministrent. Quod si ordinatores defecerint, deficient ordinandi; et cessabunt mysteria, si ministeria cessare contigerit. Attendat et pius et iustus Pater, quia lex noua in obseruatione sua debet esse possibilis in constitutione sua, non preteritis dare formam negotiis, sed futuris. Pro his omnibus paternitati uestre supplicamus, et preces fundimus, ut mandatum istud arduum, intolerabile 297 et onerosum, si placet, temperetis, cui nos obtemperare et difficultas prohibet, et impossibilitas non permittit.



EPISTOLA CXCu. AD DOMINUM REMENSEM Rogat ut eius auctoritate canonicus S. Genouefe a capitulo Tornacensi recipiatur ad beneficium administrandum.


Pudet me toties uexare tranquillitatem uestram, Pater, et sacras occupationes uestras quasi tot obruere fasciculis litterarum. Excusabilem me reddit quandoque necessitas mea, quandoque caritas aliena. Ut autem redimere mihi possim paulisper hoc fastidium uestrum parabolico Salomonis charactere, Aurelianensis nostri Garnaudi deliciosas uobis nugas appono. Tria sunt murmurantia super terram, et quartum quod facile non quiescit, communia rusticorum dominantium, cetus feminarum  litigantium, grex porcorum ad unius clamorem grunnientium, capitulum diuersa uota sectantium. Cum primo pugnamus, secundum irridemus, tertium contemnimus, quartum 298 sustinemus: a primo et quarto libera nos, Domine. Coactus ab ultimo, uestre correctionis manum ultimam et expeto et exspecto. Est quidam socius meus  in mensa mea simplex et innocens coram Deo et hominibus, sine querela, cui capitulum nostrum uicariam unam in maiori altari contulerat, assignato ei beneficio a quodam burgense  unde sufficienti mediocritate sacerdotaliter uiuere posset. Eum mihi presentarunt canonici ad titulum maioris altaris ordinandum, et communem cum aliis participationem refectorii  concesserunt. Cum autem a nobis ordinatus per biennium fere et altari ministrasset, et beneficium refectorii  cum aliis recepisset, eum neque citatum, neque in aliquo conuictum, pretermisso iuris ordine, et altaris ministerio et refectorii beneficio priuauerunt, burgense autem beneficium quod contulerat, quamuis inuitus, in manu sua recepit. Mirantur omnes qui audiunt, sed miraculum eorum canonici nostri aut negligunt, aut contemnunt. Supplicamus paternitati uestre, ut pro amore Dei, et humilium precum nostrarum interuentu, decano et capitulo nostro scribatis; rogando, si placet, ut socium nostrum, bone opinionis et honeste uite presbyterum, iniuste spoliatum, pro uobis restituant, et si aliquid deliquit unde damnari meruerit, eum ordine iudiciario tractent, ne forte aut de iuris  ignorantia possint argui, aut de crudelitate notari.



299 EPISTOLA CXCuI. AD GUILLELMUM REMENSEM ARCHIEPISCOPUM. Grates agit de epistolis capitulo Tornacensi scriptis.

Gratias uobis, Pater, qui inter alia beneficia pro me clerico uestro litteris uestris capitulo nostro transmissis, et corripuistis incorrigibiles et indociles docuistis. Quartum illud genus murmurantium  super terram, a quo liberari me sepe deprecor et defendi, primo aspectu litterarum uestrarum tulit impatienter et moleste, me uel offerre uobis querimoniam meam, uel eorum contumeliam non sufferre. Inceperunt a murmure, et in iurgio terminarunt. Qui corrigi debuerant, non timuerunt erigi, qui uirga digni erant, obtulerunt festucam. Sed  quia cum his qui oderunt pacem pacificus esse uolo, et remisi iniuriam, et iniuriantes dimisi. Aderit tempus, Deo uolente, quando in presentia uestra, uel erubescent de irreuerentia sua, uel de contumelia punientur.



300 EPISTOLA CXCuII. AD PAPAM. Agit de monacho S. Martini Tornacensis fugitiuo.

Solent, Pater, in collegiis sacris, aliqui reperiri contradictionis et inobedientie filii, qui lites et contentiones diligunt, inter fratres iurgia seminant, scandala mouent animati, schismata, bella intestina parare et parere periculum suis, ridiculum alienis. Horum de numero Nicolaus quidam monachus olim  Sancti Martini Tornacensis, leuitate et inconstantia, nec sine corruptela malitie impulsus, latenter exiuit ab eis, cum non esset ex eis, promptus potius de claustro exsilire et exire, quam solitarius in claustro sedere. Significato nobis clandestino eius recessu, accessimus ad ecclesiam, et conuocato conuentu, capitulum intrantes, quesiui a singulis utrum fugitiuus ille de consilio, aut consensu alicuius eorum recesserit, litterasue aliquas siue cum sigillo, siue absque sigillo secum tulerit, sicut aliqui extra monasterium murmurabant. Responderunt omnes unanimiter, quia neque de conscientia, neque de consilio, neque de consensu eorum recessit: et si aliquas secum  litteras tulisset, eas asseruerunt furtiuas. Proinde, Pater sancte, quia ueritatem facti nouimus, preces uobis fundimus, ut si forte seditionarius et transfuga ille, sicut quidam suspicantur, ad uos uenerit, et religionem uestram mendacio circumuenire tentauerit, non credatis ei; nec sacras aures uestras mendacio polluat, et fictis corrumpere fallaciis attentet. De statu Ecclesie illius sciat sancta paternitas uestra, quia si quid in ea corrigendum uel in capite uel in membris erat, per Dei gratiam dedimus et dabimus operam, ut omnia corrigantur, spem habentes in Domino quod Ecclesia illa sub regularibus disciplinis incedat, terribilis ut castrorum acies ordinata. Litteras illas quas abbas et capitulum uobis miserunt, per Ioannem clericum inspeximus,  et legimus et eis perhibemus testimonium ueritatis.



301 EPISTOLA CXCuIII. AD PAPAM. Scribit de eodem monacho fugitiuo, ne ab eo circumueniri se sinat.

Excellentior uia quam demonstrat Apostolus, non gaudet super iniquitate, congaudet ueritati . Ea, cui congaudet, sibi sufficiens in conspectu uestro, sancte Pater, nec uenalem mendicat gloriam, nec uenialem respuit interuentum. In huius fiducia ueraciter uobis asserimus, quia monachus ille Sancti Martini Torn.  gyrouagus et transfuga, qui ad sedem uestram ausu temerario uenire,  et sanctam religionem uestram mendacio suo tentauit circumuenire, nec de conscientia fratrum ab eis recessit, nec de consilio eorum ut recederet processit. Sigillum quod secum detulit, aut furtim sustulit, aut reus Cornelie de falsis  , pseudosigillum sacrilegus transformauit. Hec diligenter in capitulo a singulis requisiuimus, et a singulis commune responsum accepimus, quia nec eius nouerant recessum, nec eius approbabant excessum. Et quoniam nemini debet patrocinari dolus suus, ne falsitas 302 obruat ueritatem, preces fundimus paternitati uestre, ut damnosum illud chirographum, quo per falsas litteras, et falsum sigillum, falsus monachus Ecclesiam obligare uoluit, si placet,  damnetis, ne compellatur reddere quod non accepit, soluere quod non rapuit, approbare quod nesciuit. Ecclesiam illam nobis et loco et affectu proximam, conuersatione et opinione gaudemus, illesam esse, nec quasi in incertum currere, nec quasi uerberantem era pugnare. Si quid in ea perfectioni deest, per Dei gratiam speramus quotidie meliora et uiciniora saluti.



303 EPISTOLA CXCIX. AD ABBATEM ET CONuENTUM S. GENOuEFAE PARISIENSIS. Docet que agenda erant in negotio quod uersabatur inter eos et archidiaconum Parisiensem, pro capellano parochie S. Genouefe in ciuitate.

Anxiatur in me spiritus meus, quoties aut tranquillitas  uestra concutitur, aut unanimitas impeditur. Semper enim consueui, nec ab hac consuetudine, Deo uolente, desistam, et uobis congaudere gaudentibus, et flere cum flentibus. Quis enim separabit me a caritate uestra, que in Christo Iesu? tribulatio, an angustia, an persecutio, an fames, an nuditas, an periculum, an gladius? nam si paratus sum mori pro singulis, paratus sum, si necesse fuerit, et mori pro uniuersis. In tribulatione que circumdedit uos pro capella beate uirginis Genouefe  , pro qua etiam per carissimum fratrem nostrum ac uestrum R. consuluistis nos, certum dare consilium uobis non audeo, quoniam uoluntates fratrum nostrorum semper diuersas intelligo, et exitum rei, qui forte ex insidiis fortune pendet, nec ut propheta preuideo, nec somnio ut peta. Si  flagrante maleficio, quando iuuenis archidiaconus capellam uestram uiolenter ingressus est, et fratrem uestrum presbyterum audaci manu et proxima sacrilegio aggressus, post appellationem ad dominum papam factam, ornamenta sacra diripuit et abstulit, et eumdem fratrem de capella uiolenter expulit, flebilem conquestionem istam ante pedes summi pontificis aliquis deposuisset, recte id actum fuisse credidissem. Nec uero quia spatio temporis res obtorpuit, et 304 archid. in quali possessione sese iactitat esse, si, ut audiuimus, in arbitros compromittere uoluerit, quos iuris et equi amatores credideritis, compromissum suscipite, ita tamen quod in ciuitate Paris. uel in proximo ciuitati loco, negotium  non tractetur, ne multitudine molis sue, tam in aduocatis quam in prudentibus et potentibus uiris, quibus non parum ciuitas abundat, nostra et uestra paruitas opprimatur. Quod si alium locum eligere noluerint, credo melius esse ut totum negotium ad summum pontificem referatur. Si autem,  Deo uolente, contigerit ut uos capellam uestram pacifice possitis habere, melius uidetur uobis esse ut per honestos fratres de collegio uestro eam gubernetis, quam aliquem ibi secularem personam instituatis.



305 EPISTOLA CC. AD REMENSEM ARCHIEPISCOPUM. Rogat ut ecclesiam de Bredenai  monachis denuo reddi curet, ut ibi diuinum persoluant officium.

Accessimus ad ecclesiam de Bredenai, causa nostre synodi celebrande; et occurrit prima facie grande miraculum nobis, triste spectaculum nostris, ridiculum alienis. Didicimus a uicinis quod in ecclesia solebat monasticus ordo sub duodenario fratrum numero conuentualiter obseruari, diuinum  celebrari regulariter officium; pauperes alimoniam, peregrini hospitium, solatium infirmi reportabant. Et ecce in contrarium uersa sunt omnia, diruta sunt edificia, silent officia diuina, dum non sit ibi uel unus monachus qui celebret ea. Redactus est locus in solitudinem, factus sicut umbraculum in uinea, et sicut tugurium in cucumerario; possessiones ample, et decime uberes, quibus alebantur monachi, partim distracte sunt; sub hypotheca dominio premuntur alieno. uerumtamen presbytero commissa est illa misera et ancillata ecclesia, cum ibi deberet prior esse et aliis monachis preesse. Plangunt et dolent parochiani, de quorum donis et predecessorum oblationibus ecclesia illa dotata fuit et ditata; plangunt et clamant in auribus Domini Sabaoth, et ultionem a Deo et correctionem a uobis  in suspiriis et singultibus et expetunt et exspectant. Hec attendentes, et tacti dolore cordis intrinsecus, consilio prudentium uirorum qui nobiscum aderant, ad correptionem et correctionem, zelo domus Dei comedente, nos accingimur, sub interdicto concludentes illam desolatam et lacrymabilem ecclesiam, 306 et prohibentes ne diuina ibi celebrentur officia, et ne parochiani decimas uel oblationes, aut alios aliquos parochiales prouentus reddant, quousque consuetus monachorum numerus deducatur ad locum, et prior ibi instituatur qui aliis preesse debeat et prodesse. uerumtamen ad preces u. presbyteri et uirorum qui nobiscum aderant, sententiam datam usque ad octauas Epiphanie  suspendimus et distulimus obseruari.



EPISTOLA CCI. AD EUMDEM. Scribit se prebendam cuidam clerico, in Ecclesia Tornacensi, eius mandato collaturum.

Absit, Pater, ab anima mea, ut in aliquo appaream  uel beneficiis uestris ingratus, uel beneuolentie indeuotus. Hec sunt duo simulacra que abominor, duo idola que detestor. Si aliqui forte  aliud uobis sibilauerint, aut uoluntatis mee maleuoli sunt interpretes, aut maledici detractores. Quod enim de conferenda uel transferenda donatione prebende a Tornacensis domino Bonifacio in L. clericum uestrum dubitare uisus sum, cegit me auctoritas primi mandati uestri, nouitas secundi, reuerentia promissi frangendi. Nunc uero plenius intellecta uoluntate uestra paratus sum facere quod mandastis, sine simulatione liberaliter, sine dissimulatione libenter. ueniat predictus L. quando uoluerit, uolentes nos inueniet, quando uenerit.



307 EPISTOLA CCII. AD QUEMDAM ABBATEM. Respondet questioni de matrimonio cuiusdam nouitii, qui dimisso habitu illud contraxerat, quod ualidum esse censet.


Quesistis a nobis quod a uobis queri debuerat. Consuetudinem ordinis uestri nescimus, uerba beati Benedicti et legimus et tenemus. Si quis, inquit, infra annum probationis exire uoluerit, liber exeat cum rebus suis. Qui ingredientem liberum dixit, egresso matrimonium non interdixit. Et quoniam presentium lator B. ex probatorio tirocinio pedem traxit, ex prohibitorio cauterio a Christiana societate separari non meruit. Quantum ad solatium infirmitatis  humane, matrimonium est quod contraxit, quantum ad fastigium societatis uestre, a perfectione deuiauit. Credimus et dicimus in tali coniugali copula matrimonium esse. uideritis uos si ex tali absentia res eius debeatis secura conscientia retinere.



EPISTOLA CCIII. AD CeLESTINUM PAPAM. Commendat G. in abbatem Corbeiensem  electum, eiusque prudentiam et pietatem extollit.

Quanquam, Pater, in conspectu uestro inter regalium et pontificalium epularum affluentiam, preces nostre tanquam stilla situle modicum obtineat  locum, tamen intercedere nos pro aliis et necessitas 308 urget, et caritas persuadet. Ecclesia Corbeiensis multis et magnis attrita et afflicta laboribus, nunc tandem, ut credimus, respirare cepit, si sancta paternitas uestra ei gratiam suam exhibeat et beneuolentiam impendat. Habent in ea abbatem dominum G. qui in ea possessiones possit reuocare perditas, et non perdere reuocatas. Prudens est et industrius, et qui tanto oneri, sicut credimus, et honori. Rogamus sanctam paternitatem uestram, si placet, ut predicto uiro bone opinionis inter suos, et qui utilis est Ecclesie sue et fidelis, uestram plenius gratiam impendatis.



EPISTOLA CCIu. AD BERTERUM ABBATEM S. EuURTII AURELIANENSIS. Eum infirmitate grauatum consolatur.


Audita chronica egritudine uestra, et cum dolente dolemus, et compatimur patienti. Sanet uos salutis Auctor, qui sanat contritos corde, qui saluat sperantes in se, qui operatus est salutem in medio terre. Desiderio desiderassemus hoc Pascha manducare uobiscum, et lactucas agrestes tristitie nostre paschalis agni carnibus apud uos temperare et condire. Prohibet hoc necessitas temporis, causa necessitatis, importabile iugum, quod impositum est humeris nostris. Speramus in Domino, quia cito liberabimur ab hac plaga, quamuis tantorum  cicatrices uulnerum non subito deleantur. Reddita nobis prosperitate per Dei gratiam, quantocitius potuerimus, uisitabimus uos et 309 fratres nostros, ut communi simul fruamur colloquio, gaudeamus consortio, et solatio delectemur. Salutate fratres nostros et in uniuersis singulos, et in singulis uniuersos.



EPISTOLA CCu. AD IOANNEM ABBATEM ET CAPITULUM S. GENOuEFAE PARISIENSIS. Hortatur canonicos S. Genouefe, ut in omnibus sese perfectos exhibeant.

Positus in extremis finibus terre, et extremis finibus uite, cum iucunditate recordor honeste  conuersationis uestre, societatis indiuidue, humilitatis deuote. Aliquos ex uobis in Christo genui, alios adultos inueni, utrosque colui et dilexi, neutros sine necessitatis articulo offendi. In sudore uultus mei et angustie spiritus per Xu et amplius in Ecclesia nostra pariter et uestra annos fideliter laboraui, et, si dixerim, feliciter non peccaui, per Dei gratiam, neque era uerberans, neque in incertum currens. Iudicate uos ipsi ne forte aliquis murmurans in angulo dicat mihi: Testimonium tuum non est uerum . Interim, fratres et filii, moneo senex, et hortor et ego senes, ut preparent se ad finem uite, iuuenes ad obseruantiam regularis discipline, adolescentes ad custodiam subiectionis  et uerecundie, omnes ad unitatem dilectionis fraterne, et carissimo filio nostro abbati uestro per omnia plenam obedientiam exhibere. Per Dei misericordiam in omni successu temporalium abundamus, prouentum et fructum spiritualium uestris orationibus exspectantes. Salutant uos, karissimi filii mei, fratres uestri, Marcellus et Girardus iuuenes honestate precipui, 310 humilitate preclari in seruitio meo et uestro solliciti et strenui, frequentes in consiliis nostris, in negotiis, in sacramentis. Paratus est animus, si parata fuerit manus, negotiis Ecclesie uestre opportuno tempore et loco occurrere, et succurrere et seruire.



EPISTOLA CCuI. AD ABBATEM SANCTI BERTINI. Ab eo petit equum suo usui commodum.


Amicitiarum federa nascuntur colloquiis, firmantur consiliis, beneficiis conualescunt. Currant inter nos hec ueneranda commercia, et alternis obsequiis mutuo nutriantur. In huius spei reliquiis dilectionem uestram rogamus, ut mittatis nobis palefridum unum, qui uisu non paueat, gradu non cespitet, motu non concutiat senem, aspectu delectet amicum, ascensu deceat sacerdotem. Si de retributione cogitetis, occurrent, Deo uolente, loca et tempora, quibus hoc beneficium conuenienter poterimus compensare.



EPISTOLA CCuII. AD REMENSEM ARCHIEPISCOPUM. Agit de contentionibus inter monachos S. Amandi  et eorum abbatem, quem commendat.


De mandato uestro, Pater, accessimus ad Sanctum Amandum, ubi inuenimus monachos non amandos. Seditiosi erant; in seditione morantur, et forte in seditione morientur. Nihil obiicere poterant abbati 311 suo, nisi quia cum litteratus, sobrius, castus, quietus ac frugi, magis parcitati quam prodigalitati sit proximus, in obseruantia monastici ordinis, ut dicunt, minus sit peritus, tanquam qui in loquela digitorum  nesciat exprimere fabam, caseum, uel oua; uel in talibus errantes corripere, uel corrigere, uel negligat, uel contemnat. Quosdam eorum, qui totius erant capita  conspirationis, separare uoluimus a collegio illo ad tempus, sub excommunicationis cauterio prohibentes ne a monasteriis ad que destinauimus eos, sine licentia nostra et abbatis sui uel exsilire presumerent, uel exire. Inobedientes exstiterunt nobis, sed inobedientie eius maculam purgauit interuentus abbatis Aquiscinti  , et domini Philippi uicedomini uestri  , ut absoluantur alieno merito,  qui suo meruerunt excommunicari delicto. Super his omnibus consideret sancta paternitas uestra quid expedire debeat sancto monasterio, quid non sanctos monachos impedire. Honestum ac litteratum, et preter senectutis debilitatisque incommodum, sicut credimus, irreprehensibilem inuenimus abbatem non minus malitie proprie expertem, quam expertum malitiam alienam.



312 EPISTOLA CCuIII AD MAGISTRUM BERTERUM CAMERACENSEM ARCHIDIACONUM. Ipsum arguit quod fame sue temere detrahat, seriemque uite sue exponit.

Si uera sunt que dicuntur, absenti detrahis, innocentem accusas, episcopum nouum eumdemque  ueterem amicum sine causa laceras, reprehendis, condemnas. Dicis me, ut cetera taceam, pontificali cathedre nescire conformare. Doce me, obsecro, que sit illa cathedralis forma, quam depingis, ut ei, si non informis fuerit, me conformem. Ciuitatem raro egredior, regulares 313 horas cum aliis, quantum licet, frequento. Secundum gratiam mihi collatam uerbum Dei parochianis meis annuntio. Contra nouam heresim  , ceteraque monstra id genus, pro posse meo declamans, tanquam ad bestias depugno. Sacramenta que gratis accepi, gratis impertior. Prauitatem Simonis, Giezi lepram, modis omnibus abhorreo, detestor, anathematizo. Manus meas, et si non ab omni munere, ab illicito semper excutio. uenientibus ad me in confessione  consilium, in penitentia remedium, in tribulatione solatium, quantum Dominus permittit, exhibeo. Horis uacuis et a foro feriatis in loco ad hec idoneo sacre Scripture intendo, legens et ruminans, que post lectionem decoquo, et ad memorie cellulam traiicio. Honestis hospitibus libenter occurro, liberaliter accurro. In mensa nec solitarius, nec obscurus esse uolo, in qua facilius est ut superfluitatem  accuset natura, quam curiositas esuriem. Histrionibus et scurris patrimonium Christi non dispergo. Hec exterius. Occultorum autem cognitor est, scrutans corda et renes Deus, qui actibus nostris exhibiturus est se uerum iudicem, uindicemque seuerum. Rogo si hec ad cathedralem formam pertinent, non irrideas. In aliis que desunt potens est Deus augere mihi gratiam suam, et qui dedit initium, pro beneplacito suo daturus est incrementum. Si diligeres sincerius, deberes et monuisse secretius, et suasisse suauius, et securius increpasse. Nunc autem dilectionis abiecta uerecundia, posuisti amicum quasi signum ad sagittam, diffamans eum in omni loco, in omni aure, et furno, ut aiunt, et molendino, spectaculum suis, ridiculum alienis.  Parce, obsecro, uerecundie mee, parce honestati tue, parce utriusque fame, ut, si contigerit nos aliquando inuicem uidere et uideri, fauorabilius alter alterum 314 uel notabilem condemnet, uel excusabilem commendet.



EPISTOLA CCIX. AD HUGONEM DECANUM ET PETR. CANTOREM PARISIENSES  . Rogat eos ut causam tueantur amici sui.

Fautores iuris et equitatis amatores, in Ecclesia Dei esse uos et Deus nouit, et homines non ignorant. Si quis aliud de uobis estimauerit, in communem peccat opinionem; socius eorum factus quibus  uoluntarie peccantibus non relinquitur hostia. In huius spei fiducia gaudemus super negotio fratris nostri pro Ecclesia de Nes. tales ac tantos promeruisse iudices, quos nec astutia fallat, nec peruertat malitia, nec cupiditas inquinet. Constat omnibus de facto, ius est in expedito, narrationem plenam et planam continet apostolica pagina, tamen, ut qui sedent sedeant, et summi pontificis exsequantur mandatum; pro uisceribus nostris dicto fratre nostro supplicamus uobis, ut quos in fide et ueritate experti sumus donatores obliquos, in iustitia et equitate nunc tandem exsecutores stabiles operiamur, et rectos. Securus et confidens 315 tam de iustitia sua, quam de beneuolentia uestra accedit ad uos predictus S. Deus autem meus faciat uos ei  placabiles, et remittat eum ad nos cum fructuoso reditu, non cum gemitu luctuoso. Suscipite ueterem, non inueteratum, amicum uestrum, in precibus suis iustis; et qui presentem dilexistis, non abiiciatis absentem.



EPISTOLA CCX. AD DOMINUM REMENSEM. Eius expetit gratiam pro decano Tornacensi.


Ruri habitans inter Faunos ficarios  , Panasque siluanos, sepultis paulisper sacramentalibus officiis, interdum procidens ad pedes Domini Iesu, peccata mea flebiliter plango, interdum reuolans ad caput eius, beneficia Dei recolo fideliter et retracto. In medio non est locus remedio, quoniam si domesticas sollicitudines attendam, reddunt me confusum; si negligam, desolatum. Interim timens obrui lapidibus increpationis uestre, si precibus importunis pro alio bestialiter fusis, montem  celsitudinis uestre tetigero, uerecunda tamen presumptionis audacia, pro decano Ecclesie nostre  innocente et simplici uiro supplico, quem ad sacerdotii gradum commonendo, ut aiunt, et comminando citastis. Indulgeat ei benignitas uestra, si placet, aliquas inducias quibus se probet homo, ut sic de pane illo salubriter edat et de calice bibat, et qui a uobis utiliter est premonitus, humiliter uobis obediat premunitus. Nostis simplicitatem hominis; et, ut uerum fatear, uerendum est ne sacerdos elementarius in primis aliquando barbarismum faciens, proferat ibi pro uocali mutam, ubi aliquem qui barbarie uixerit, celebrare uolentem magis expedit esse mutum quam uocalem. Admittat pietas uestra, pater, preces nostras intra sacrarium exauditionis, ut is pro quo porriguntur, sese recepisse  gaudeat a uobis oleum pro cinere, gaudium pro luctu, pallium laudis pro spiritu meroris.



316 EPISTOLA CCXI. AD IOANNEM ABBATEM S. GENOuEFAE, Eum inuitat ut adsit dedicationi capelle quam exstruxerat.

Inter alia diuine gratie beneficia nobis a Deo concessa plurimum gloriamur in Domino, quia promotionis tue, frater carissime, cooperatores exstitimus et ministri, et in recessu nostro talem nobis reliquisse meruimus successorem. Hilarem de te et de fratribus nostris famam frequenter audimus, succrescere et augeri referentibus eis qui ad nos transeunt, quia et persona tua sit utilis Ecclesie,  et Ecclesia tue sit coaptabilis persone. Gratanter amplectimur hanc pacem, gratulanter ambimus hanc concordiam socialem, commendamus honestatem tuam, laudamus sobrietatem, parcimoniam approbamus et in exterioribus prudentiam, et in  interioribus disciplinam. Et quoniam te nobiscum gaudere uolumus, sicut et nos tibi ac fratribus nostris in prosperis congaudemus, rogamus, et exhortamur in Domino, ut in uigilia sancte 317 Pentecostes copiam tui nobis Tornaci facias, quoniam, Deo uolente, sequenti a festo tertia feria proposuimus dedicare capellam nostram nouam  , non minus gloriosam materia quam gratiosam forma. Delectabiliter accurrent tibi et aliis tecum intuentibus pari decore et emulatione sancta contendentes in singulis fenestris uitreis, Euurtius et Genouefa  . Duplicare decet nos tecum paraclysim nostram  , tum ex solemnitate et gustu Spiritus sancti, tum ex iucunditate et fructu edificioli nostri. Desideramus te in huius theatri spectaculo  habere et sollicitudinis participem, et gaudiorum consortem. uale, ueni, et uide.



EPISTOLA CCXII. AD EPISCOPUM MORINENSEM. Eum etiam inuitat, ut sue capelle dedicationi adesse dignetur.

Ad honorem Dei et confusionem communie murmurantis habemus de domo nostra liberum et securum ingressum, liberum contra turbas et turbines; securum contra nocturnos timores. Ereximus arcum 318 triumphalem  , uictoria nobis de celo collata, circumduximus uias patulas transeuntibus, superedificantes in ere capellam nouam, tam gloriosam materia quam gratiosam forma.  Rogat nos amicus uester, uetus dicere debeam an uetulus, nescio, non tamen dixerim inueteratus, ut, si fieri potest, ad dedicandam capellam nostram per manum uestram tertia feria Pentecostes, gratam presentiam uestram nobis exhibeatis, ut pariter duplici gaudio paradisi congaudeamus, et festiuo aduentu Spiritus sancti, et iucundo introitu oratorii noui. Felix erit dies, quia parua tuguria nostra hospes magnus implebitis. In arcu supradicto, qui sacris parietibus coheret, quidam nostrum uersiculos depinxerat  ne transeuntes sordibus inquinent honestum locum, quorum aliquos uobis transmittimus, ne sine risu aut iocoso ludicro claudatur epistola.



EPISTOLA CCXIII. AD IOANNEM ABBATEM S. GENOuEFAE. Se excusat quod solemnitati huius dedicationis interesse pre negotiis non ualeat.


Cum ad precum uestrarum instantiam die constituto consecrationi capelle uestre nos proposuissemus presentare, quoniam nulla est sincera uoluptas, 319 sollicitum aliquid interueniens quod et propositum mutauit, et domui nostre periculum imminere significauit. Quia uero mora ad se trahebat periculum, et euentus rei festinare iubebat, auxilio Dei fretus, et de suffragiis fratrum confisus, trementi, quantum tenuitas nostre animositatis permissa est, me totis uiribus opposui, et sic Phinees percutiente, cessauit quassatio. Quapropter  paternitatem uestram imploramus, ne grauiter feratis, sed patienter sustineatis quod ad prefixam diem uenire non potuimus: tante enim necessitatis occasio sine postulatione ueniam promeretur. De nobis autem scire debetis quod ad id parati sumus quod utilitati uestre necessarium, et honori idoneum esse cognouerimus, quod quoties uobis expedierit, exhibitio operis probabit. ualete in pace.



EPISTOLA CCXIu. AD GUILLELMUM REMENSEM ARCHIEPISCOPUM. Rationem reddit de quibusdam falsariis qui bullas adulterabant.

Ad uestrum consilium, Pater, in dubiis, ad auxilium recurrimus in aduersis. In primo tertium, in secundo quartum  sacri septenarii Spiritum postulamus.  De mandato uestro falsarios quosdam cautela et arte, non potentia, ad confitendum induximus, promissa impunitate, quantum nobis licebit, uni eorum, qui adulterine bulle superiorem et inferiorem molam  nobis in capitulo restituit. Terribili adiuratione et deuotione confessus est sese nunquam ea usum fuisse, sed cuiusdam presbyteri, qui falsas litteras uendebat, socius erat, et partem infausti pretii quandoque recipiebat. 320 uolumen etiam pugillare nobis reddidit, in quo plures littere sub apostolico nomine continentur. Presbyter ille beneficium habet a capitulo annexum seruitio maioris altaris. Quis sit et qualis sit, qualiter etiam se excusare possit, lator presentium dicere uobis potest. Seruamus uobis incudes adulterinas, quarum adulteria  et auctoritatis uestre condemnentur iudicio, et malleo constringantur.



EPISTOLA CCXu. AD ABBATEM DE LAUDE  . Petit ut benignum se prebeat erga quemdam fratrem Guillelmum, qui deliquerat.

Commendanda est paterna seueritas, que materno temperatur affectu, et post uerbera porrigit ubera: que, cum irata fuerit, misericordie recordatur. Ludus est anime non minus utilis quam honestus, cum in theatro uirtutum, sub angelorum spectaculo, duas ipsius potentias, concupiscentiam et iram, media ratio sic recto dirigit cursu, ut nec ira ferueat in immensum, nec desiderium longius a pietate recedat. Hec attendentes, sanctam religionem  uestram rogamus, ut fratri Willermo, quem uobis et Ecclesie uestre 321 credimus utilem, paterne mansuetudinis aperiatis sinum, et si percutitis in uirga, spiritum lenitatis nolite exstinguere. Paratus est ab his que sunt superflua, cessare, declinare inhibita, promissa sectari, uobis obedire ut Patri, dum tamen in sacro collegio uestro liceat ei uobiscum morari, uobiscum mori. Suscipite preces nostras, ne repulsam patiamur in hac petitiuncula nostra, qui uobis semper parati sumus et offerre obsequium, et reuerentiam deferre.



EPISTOLA CCXuI. AD EPISCOPUM LEXOuIENSEM  . Hortatur amicum, ut sue et subditorum saluti consulat.

In translatione tua de Lexouio ad ciuitatem Heliopoleos,  incertum est mihi, utrum gaudere debeam, aut dolere. Si principia dictionum attendas, translatus est a planeta Cyprio  ad solem, ab obscuris ad lucem, a lubricis motibus ad splendoris soliditatem. Placeret hec mutatio, si nostrum abinuicem remotio non obesset. Id obsecro, ut in hoc transitu tuo caueas, ne sicuti aliquando mihi iocose dixisti de quibusdam illarum partium accolis, errare incipias, in compoto, et circa Pascha uelis 322 celebrare Pentecosten. Credo quod si aliquando in errorem illum incideris, factus est socius illorum, quibus dicit Apostolus, sed abluti estis, sed sanctificati estis . Quid enim aliud de archidiacono presumendum, nisi quod primo de sua,  secundo sollicitus sit de salute subditorum? Inter  curie curas et iocosas post laborem sodalium confabulationes, sic te uolo esse medium, ut nec ille graui onere te deprimant, nec iste te molli otio dissoluant. Qui scholaribus amabilis eras, curialibus admirabilis esto. Curiales non a cruore dixerimus, sed a curia, ubi nonnunquam nuge pro seriis, seria pro nugis habentur; ubi raro quispiam uult habere parem, superiorem nunquam. [Memento illius distychos quod petico potius quam prophetico, sed tamen ueridico spiritu, in recessu tuo Bononiensi dictum est tibi a quodam:

Pontificum causas, regumque negotia tractes,
   Que tibi diuitias, deliciasque parant.]
Saluta mihi tuum episcopum, legatum, cancellarium, et frequenter admone, ut sub hac promotione trina, seruum Trinitatis se agnoscat, et sic preesse  discat hominibus, ut Creatori suo se confiteatur subesse. Dilige eum, quia diligit te, quamuis propter se diligendum et hilaritas fame predicet, et sublimitas uite commendet.



323 EPISTOLA CCXuII. AD ABBATEM ET CAPITULUM CISTERCIENSE. Agit de quodam clerico, quem purgat a fenore usurarum.

In eis que honeste petuntur, et turpiter retinentur, iuuanda est intentio postulantis. Inspecta ergo autem et cognita origine contractus, qui inter Ecclesiam de Claromar  et G. Insulen. clericum nostrum intercessit, non uidetur nobis incurrere crimen usurarum, cum etiam inter Ecclesias et honestas  personas, sicut sepe uidimus, non fuerit usurarius. Accedit magis ad emptionem et uenditionem tanquam qui iactum retis emerit, quam ad contagium feneraticii lucri, quod nos uobiscum pariter detestamur. Proinde sanctam paternitatem uestram rogamus, ut in hac parte prouideatis indemnitati clerici nostri, et tam sacri collegii uirorum uerecundie parcatis, ne in hoc facto magis de cupiditate possit argui, quam de caritate laudari.



324 EPISTOLA CCXuIII. AD ODONEM PARISIENSEM EPISCOPUM. Pro Th. archidiacono Tornacensi.

Confidentiam nobis prestat interpellandi beneuolentiam uestram, et nobilitas generis uestri, et honestas uite, uel auctoritas dignitatis. Fauorem hominum  et gratiam Dei conciliant in uobis tria hec.  His tribus compellimur et a uobis quod decet petere, et quod nobis expedit postulare. Familiaris et amicus noster bone indolis ad presens, et magne in posterum spei, honesta conuersatione sua reliquias nobis significans, Th. Tornacensis archidiaconus liberalitate sociali beneuola simul et benefica pro quodam socio suo fideiussor exstitit cuidam parochiano uestro, Renaldo campsori, in decem libras Parisiensibus, et in ciuiles insuper accessiones, quas imperitus iuris et peritus pariter usuras appellant. Sortem soluit, et quod sorti accesserat usque ad quindecim libras. Predictus creditor accepto tulit solutionem, et archidiaconum a fideiussione absoluit, promittens ei sese libros suos, qui pro predicto debito obligati erant, in continenti  redditurum. Distulit reddere, et in corde et corde locutus, differre conuertere nititur in auferre. Rogamus paternitatem uestram ut tantam exactoris improbitatem auctoritate uestra comprimatis, corrigatis. Facite, sicut decet uos, archidiacono restitui libros suos, ne compellatur soluere quod non rapuit; quoniam testes idoneos et sufficientes habet et accepto late a creditore solutionis, et ab eodem prolate absolutionis. Restitutione librorum facta, paratus est archidiaconus in presentia uestra per se uel per sufficientem procuratorem parere iuri, et respondere sicut ius dicta uerit improbo creditori.



325 EPISTOLA CCXIX. AD EuOREDUM ABBATEM  ET CONuENTUM S. BAuONIS. Commendat quemdam artificem, cuius filius habitum monasticum postulabat.


Fauorabilis est petitio eius, cum ad promotionem conueniunt hinc petitoris meritum, hinc iustitia petitorum. Hec attendentes, in latore presentium amico et familiari nostro G. cuius propter honestatem et mansuetudinem quibus preeminet, non solum apud nos, sed et in locis publicis et Ecclesiis ex magnificis operibus et insignibus artificiis merita uigent, et in perpetuum sui memoriam derelinquunt. Eius fauorem desiderii ab ipso nobis expositi affectuose suscepimus, ut illud ad effectum perduci cum ipso pariter peroptemus. Exemplo monitus patriarche filium quondam suum super unum montium quem monstrauit ei Dominus, Ecclesiam  scilicet uestram sanctam preconcordem uoluntatum et spirituum, et sanctarum gratiarum abundantem, uere montem coagulatum et pinguem, et desiderat immolari, ut eidem accrescat meritum ex mutatione tanti exempli, et uniuersitas uestra tam ipsius, quam predicti filii in quotidiano seruitio fructum colligat holocausti. Audiuimus et probauimus eum tam ex litterarum scientia, que eius etati competit, quam ex legendi gratia, et cantandi, satis aptum et diuinis officiis, et monachalibus disciplinis pronum.  Sanctitatem uestram affectuose rogamus, ut pro amore Dei, et nostro intuitu, et dilectionis ac deuotionis quam predictus magister G. erga uos habet, prefatum filium suum recipiatis in consortium uestrum, ut tam nos quam ipse ex admissis 326 precibus nostris, et eius uoto completo, in gratiarum actione nos pariter assurgamus.



EPISTOLA CCXX. AD PETRUM AURELIANENSEM EPISCOPUM. Conqueritur de monachis S. Bertini, qui eum in arbitrum elegerant.

Quorumdam monachorum nos infestat improbitas, quibus cum incessanter sufficere debeant sua, irreuerenter inuadere cupiunt aliena. Hi sunt abbas et monachi S. Bertini, qui unam Ecclesiam de  mensa nostra propriam, longo tempore captiuitate laicalis seruitutis detentam et oppressam, sine consensu nostro et Ecclesie nostre nobis contradicentibus sese asserunt redemisse, et auctoritate sua garriunt suam esse. Mota super hec a nobis aduersus eos questione compromisimus in arbitros centum marcarum pena interposita, si quis resilire tentauerit a receptis. Preripuerunt nobis saltu perambulo personam uestram eligentes in arbitrum, quam et nos, de prudentia uestra confidentes, prius uoluimus nominare. Assignata die et loco apud Duacum conuenimus, nobiscum adducentes loco arbitri Cameracensem decanum. Doluimus de absentia uestra, sperantes in Domino, quia si presens fuissetis, aut consecuti fuissemus iustitiam nostram,  aut cum aduersariis compositionem et pacem. 327 Et quoniam negotium dilatum est usque ad sextam feriam post Cineres, rogamus uos sicut patrem, dominum et amicum, quanto possumus affectu et annisu, ut pro amore Dei et pace inter Ecclesias reformanda, ea die gratam nobis exhibeatis presentiam uestram apud Duacum; quoniam si presens fueritis, confidimus in Domino quod auctoritate uestra terminabitur negotium nostrum.



EPISTOLA CCXXI. AD ARNULPHUM DECANUM BRUGENSEM. Rogat ut sibi hallecia parari curet.

Importuni sumus in petendo, sed importabiles esse nolumus in exigendo. uehiculum ad te mittimus,  quod forsitan a quadro, d mutato in r, propter numerum rotarum quarrum  appellamus. Bigam autem seu birotum mittere noluimus, quia fortassis aut oneri non sufficeret, aut in paludibus cliuosis declinando in alteram partem sese cum sarcina inuersaret. Nam quod de triga tibi iocando diximus, scias quia sicut trigam  abominamur in uehiculo, ita etiam abhorremus in opere et in uerbo. uolumus autem ut per presentium latores mittas nobis caseos nostros, uel partem numero et qualitate  maiorem, et quod de cibo Emmanuel abbas de Etot  , debet nobis. Interim hallecia siue gratuita siue emptitia diligenter nobis preparari facias et siccari, ita ut tempore ieiuniorum non auferant esurientibus appetitum comedendi, et sitientibus non afferant irritamentum bibendi.



328 EPISTOLA CCXXII. AD EUMDEM. Petit ut pisces mittat, et quedam officia ecclesiastica.

Sicut nuper tibi mandauimus, si importuni sumus in petendo, non erimus importabiles in exigendo. Competenter computabimus tecum, ut nec grauamen incurras, nec gratiam nostram amittas. In proximo est dierum ariditas, uigilia Natalis Domini, feria sexta protomartyris, Sabbatum Ioannis  piscatoris, quibus quia terra negabit nobis pecora campi, et er uolucres celi, manducare compellimur pisces maris. Inde est quod consuetam beneuolentiam tuam rogamus, ut de proprio uestro et pisces nobis emas, et summarium conducas  mihi in uigilia Natalis Domini, ut pro prandio cenam possimus ducere, et in festo beati Stephani, et beati Ioannis, de reliquiis, ne dicamus XII cophinos, saltem XII catinos implere. Festina, ne tardaueris, ut et festinus reuertatur nuntius noster, et Natalis cenam festiuam nobis faciat, non infestam.



329 EPISTOLA CCXXIII. AD HUGONEM ABBATEM S. DIONYSII. Rogat ut pensionem fratri suo soluere non differat.


Beneuolus est qui promittit, beneficus qui largitur. Quod si donantis hilaritas comitetur utrumque, totum qui recipit sese debet effundere in gratiarum plenissimam actionem. Pensionem annuam, quam fratri nostro promisistis, rogamus ut ei sine dilatione soluatis, ne, si contigerit eum in eundo et redeundo laborare, cogatur uel quasi in incertum correre, uel quasi erem uerberare



330 EPISTOLA CCXXIu. Qualiter Dominus Stephanus Tornacensis episcopus, adhibitis secum Sancti Amandi et Sancti Calixti abbatibus, in presentia domini Petri Atrebatensis episcopi, accessit ad ecclesiam Sancti Martini Tornacensis, pro pace et statu eiusdem monasterii in melius reformando, et de abbate ipsius monasterii de excessibus suis corripiendo et corrigendo. Qualiter etiam idem abbas iurauerit se ab episcopo sibi proposita obseruaturum.


STEPHANUS Dei permissione Tornacensis Ecclesie  humilis minister, omnibus monachicam uitam professis, in Domino salutem.

Cum ex officio nobis iniuncto, paternam sollicitudinem teneamur Ecclesiis nobis commissis impendere, lapsa erigere, fatigata reparare; illis precipue prouidere debemus, in quibus ordo monasticus siue clericorum, qui regulares appellantur  a SS. PP. institutus, sine macula sordis, et ruga simulationis obseruari debet. Et quia scriptum est, negligere cum possis corrigere peruersos, nichil aliud est quam fouere; nec caret scrupulo societatis aliene, qui manifesto facinori desinit obuiare. Sepe ac sepius auditis quibusdam que notabilia et probrosa, si uera essent, in monasterio Sancti Martini fieri dicebantur, ne de manu nostra, qui  speculatores in domo Isrel dati sumus, sanguis pereuntium requiratur, parietem alterius fodere, et si que intus abominabilia, plenius intelligere studuimus et uidere. Cum autem super his, que a clericis turpia et honestati contraria dicebantur, fratrem nostrum Io. predicti monasterii abbatem corrigere, et tam ipsum quam Ecclesiam commissam in meliorem statum reducere uellemus, et euangelico precepto studuimus eum primo inter nos et ipsum solum corripere, secundo adhibitis duobus fratribus. Priore et alio, tandem non solum tertio, quarto aut quinto commonitorio, frustraque perderemus operam consilii amissi et impensum auxilii promissi, crescente infamia et in uulgus publice diffusa, tanquam dicturi Ecclesie, et ne  fieret Ecclesia illa, tam in capite quam in membris sicut ethnicus et publicanus, accessimus ad 331 locum, assumptis nobiscum uenerabilibus uiris de S. Amando et de Cisonio  abbatibus; et cum diligenter inquireremus de statu ipsius Ecclesie, occurrit nobis prima facie, ere alieno grauatum monasterium, et debitum creuisse in immensum; nec euidens erat causa quare in summa tanta fuisset contractum, cum ample sint possessiones et reditus uberes, et tempore abbatis huius, qui per tres annos prefuerat, nec aliquid emptum, nec aliquid edificatum siue innouatum, nec fratrum numerus auctus occurreret, aut causam saltem debiti excusaret; infamiam uero qua laborabat abbatis  persona, et quidam de iunioribus fratribus, quos sicut Heli filios insolentes corrigere nesciebat aut nolebat; siue  non audebat. Non intelleximus posse imminui uel deleri,  nisi per adussionem cauterii, et incisionem ferri.

Consilio itaque uenerabilium uirorum qui nobiscum aderant, predictum abbatem non odio persone, nec spem ponentes in corruptele pecunia, quod Deus nouit, sed zelo domus Dei urgente, ab administratione abbatis, auctoritate Remensis archiepiscopi et nostra suspendimus. Paucis diebus euolutis accedente ipso ad nos, cum priore et quibusdam monachis suis misericordiam humiliter postulante, et emendationem promittente, constanter ad preces domini Atrebatensis, qui presens erat, totius etiam capituli nostri absoluimus eum, et in gradum pristinum restituimus, recepto prius ab ipso iuramento standi mandato nostro, quod de consilio predicti domini Atrebatensis, et capituli  nostri formauimus in hunc modum: Ego Ioannes, Sancti Martini Tornacensis abbas, promitto me ea que dominus Atrebatensis hic mihi proposuit, in omnibus obseruaturum. Sic me Deus adiuuet et sancta Dei Euangelia. Promisit ergo abbas sub eo quod fecerat iuramento, se corporis castitatem secundum gratiam sibi a Deo collatam 332 perpetuo seruaturum; horis regularibus interesse; in claustro cum aliis, quandocunque poterit, solito frequentius sedere, in refectorio de communi cibum sumere; in dormitorio eadem promissione iacere tenetur; extra refectorium, in cameris scilicet uel infirmariis, sine causa euidentissima, nec ipse comedet, nec dabit aliis licentiam comedendi, nisi  forte propter aliquas reuerendas personas, quibus humanitatis et hospitalitatis obsequium poterit exhibere: si etiam de negotiis Ecclesie adeo tarde uenerit, quod in refectorio conuenienter comedere non possit, siue propter rigorem hiemis, siue propter inundationem pluuie, poterit in camera refici religiose et quiete, maxime uero post completorium; nec ibidem, nec alibi, hora illa uel alia, conuenticula consentiet fieri, que parant materiam murmurandi his qui diuinis inseruiunt officiis, et aliis obseruantiis monastice discipline portant pondus diei et estus. Si negotia Ecclesie exterius eum traxerint, quibus sine dispendio rei familiaris abesse non possit, de maturioribus et discretioribus monachis secum ducet, talesque socios ac seruientes habebit secum, quorum contubernio non  infametur. Nullum omnino monachum extra portam sine equitatura egredi patietur, nisi tantummodo illos, qui propter negotia Ecclesie solent et debent mitti in ciuitatem, siue ad nos, siue ad nostrum capitulum, siue ad iustitiam secularem. Quatuor aut sex monachos, quos episcopus de maturioribus et honestioribus ei nominabit, secum debet habere, quorum consilio tam exteriora quam interiora Ecclesie negotia ordinet et disponat. Iuniores monachos nec ad secularia spectacula, nec ad nundinas, nec ad festiuitates aliquas, ad quas causa necessitatis  exire solent, sine testimonio e societate maturiorum egredi non permittet. Si hec omnia que sacramento suo firmauit, non obseruauerit, sciat se et inobedientie reum, et 333 transgressorem prestiti sacramenti.



EPISTOLA CCXXu. AD ARCHIEPISCOPUM REMENSEM  . Queritur de praua administratione eiusdem abbatis.

Diu languens inter morientem si quid medium est et mortuum, Tornacensis Ecclesia Sancti Martini, tanquam ad unicum refugium pauperum, sinum uestrum recurrit, ut ei in desolatione sua et aperiatis paterna uiscera, et materna ubera porrigatis. Diu plorans plorauit in morte, et adhuc lacryme eius in maxillis  eius . Caput eius languidum, et cor eius merens, a planta pedis usque ad uerticem non est in ea sanitas . Monasterium illud et exterius est redundans ignominia, et interius uacuum disciplina. Qui presidet, magis timet subditos quam a subditis timetur. Eos et desidioso fouet otio, et pernicioso corrumpit exemplo. Nihil in eo uirtute solidum, nichil honestate conspicuum, nichil eius ab inguine tutum. Sepenumero corripui eum, nec correxi, quoniam insanabilis est plaga eius. Iurauit in manu mea se parere mandato 334 domini Atrebatensis, et nostro. Mandatum dominus Atrebatensis expressit, ille nec paruit, peierauit, et facta sunt nouissima hominis illius peiora prioribus . Per falsas litteras Tornaci fabricatas, quarum copiam uobis misimus, ministerio  abbatis Aquicinti, se fecit absolui, cum falsitatem litterarum illarum puer elementarius intelligere potuisset. Timens sibi per quemdam monachum iuuenem ignominiose fame, quem prepositum monasterii fecerat, appellauit, et sub obtentu huius appellationis omnia dissipat et peruertit. Moueant uos, Pater, lacrymosa suspiria tam enormiter ancillati monasterii, et a predicto monstro gregem monachorum pauperum liberate.



EPISTOLA CCXXuI. De eodem abbate iterum conqueritur.

Serio loquimur, qui quandoque uobiscum iocose loqui solemus. Ecclesia Sancti Martini Tornacensis et exterius redundat ignominia, et interius indiget  disciplina. Oppressa est debitis, compressa delictis. Abbas, ultra quam credi possit, seculariter uiuit, omnia uastat, omnia dissipat, timet subditos, et a subditis non timetur. Sepe corripui eum, nec correxi, quoniam insanabilis est plaga eius. Timens amoueri mouet tumultum cum quibusdam iuuenibus fratribus suis. Seniores et saniores contrarii sunt operibus eius. Appellatum est hinc inde, et meipsum inuoluit in appellatione sua, quasi ad curiam me tracturus. Rogo uos sicut carissimum, ut pro amore Dei et zelo 335 iustitie scribatis nobiscum pro monachis contra monstrum nulla uirtute redemptum, in quo  nichil est solidum, nichil ordinatum, et ut dicitur, nichil eius ab inguine tutum.



EPISTOLA CCXXuII. AD LUDOuICUM REGIS PHILIPPI AUGUSTI FILIUM. Hortatur ut imprimis studiis serio incumbat; et spondet se missurum equum quem petierat.

Illustri et carissimo domino suo, et si audeamus dicere, de sacro fonte suscepto filiolo  , LUDOuICO, domini regis primogenito, STEPHANUS suus, diuina permissione Tornacensis Ecclesie humilis minister, salutem et incrementum sapientie, etatis et gratie apud Deum et apud homines.

Gratanter et lete suscepimus litteras uestras, per quas significastis nobis uoluntatem uestram de palefrido uobis mittendo idoneo et honesto. Placet  nobis quod mandastis, et, Deo uolente, mittemus uobis in proximo per proprium nuntium uestrum talem qui uobis placere debeat, et secundum moderna tempora tanto sessore dignus existat. Contriuit Dominus Satanam sub pedibus uestris  , quo nomine intelligimus aduersarios domini nostri regis, et uestros. Domine mi carissime, rogamus, monemus, consulimus in fide quam debemus uobis, ut per omnia post dilectionem Dei et domini regis uestri patris, intendatis litteris discendis, quia uobis et regno uestro utiles erunt et necessarie in consiliis palatii, et negotiis regni, et concordia 336 pacis et in uictoria belli.



EPISTOLA CCXXuIII. AD LAMBINUM, UT uIDETUR, TERuANNENSEM EPISCOPUM. De Hugone quodam qui a mortuis surrexisse ferebatur  .


Accessit ouis ad capram, lanam sibi postulans commodari. Expauit capra, matrem gregis lanigeri respondens uillosis uelleribus abundare. Apologus est lippis et tonsoribus patens, cuius uelamento insufficientiam nostram uestris consultationibus possumus uel suspendere uel differre. Et quoniam in proximo, Deo uolente, desideratam faciem uestram speramus uidere in colloquio ad quod uos et nos dominus noster Remensis inuitauit apud Sanctum Quintinum, si placet, questiones et responsiones mutuas interim differamus. Implicitum est negotium de quo quesistis et plenius exponendum.  Ut autem seria claudamus loco, neque questiones  mouende, neque aliqua negotia tractanda, neque edificia construenda sunt, neque ecclesie diuidende sunt usque ad mensem Augusti, quando omnia consummabuntur et consumentur, secundum quod quidam Hugo, qui a mortuis resurrexisse dicitur apud uos prophetat, sicut baiulus litterarum uestrarum nobis mirabiliter et terribiliter nuntiauit.



337 EPISTOLA CCXXIX. AD QUEMDAM PRAELATUM ECCLESIAE ROMANAE. Supplicat pro priuilegio quodam renouando.

Pretiosa res est amicus, cum inter mille uix inueniatur unus, uix dimidius. Id me uobis esse confidenter confiteor, si eo respectu dixerimus amicum quo dicitur, qui amat; quamuis et de reciproca amicitia uestra nec dubitem, nec diffidam, eam totis  brachiis deamplector, totis deosculor labiis, totis uisceribus comprehendo. Interim deuotus in obsequium uestrum mandatis semper uestris paratus ero parere, uoluntarius ea uelle: interim importunus obsecro ut priuilegium nostrum  , cuius rescriptum sigillo domini Remensis signatum dominus B. subdiaconus habet, per uos uel per eumdem B. nobis, si placet renouare faciatis.



338 EPISTOLA CCXXX AD QUEMDAM AMICUM. Mittit munuscula que moraliter exponit.

Munuscula que decurrunt inter amicos, non creant amicitiam, sed fouent, et retinent eam creatam: sicut mente beneuola concipitur, sic et manu benefica  solidatur. Munuscula  mittimus, que et deceant uisu, et expediant usu, et erudiant intellectu. Freno cohiberi uolumus sanctitatem tuam, siue in disponendo apud alios res tuas, siue ab aliis deponendo. Pectorali te commonemus, ut sis in aduersis robustus, in prosperis prudens; utrumque enim fortitudo et prudentia pectori solet assignari. Strepas quibus innituntur pedes, commonitorium tibi faciunt, ut firmus existas, in his que debes subdito, et in his que debes prelato: si in alterutrum peccaueris, cito cades; si in neutro, firmus stabis: et hec est forma iustitie, reddere cuique quod suum est. Si hoc salutatorium diligenter attendis, quatuor tibi uirtutes principales occurrunt, in pectorali fortitudo et prudentia, in freno temperantia,  in strepibus iustitia designatur. Lege et  intellige; legere enim et non intelligere, negligere est.



339 EPISTOLA CCXXXI. AD DOMINUM REMENSEM  . Agit de interdicto lato in terra comitis Flandrie.

Inter laicos habitantes clerici, fratres sunt draconum, et socii struthionum. Quod si iurisdictione aliqua seculari liceat eis in ecclesias seuire, qui debuerant seruire, sub nomine communie, inter eos squama squame adiungitur, ut nec spiraculum incedat per eas. Hac uertigine rotantes inter nos ciues nostri, cum prius coram domino Atrebatensi et castellano Insule  mandatum domini regis in nostris et eorum questionibus contempsissent, et postmodum ad uos reuertentes communes arbitros sub forma a uobis tradita suscepissent, nec  consilio uestro uoluerunt acquiescere, nec in arbitrium uoluit sese populus obligare. Inde est quod tanquam ad consilium totius Ecclesie recurrunt ad uos canonici nostri clerici uestri, et nos cum ipsis et pro ipsis pedibus uestris aduoluimur, ut in tam periculoso negotio sicut semper consueuistis, et beneuolum consilium, et beneficum auxilium impendatis. Preterea, quod non sine gemitu et suspirio dicere possumus aut debemus, super nouo mandato domini cardinalis et legati magistri Melioris,  de interdicenda terra comitis Flandrie  consilium a uobis requirimus, et tota Flandr. Ecclesia gemitibus inenarrabilibus totum cogitatum suum iactat in uobis, ut quos hactenus  enutristis, tantis periculis non permittatis exponi. Adhuc recentia prioris interdicti spirant uulnera, nec uulnerati respirant. Et si secundus congeminetur ictus, mors erit in ianuis, et sub tristi silentio conualescent hereses, que pullulare ceperant; 340 claudentur ecclesie, silebunt cantica diuina, cogentur mendicare qui panes propositionis in mensa Domini consueuerant manducare. Scimus autem prauum cor hominis illius ita induratum, quod excommunicationem contemnat, interdictum non timeat, secularia spiritualibus anteponat. uidetur nobis et multis prudentibus uiris, quia et uulneraretur profundius, et confunderetur apertius, si et ipse, et omnes ei communicantes singulis Dominicis diebus excommunicarentur; et loca ad que accederet,  quandiu ibi moraretur, a diuinis cessarent. Cum hec agerentur in capitulo nostro presentibus nuntiis  domini Oxon. qui propter hoc ad nos accesserant, Bernardus de Robais, balliuus totius Flandrie, ne in terra comitis poneretur interdictum, per appellationem ad dominum papam interdixit, diem appellationis prosequende in octauas beati Ioannis Baptiste prefigens. Super his omnibus consulite, Pater, consiliis uestris, clericis uestris, ecclesiis uestris.



341 EPISTOLA CCXXXII. Tractat de eodem interdicto.

Discipuli caritatis illius esse uolumus, qui cum scandalizatis uritur, et cum infirmantibus infirmatur. Huius ardore uobiscum urimur, infirmamur compassione, aculeo currimus, sollicitudine anhelamus. Testis est conscientia nostra, testis est Deus renum scrutator et cordium, quoniam in aduersitate  uestra parati sumus uobiscum et ad uindictam accingi, et ad perseuerantiam roborari. In accessu F. Remensis canonici, inspectis litteris quas secum deferebat, comitem Hannonie et filium eius Balduinum excommunicatos habuimus et habemus. Super interdicto in terram ipsius proferendo, supernum auxilium et fraternum consilium habere uolentes, domino Morinensi per prescriptum F. canonicum scripsimus, et nobiscum in breui uel rescriberet uel conferret, quod et professionem uestram deceret, et uestre utilitati expediret. Pendente hac exspectatione nostra, nuntium uestrum uidimus sine litteris, aliquam sententiam siue excommunicationis, siue interdicti continentibus a domino Morinensi uobis transmissis, mouentem et monentem, ut in terra  comitis proferremus sententiam interdicti; et quoniam sequenti die in promptu eramus uenire ad dominum Remensem archiepiscopum, cuius in aduentu letificari et confirmari debemus, quod reliquum est sententie distulimus usque ad diuinum responsum ipsius, 342 non magnum damnum in mora modici temporis estimantes. Indulgeat nobis dilationem benignissima dilectio uestra, quoniam parati sumus purgare moram istam, et rigore sententie, et compassionis integritate, et perseuerantia ueritatis.



EPISTOLA CCXXXIII. AD GUILLELMUM ARCHIEPISCOPUM REMENSEM. Scribit de eodem interdicto, et eius implorat opem.

Domine, qui dedisti mihi panem ad comedendum,  et uestimentum quo operior, erue me de manu principis nostri  , quia ualde eum timeo, potentia premit,  comminationibus terret, immissiones per angelos malos intendit, bona altarium nostrorum precipit occupari. Ego enim semper domino pape et uobis obediens sententiam excommunicationis in eum protuli, et in terram ipsius interdicti. Abbates autem, et decani, et presbyteri nostri nolunt sententiam obseruare, dicentes se appellasse, cum nos significaremus eis appellationem non tenere. Paratus eram ciuitatem exire et exsulare; sed conclusit uias meas indignatio principis, ut nec alicui ex parte mea securus pateat aditus emigrandi. Consulite mihi, Pater, plasmati uestro, quia diebus istis non quod uolo illud ago, sed quod nolo illud facio.



343 EPISTOLA CCXXXIu. Agit de munitione urbis Tornacensis, et de treugis seu induciis datis.


Ut uerbis utamur uegetii Renati  , de re militari, nichil rerum omnium tam est miserabile quam claudi obsidione. Quod attendentes ciues nostri, inter gladium ceruicibus imminentem, et ineuitabilem deditionis seruitutem, cum ab hostibus circumfusis, undique supereminente exercitu totius Flandrie, Hannonie, Hollandie, Louanie, Hurpie, et aliis barbaris nationibus clauderentur, defecerat spiritus consilii euadendi, et spiritus fortitudinis resistendi: eramus tanquam nauis sine remige, populus sine duce, cohors sine milite, expertes armorum, et inexperti bellum. Sitiebant sanguinem nostrum, qui exterius erant, et tanquam leo paratus ad predam,  personas et possessiunculas nostras inter se diuidentes, in castris exsultabant sicut uictores capta preda, quando diuidunt spolia. Respicientes eramus ad adiutorium hominum, et non erat; uisum est bonum ciuibus nostris in proximo perituris, uel captiuandis, nobisque qui cum ipsis uiuere uel mori decreuimus, ut, quocunque modo possent, treugas siue inducias impetrarent. Factum est tandem non sine magno labore, non sine magna summa pecunie, nec sine nostra, nollemus, uellemus, confusione. Date sunt treuge  conuentionibus istis, quandiu guerra durabit inter comitem et regem  : Non firmabunt interim ciues nostri ciuitatem plusquam firmata est; non recipient  aliquos qui noceant comiti; trecentos seruientes, quos debet domino regi quando rex mandauerit, mittent ei, si secure potuerint ire. Super his omnibus consulite eis, sicut uidetis expedire, 344 secundum mandatum uestrum, sententiam  excommunicationis coram clericis et laicis Tornacensibus, in comitem et coadiutores suos, totamque terram ipsorum promulgauimus, et ad ipsum decanis nostris, ad presentiam nostram uocatis, auctoritate uestra iniunximus faciendum, et firmiter obseruandum.



EPISTOLA CCXXXu. Eiusdem interdicti miseros effectus deplorat.

Lacrymabilem totius parochie nostre, et maxime Flandrensium Ecclesiarum querelam, non sine singultu et suspirio nostro sacris auribus exponimus, pedibus uestris accumbentes, ut in tante necessitatis articulo, et beneuolum nobis aperiatis sinum, et manum beneficam porrigatis. Suspenduntur in silicibus organa, clauduntur ora canentium te,  Deus noster; lugent in triuiis, qui sacris altaribus diuina 345 sacramenta solebant exhibere, et efficitur sicut populus sic et sacerdos. Insultat nobis proteruitas laicorum, et occasione sumpta de silentio nostro, prauis comminationibus armati, in publicis et priuatis colloquiis conflant eiectionem sacerdotum, direptionem rerum, contumelias personarum. Dicunt se soluere quod non rapuerunt, pro peccato alterius iniuste puniri, sacramentis carere, quibus utpote catholici parati sunt parere. In proximo est tribulatio nostra, nisi quantocius remedium apponat clemens paternitas uestra. Certi sumus de consuetudine gentis et seueritate, quia minas Flandrensium sequentur ictus percussionum.  Inducere uolunt, sacerdotibus nostris eiectis filios alienos claudicantes et semitis orthodoxis sacerdotes Baal, indecenti barbarie in nostram mansuetudinem, loco, non moribus transferre. Occurrite, Pater, tante calamitati, tantis uos obiicite periculis, et cauterium sententie sue, quod non solum comburit, sed consumit, oleo uestre pietatis exstinguite, ne gaudeat super nos inimicus, ne per Ecclesias nostras transeat incircumcisus et immundus.





EPISTOLA CCXXXuI. Epistola Ioannis Cameracensis episcopi ad dominum Tornacensem directa pro litteris precedentibus ad dominum Remensem ab eodem Tornacensi directis.

 Mirabilis facta est, reuerende magister  , scientia tua mihi, confortata est et non possum ad eam; quis enim cognouit sensum domini Tornacensis? qua scilicet intentione dissuaserit per litteras suas, ne dominus [Remensis] iudicaret egeno et  pupillo, humilem et pauperem iustificaret? Unde, quamuis transmissarum litterarum apices ex sensu quem faciunt, audientibus displiceant, propter sensum tamen ex quo 346 fiunt, eosdem qui nouerunt te, mecum reuerenter adorant; cum enim nefas sit suspicari uirum, tantum zelum Dei habentem et secundum scientiam, scripsisse aliquid contra iustitiam, facile mihi persuadeo errasse potius legentis intuitum quam scribentis iudicium. Cum itaque sint magister et domine, iudicia tua abyssus multa, edissere nobis parabolam istam; dic nobis palam quid in causa nostra, quantum ad nos, displiceat paternitati tue: tolerabilius enim mihi esset actionem meam igne digne discretionis uestre examinari, etsi inueniretur mea iniquitas, iusto iudicio refelli quam  post iudicium consecutum iustitiam non consequi; uel si secundum uestrarum continentiam litterarum timetis ne alieni insurgant in uos, in messem uestram falcem mittere presumentes. Sunt qui dicunt quod, salua pace uestra, timore trepidatis ubi non erat timor: incredibile enim est quod homines timorati, et de salute animarum suarum solliciti, pro qua non pigritauerunt, uenire usque ad nos, flecterunt genua sua ante Baal. uerumtamen etsi hec aliter se haberent, in uirum constantem timor iste cadere non debet, qui iurauit et statuit custodire iudicia iustitie sue. Cum enim, ut magistro syllogismum mittam, reprehensi fuerunt merito, qui dixerunt, faciamus mala ut ueniant bona, et fauorabilius sit facere  bonum quam declinare a malo, uiderint quam bene perplexos se habeant, qui declinant a bono et equo, malum sibi imminens ineuitabile credunt. uerum, quia discipulo non est tutum coram suo magistro disputare, ne si super diuitiis eius sit scrutator maiestatis, opprimatur a gloria respondentis, elegi seniorem obsecrare ut patrem, et pedibus eius affusus, cum lacrymis et gemitibus inenarrabilibus postulare, ut ignem sententie uestre oleo peccatorum in caput principis non permittatis exstingui. Dominus enim Remensis, ut optime nostis, 347 eius camino sue misericordie oleum addidit confirmando. uenit per mandatum suum mittere eum in terram uestram, uult ut ardeat, uult uehementer accendi, quia sperat in Domino quod ignis predictus, si corda discipulorum  inuenerit receptacula munda, erit non comburens sed illuminans, non consumens sed lucens.



EPISTOLA CCXXXuII. Responsio domini Tornacensis episcopi ad litteras precedentes sibi a domino Ioanne Cameracensi episcopo superius missas.

Litteras prudentie uestre, partim salibus aspersas, partim suspecto melle perfusas, deuota reuerentia  suscepi, exacta diligentia perlegi, confusa uerecundia clausi, reposui, signaui. In ipsis et ex ipsis tertiam quartamque differentiam retributionis, quanquam id non merui, mereo me sentire. Flebam pro uobis, cum flentibus, cum scandalizatis urebar, et ecce uentus urens a regione deserti uehementer inflans, per epistolam uestram in faciem meam exarsit, ut et flentis lacrymas absorbeat, arefaciat compatientis affectum: pro labore penam recipio, pro sedulitatis obsequio certamen, sitienti iustitiam redditur ingratitudo, querenti panem porrigitur lapis. Quid ultra debui facere pro negotio uestro et Ecclesie uestre, et non feci? Principem terre et filium eius  , ego et Ecclesia nostra generali interdicto denuntiari fecimus excommunicatos,  terram eorum terribili conclusimus interdicto, diuina 348 ubique officia celebrari prohibuimus; beneficia, sepulture, solemnitates matrimoniorum, puerperia, purificationem, omniaque alia sacramenta, preter baptismum paruulorum, et morientium penitentias et uiaticum, inhibentes in synodo nostra [magistro A. archidiacono uestro], recitauimus, abbatibus, decanis, presbyteris districte precipientes, ut eam obseruarent, et ab aliis preciperent obseruari. Si quis in nostra parochia contra hec agere presumpserit, auctorem me contemptus inobedientie non habebit. Ipsum comitem, qui caput est, et princeps totius sacrilegii in uos et Ecclesiam uestram commissi, cum sacro die  Cene Tornacum uenisset, excommunicatum ore proprio coram omnibus denuntiaui; burgensem, qui eum in domo sua receperat, excommunicationi subieci; omniaque diuina officia, quandiu in ciuitate esset, fieri prohibui. Ita quod in eadem sacratissima nocte nec mandatum solemne celebratum est uespere, nec matutina synaxis  celebrata est nocte, ut recte zelus domus tue, quod decantari solebat uoce, nostro compleretur opere et feruore. Pro his omnibus digna reporto iurgiorum stipendia, increpationes in populis, indignationem, et iram, et immissiones per nuntios malos. Utinam appenderentur peccata mea, quibus iram merui domini Cameracensis, et indignatio eius in statera! quasi arena maris, hec grauior appareret. Deus bone!  Quid in illis simplicibus litteris meis reprehensibile subtilis astutia, sublimis intelligentia, interpretatio fidelis deprehendit? An quia communem Patrem  pro filiis meis rogaui, ut eorum mederetur languoribus, ut iacentibus manum porrigeret salutarem? Nec dissuasi, nec uolo, nec uolui, nec uoluisse uolo, ut, sicut in epistola uestra, dominus Remensis, non iudicet egeno et pupillo, humilem et pauperem non iustificet; nec memini me aliquid  scripsisse contra iustitiam, sed ad misericordiam 349 que superexaltat iudicium, [uas uberrime pietatis, saluo negotio uestro, deuote simul et humiliter inuitasse.]

Hec est parabola quam, ut edisseram uobis, mihi sub iocoso mandastis elogio. Hoc est quod uobis palam loquor et prouerbium nullum dico; quod si uehementius me coarctare uolueritis, ut nimis emungentes, eliciatis sanguinem, sine alterius offensa, descendamus in campum Scripturarum, ludamus in arena canonum, salua ea que edificat, non que inflat, scientia (quamuis nec ego sim Hieronymus nec dominus Cameracensis Augustinus [, doceat senem iunior, minimum presbyterorum sacerdos magnus erudiat, syllogismis armatus non agrediatur inermem  sententiis; nam et syllogismum siue complexionem rhetoricam mihi uos misisse scribitis, cuius propositionem non recipio, quia positionem non admitto. An malum facere est, temperare causa cognita rigorem, dispensationem admittere? Quin potius malum est ob temporalia lucra, periculo fidelium claudi ecclesias, cessare sacramenta, silere cantica diuina, perire animas et perdere, ut perdita restituantur animalia. Hec perplexitas syllogismi uestri: hi sunt qui faciunt mala ut ueniant bona, qui damnis animarum preferunt lucra animalium. Semota paulisper consuetudine, cui resistere non est tutum, loquamur interim de iure, conferamus de equitate. Separari a sacramentis Ecclesie, pena spiritualis est; pena autem spirituali nemo pro  aliis feriendus est: ergo pro delicto alterius nemo a sacramentis Ecclesie separandus est. Syllogismus est in figura logica theologicus, in fide recta catholicus, in ueritate perspicua manifestus; et ne aliquis in equiuocatione spiritualis pene decipere possit uel decipi, spiritualem penam non intelligimus circa ordines uel honores in quibus alius pro alio quandoque punitur, sed circa sententias excommunicationis siue maioris, siue simplicis, quibus spiritualiter a consortio fidelium percussus separatur. Epistolarem modum excessi, sed 350 prouocatus, sed immerito lesus, sed ad respondendum compulsus. Precor interim dominum Cameracensem,  ut amodo parcat mee uerecundie, parcat auctoritati sue; etsi fidelitatem obsequii mei commendare noluerit, saltem non condemnet, ne paruitatis mee calamum quassatum conterat, linumque fumigans exstinguat.



EPISTOLA CCXXXuIII. AD DECANUM ET CANONICOS DE BRUGIS  . Agit de censu duplicato, et explicat quo sensu debeat intelligi.

Miramur discretionem uestram, si aliqui uelint aut ualeant circumuenire astutia sua, ut praua interpretatione exponant quod in litteris domini comitis continetur, scilicet censum duplicem, in releuationibus persoluendis, quasi excludatur ipse  census, qui soluendus est, et duplum eius cum eo soluatur: quod esset triplicare, non duplicare, hoc autem abhorret et bona 351 fides bonorum uirorum et approbata consuetudo regni Francorum, ubi intelligitur duplicari census, releuatio cum ipso censu. Absit a discretione uestra ut propter hoc quod dicitur duplicem censum, aliquis ualeat implicare uestrum simplicem sensum; secure enim pronuntiare potestis, quod in censu duplicato debeat intelligi aggregata censui simplex releuatio.



EPISTOLA CCXXXIX. AD DOMINUM REMENSEM ARCHIEPISCOPUM. Queritur quod rex eum ad arma prouocet.

Ut frequentius inquietem dominum meum  ,  hinc sua benignitas me trahit, inde necessitas mea me compellit: imbellis ad bella uocor, inermis ad arma, ut qui in sacris debueram ministrare, in castris debeam militare. Mandauit dominus rex: 1o ut in uigilia Ascensionis, 2o ut in uigilia Pentecostes, sibi cum militibus et armis  , apud Meduntam  forte presto esse, cum expers sim militie, nec milites sim expertus. A tempore Chilperici regis qui senioris Dagoberti fuit auus  , usque ad dies istos, Tornacenses episcopi ciuitatem Tornacensem, tanquam propriam a regibus Francorum tenuerunt  , nec reges in ea aliquid sibi, nisi fidelitatem et seruitium episcopi uindicabant.  Nunc autem dominus rex  , qui feliciter et 352 uictoriose, Deo uolente, diu uiuat, ciuitatem habet in manu sua, trecentos ex ea in qualibet expeditione seruientes ducens  ; ita ut nec etiam episcopi nomen inuocetur super eam. Consulite mihi creature uestre, Pater, quia aduersus dominum regem litigare difficile est, et in expeditionem ire impossibile est. Iuuate pusillanimem inter duas molas superiorem et inferiorem positum; alteram que commonet ad indebitum, stipendium erogandum; alteram que commouet ad principem offendendum; in reddenda uobis actione gratiarum non sufficio, super his que per capellanum uestrum Atrebatensi et nobis mandastis.



353 EPISTOLA CCXL. Respondet questioni obscure et intricate sibi proposite, ubi nonnulla ad ius pertinentia exponuntur.


Salua gratia uestra, Pater, dicimus, quia obscure questioni difficile potest reddi responsio manifesta. Si continentia litterarum commissionis a domino  papa uobis facte exhibita fuisset, tanquam plenius instructi, confidentius accingeremur ad responsum. Communi iure ciuili  , cui et canonicum refragari non credimus in hac parte, si is qui possidet ante litem contestatam  , contumax exstiterit  , actor mittendus est in possessionem causa seruande rei  ; ita tamen quod si infra annum non uenerit, ex secundo decreto  efficietur possessor, qui in possessionem missus erat. Sed quoniam in presenti negotio fratrem domini Nouiomensis possidere credimus, uel ut magis proprie dicamus, 354 quasi possidere, quoniam iura non possidentur  , non est in quem possessio transferatur  . Ideoque quoniam dolus aut contumacia nemini patrocinari debet  , alia pena suspensionis  seu  excommunicationis credimus affici debere contumacem, nisi forte quia dominus papa, non uos cognitores, sed exsecutores  esse constituit. Auctoritas illius procedere uos compellat: nondum enim legimus ante litem contestatam super proprietate, pro sola contumacia, definitiuam sententiam debere  proferri. Hec de modico et angusto sacculo nostro proferimus eis qui de thesauro suo noua et uetera proferunt, non inuidentes, non preiudicantes eorum responsis.



355-356 EPISTOLA CCXLI. AD MAGISTRUM BERTERUM CAMERACENSEM ARCHIDIACONUM. Laudat iuuenem quem ei commendat.

Non fictam in recessu nostro uoluntatem tuam, uel timide, uel negligenter occultasti, tacuisti, celasti; et quia nemo nouit que sunt in homine, nisi Spiritus qui in ipso est, nobis de uoluntate tua, nec prophetare licuit, nec libuit diuinare. Modice fidei quare dubitasti? Si de eo nobis reducendo cogitabas, non id dissimulare debueras, nec aliud simulare.  Oblitus fueras regule qua dicitur, amicorum idem est uelle et nolle. Amo iuuenem quia litteras amat, quia tu eum amas; amemus et nos alterutrum per modos et tempora prime coniugationis, curramus diligenter inuicem seruientes; adolescens est opinionis bone, conuersationis honeste, et, ut seria risu terminemus, est expers note tibi note.



EPISTOLA CCXLII. AD PAPAM. Rogat eum ne aduersarium suum iura impugnantem tueatur.

Ex quo mihi famulo uestro sancta benignitas uestra conceptam aduersus me indignationem remisit, et in sinum gratie uestre recepit; statim quasi infusa  luce securitatis  omnes dubietatis tenebre diffugerunt. Cumulatius accessit mihi quam uellent emuli mei, quem sacro diuini rescripti oraculo consolatione 357 paterna et iuuistis pusillanimum, et flebilem refouistis. Scripsistis enim mihi, quod in supplicationibus meis facilem supplicandi panderetis aditum, et exaudiretis beneuole et benefice postulantem. Et quia sollicitauit sanctam religionem uestram quidam inimicus meus, ut pro eo mihi scriberetis, quatenus in ecclesia nostra prebendam assignem, pedibus sanctitatis uestre supplex accumbo ut, si placet, non inducatis animam meam in laqueum istum, nec permittatis canos meos deduci ad inferos cum merore. Hic ab initio dierum  necessitatis mee  , quantum potuit, nocuit mihi, et amicos meos qui in mutuando pro tanta angustia mea, gratis me iuuare uolebant, prauis suggestionibus impediuit, repulit et auertit Consanguinei  eius, cum quibus et a quibus in eadem domo nutritus est, grauia mihi damna, diripiendo res meas, intulerunt, et inferre non desistunt, et adhuc manus extenta si potuerint ad grauiora. Si eum in Ecclesia mea recepero, ardentes in sinu meo inclusi carbones, clauum in oculis meis, lanceam in lateribus, in cubiculo scorpionem. Liberate me, obsecro, Pater, ab infestatione eius, parcite senectuti, parcite infirmanti, parcite periculo, quod imminere timeo, ne gaudeat de me inimicus meus, et insultans dicat: Preualui aduersus eum, canosque meos cum insultatione traiiciat ad sepulcrum.



358 EPISTOLA CCXLIII. AD REMENSEM ARCHIEPISCOPUM. Opem eius implorat contra ciues Tornacenses sibi infestos.


Dies tribulationis et angustie dies hec. uenerunt filii usque ad partum, et uires non habet parturiens: diu cruciamur quasi in interitum, pugnauimus quasi erem uerberantes. Cum autem post naufragium portus, post egritudinem salus, post laborem requies speraretur a nobis, filii dissensionis et superbie, ciues nostri, quod auctoritate domini regis et uestra statutum est, super questionibus que uertuntur inter nos et ipsos, irritare contendunt, in corruptela pecunie potius quam in censura iustitie confidentes. Scriptas habemus consuetudines et capitulo et communie Siluanectensis, et sigillo episcopi et communie consignatas, quas nuntii predictorum  burgensium similiter nobiscum attulerunt. Eas, Pater, et a domino rege et a uobis  petimus confirmari ne, quod absit! suscitentur in posterum recidiua litigia, ne uulnus toties inflictum in cicatricem, et cicatrix in saniem computrescat. Prouidete, Pater, Ecclesie nostre libertati, et clericorum uestrorum quieti, laborantium sub Aegyptiorum iugo, ne aduersus dominam suam insolescat Agar, ne ministros Ecclesie Babylonii captiuos ducant, ne laici opprimant sacerdotes, in sola protectione uestra confidimus, qui solus huc usque post Deum posuistis uos murum pro Ecclesia nostra; iuuistis filios uestros, restitistis aduersariis nostris, in manu potenti brachio excelso, quia non est qui nos redimat,  neque qui saluos faciat.



359 EPISTOLA CCXLIu. Agit de eadem ciuium Tornacensium controuersia  .

Indurata sunt aduersus nos corda ciuium Pharaonis,  salutaribusque monitis Moysis nostri uerba, uirulentibus morsibus infecta, in publicis et priuatis conuenticulis suis euomunt. Litteras domini regis, quas pro sacramento nobis faciendo receperunt, falsitatis arguunt et accusant, dicentes eas, nec mandato regio conceptas, nec sigillo regio sigillatas. Requisiti a me et ab abbate de Cisonio, ut sacramentum standi mandato uestro prestarent, responderunt se nunquam absolute responsuros, nisi adiecta clausula ista, quod pro excessu suo nichil pecunie soluere tenerentur. Addiderunt etiam, ut in tantum eis cautionem prestaremus, si pecunia quereretur ab eis, nos pro excessu eorum, que non rapuimus, exsoluamus. Interim miserunt nuntios suos ad regem, si forte dignitatem regiam circumuenire  ualeant, uel corruptela pecunie, uel mendacii falsitate. Proinde, Pater sancte, uestris affusi genibus nos et tota Tornacensis Ecclesia, supplicamus uobis, ut, tam auctoritate uestra, quam regia potestate comprehendatis eos in astutia sua, comprimentes eorum superbiam, et malitiam continentes.



360 EPISTOLA CCXLu. Scribit de eodem negotio et dissidio.

Commendabilem sollicitudinem uestram circa Tornacensem Ecclesiam summa deuotione amplectimur, gratias agentes de preteritis, spem concipientes certissimam de futuris. Burgenses nostri contradictionis et inobedientie filii, contra sanctam Ecclesiam rebelles, contra regiam dignitatem contumaces,  domini regis litteras de falso arguunt et accusant, dicentes eas nec regio mandato esse conceptas, nec sigillo regio consignatas. Sacramentum quod de uoluntate regis prestare debuerant, scilicet quod mandato domini Remensis starent, se prestituros negant, detestantur, abiurant; et quia uos feruenti amore diligimus, significamus uobis insolentiam, superbiam et nequitiam eorum, quod, tam in priuatis quam in publicis conuenticulis, suis personam uestram latratibus improbis lacerant et condemnant, ut dignitatem regiam circumuenire ualeant, uel corruptela pecunie, uel mendacii falsitate; et quoniam melius est occurrere in tempore quam post exitum uindicari, supplicamus, rogamus, et obsecramus in Domino, ut quod utiliter pro nobis  incepistis, uiriliter compleatis; et quod bono est inchoatum principio, bono exitu peragatur.



361 EPISTOLA CCXLuI. Ciuium Tornacensium infensum sibi describit animum.

Inter pressuras atque angustias quas in membris suis Ecclesia Dei sustinet, Tornacensis Ecclesia laborat, et gemit afflicta, pressa, omni solatio destituta, offendiculum suis, spectaculum alienis. A die Circumcisionis Dominice suspendit in salicibus organa sua, in ciuibus infructuosis cantica sua, in inueteratis claudicantibus in semitis suis lamenta sua. Contaminantur altaria, profanantur cemeteria,  prostituuntur in tributis Dominica sacramenta. Inter hos eius dolores ex relatione nostra ad dominum Remensem et regem facta, tinnierunt ambe aures utriusque, et, concurrentibus amborum consiliis ac preceptis, iniunctum est ciuibus interdictis ut coram se starent mandato domini Remensis, et sic interdictum soluatur. Laborauimus super hoc precedenti Sabbato, sequentique Dominica, feriaque secunda, et ad bestias depugnantes et uerberantes erem, parum fecimus, nichil profecimus; in omnibus his non auersus est furor eorum, sed adhuc manus eorum extenta. Tandem cum multa difficultate et labore promiserunt se in hac instanti feria quarta iuraturos. Hec sunt que excusabiles nos reddunt apud uos et carissimos fratres et filios nostros Insulenses  canonicos, quod die significata nobis non possumus interesse. Deo autem uolente, quacunque uolueritis die infra octauam Pentecostes, ut possimus proficere, parati erimus proficisci. Si autem uobis placuerit, rogamus uos quatenus absentiam nostram uestra presentia suppleatis, et nos ratum habebimus quidquid per uos fuerit definitum.



362 EPISTOLA CCXLuII. Gratias agit pro decano Tornacensi, cui obsequium prestitum fuerat.

Excusabiles nos reddat apud uos absentie nostre necessaria causa, quoniam, uolente Deo, processu temporis purgabitur mora ista. Interim scire uolumus dilectionem uestram quod dominus Remensis ad preces uestras prius porrectas scripto,  postmodum prolatas uerbo, reuocauit mandatum, quo uidebatur urgere decanum nostrum ad suscipiendum sacerdotii gradum. Super gratuito mutui uestri beneficio plenas uobis gratias agimus, sincero gratulationis affectu pleniores acturi, quandoquidem, per Dei gratiam, sereno compensationis affectu, si necesse habueritis, ope et opera nostra parati sumus nec sumptibus nostris parcere, pro uoluntate uestra et utilitate.



EPISTOLA CCXLuIII. AD ABBATEM S. AMANDI. Eum arguit, quod monachos per alium episcopum fecisset ad sacros ordines promouere.

Iocosas et splendidas nobis apposuerunt epistolas  fratres uestri die Dominica, et in letitia et in exsultatione cum ipsis sumpsimus eas. Sumpto cibo et peracta gratiarum actione, primo Deo, secundo uobis et fratribus uestris, micas, rorantes lacrymis et respersas amaritudine, nobis reliquias in exitu reseruarunt. Didicimus ab eis quosdam ex monachis nostris 363 et uestris, in alieno episcopatu, et non a suo episcopo sacros ordines suscepisse, et duos eorum, adhuc nobis in domo uestra manentibus, missas nouas, sacrilegio proximas, in monasterio uestro celebrasse. Plangentes et flentes exiuimus, quod in tam periculosum incidimus laqueum, ut necesse sit nobis aut amicum perdere aut honorem. Si enim  dissimulauerimus, honore nostro spoliati sumus; si prosequi uel persequi uoluerimus factum, offendemus amicum. Compellimur autem, licet inuiti, alterutrum facere, quia simul utrumque non possumus retinere; et ne durum et asperum uideatur id uobis, scire uos uolumus, quia sacris canonibus terribiliter est expressum, quod ordinatio a proprio episcopo non suscepta, irrita sit habenda; nec exsequi debet sacerdotale ministerium, qui alium quam proprium episcopum ordinationis sue habuerit ministrum. uideat discretio uestra, qualiter sine deformi cicatrice sanari possit hec plaga nostra.



EPISTOLA CCXLIX. AD ATREBATENSEM EPISCOPUM. Queritur quod absque sua licentia monachis Sancti Amandi sacros ordines contulerit.


Miramur sanctam discretionem uestram ad hoc potuisse induci, ut monachos nostros de Sancto Amando nuper promouerit in sacros ordines, nobis non requisitis, ignorantibus, inconsultis; nec enim per ignorantiam iuris aut facti uos fecisse credimus, cum et arcana sacrorum canonum uobis pateant, et monasterium Sancti Amandi nostrum esse minime dubitetis. Sed nec uestre consuetudinis hactenus esse audiuimus in alienam messem falcem uos mittere, et alterius 364 fraterna iura uel in modico usurpare. Nostis etiam quam terribiliter sacri canones hunc detestentur excessum, clamantibus eis  quod ordinatio a non propriis episcopis facta, irrita sit habenda, et exsequi non debet sacerdotale ministerium, qui alium quam proprium episcopum sue ordinationis habuerit ministrum. Domine meus, quid fecimus uobis, aut in quo molesti fuimus, ut tante lesionis mala a uobis reportemus? uideat sancta prudentia uestra, quomodo sine deformi cicatrice sanari possit hec plaga nostra. Necdum deferbuit iniuria quam a uestris abbatibus passi sumus, qui in diecesi nostra, in monasterio, sicut uobis scripto et uerbo significauimus, contra summum pontificem, contra dominum Remensem, contra paruitatem nostram, superbe et illicite excommunicationis sententiam proferre fecerunt: unde, si beneplacitum uestrum esset, acriter a uobis et corrigi et corripi  debuerant; et ecce nondum sanato primo uulnere, secundo pugione percutimur, confodimur, uulneramur.



EPISTOLA CCL. AD ABBATEM S. GENOuEFAE PARISIENSIS. Eum instruit de iis que sibi ad pacem habendam agenda erant.


Audito quid inter fratres nostros malitiose et flebiliter agatur, anxiatus est super me spiritus meus, in me turbatum est cor meum. Doleo diebus ultimis canos meos cum merore ad inferos deduci, et, iam prope sepulturam meam, non tam funebre quam lugubre spectaculum celebrari. Quis enim letitie et iucunditatis locus erit, ubi uiscera mea diris incisionibus 365 leduntur, fratres et filii mei contentionibus et rixis armantur; unitas fraterna scinditur, pax antiqua soluitur et fugatur? Ecce reuiuiscunt cineres incendiorum, sub abbatibus O. et  A.  seuientium, et in flammas uoraces miserabiliter excrescunt, ut omnia in nobis uirtutum germina eradicent. Ergone peribunt labores mei, tribus lustris illustres  , Ecclesie utiles, hominibus accepti, et  Deo grati. O ceca ambitio, quo festinas! non insultando, compatiendo dico. O superbia, quantum potes! o inuidia, quid insanis! Charissimo tibi imputare potes, qui alienarum arborum radices fertiles et amaras olee nostre inserere uoluisti. Nunquid poterit oleaster, insertus olee contra naturam facere fructus bonos? Quid uobis et transfugis Carthusie  ? quid uobis et incolis Aroasie? Inter hec accinge sicut uir non solum lumbos tuos, sed omnes cogitationes, affectus et actus. Arma te fortitudine, patientia et uirtute,  quoniam per Dei gratiam plures erunt nobiscum quam cum illis. Ego autem in proximo, Deo uolente, omissis omnibus negotiis meis, uenturus sum ad uos pro pace et auctoritate uestra conseruanda, et inter fratres et filios uestros pro posse nostro concordia reformanda.



366 EPISTOLA CCLI. AD PAPAM. Reprehendit nimiam multitudinem decretalium, et professores qui eis abutebantur.

Impetrata uenia loquamur ad Dominum nostrum, cuius mansuetudo nostram suscitat audaciam, prudentia sustinet imperitiam, patientia promittit impunitatem. Compellit hinc maiorum auctoritas, inde  morbus paulatim serpens, cuius molestie si non occurritur in primis, incurabilis est in extremis. Nec hoc dicimus, Pater, tanquam uelimus esse aut  morum censores, aut doctorum iudices, aut doctrinarum discussores; fortiores humeros sarcina ista requirit, et robustos athletarum, spiritualium lacertos pugna hec exspectat. Id tantum quod dolet significare uolumus sancte paternitati uestre, cui Deus contulit et potestatem corripiendi errores, et scientiam corrigendi. Lapsa sunt apud nos in confusionis officinam sacrarum studia litterarum, dum et discipuli solis nouitatibus applaudunt, et magistri glorie potius inuigilant quam doctrine, nouas recentesque summulas et commentaria firmantia super theologica passim conscribunt, quibus auditores suos demulceant, detineant, 367 decipiant, quasi nondum sufficerint sanctorum opuscula patrum, quos eodem spiritu sacram Scripturam legimus  exposuisse, quo eam composuisse credimus apostolos et prophetas. Ignota et peregrina conuiuis apponunt fercula, cum in nuptiis filii regis, tauri et attilia eius sint occisa parataque omnia, nec restat uenientibus ad nuptias, nisi que apposita sunt prendere et prandere. Disputatur publice contra sacras constitutiones de incomprehensibili deitate, de incarnatione uerbi uerbosa caro et sanguis irreuerenter litigat. Indiuidua Trinitas in triuiis secatur et discerpitur, ut tot iam sint errores quot doctores, tot scandala quot auditoria, tot blasphemie quot platee. Rursus si uentum fuerit ad iudicia que iure canonico sunt tractanda, uel a uobis commissa, uel ab ordinariis iudicibus cognoscenda, profertur a uenditoribus inextricabilis silua decretalium,  epistolarum, quasi sub nomine sancte recordationis Alexandri pape; et antiquiores sacri canones abiiciuntur, respuuntur, expuuntur. Hoc inuolucro prolato in medium ea que in conciliis SS. PP. salubriter instituta sunt, nec formam conciliis, nec finem negotiis imponunt, preualentibus epistolis, quas forsitan aduocati, et conducticii sub nomine Romanorum pontificum in apothecis siue in cubiculis suis confingunt et conscribunt. Nouum uolumen ex eis compactum, et in scholis solemniter legitur, et in foro uenaliter exponitur, applaudente cetu notariorum, qui in conscribendis opusculis suspectis, et laborem suum gaudent imminui, et mercedem augeri. ue duo predicta sunt, et ecce restat tertium ue. Facultates quas liberales appellant, amissa libertate  pristina, in tantam seruitutem deuocantur, ut comatuli adolescentes eorum magisteria impudenter usurpent, et in cathedra seniorum sedeant imberbes; et qui nondum norunt esse discipuli, 368 laborant ut nominentur magistri. Omissis regulis artium, abiectisque libris authenticis, artificum muscas inanium uerborum, et sophismatibus suis, tanquam aranearum tendiculis includunt. Clamat philosophia uestes suas scindi, et disrumpi, nec consulitur ab antiquo, nec antiquam consolatur. Hec omnia, Pater, correctionis apostolice manum desiderant, ut informitas docendi, discendi, disputandi, auctoritate  uestra certam redigatur ad formam, ne sermo diuinus attritione uulgari uilescat, ne in angulis dicatur: Ecce hic Christus, aut ecce illic, ne sanctum canibus, et margarite porcis conculcande tradantur.



EPISTOLA CCLII. AD PRAELATUM QUEMDAM. Rogat ut a rege obtineat dispensationem, ne curie cogatur adesse.

Necessarius est aduocatus in causa, consolator in lacrymis, in naufragio portus, in egritudine medicina. In his uel his similibus unicum inueni refugium, gratiam uestram, Pater, ut nec mine deterreant, fraudes decipiant, nec emulatores commoueant, nec delatores conuincant. Supplicatorium est quod propono,  non parabola, uel problema. Significauit mihi quidam amicus meus de palatio domini regis, quod in proximo auditurus sum uerbum asperum, et mandatum accepturus amarum eundi ad curiam; cuius uie certa sunt pericula, incerta remedia, comminatio mortis, in animis spes nulla reditus, finis ambiguus; in palatio illo pugna sine uictoria, labor sine gratia, fructus pena. Sexagesimum et ultra, puer ego uestre sanctitatis, annum expleui, qui numerus 369 et ex regni consuetudine monachis interdicit pugnam, et ex Euangelio, post carnis illecebras uidualem monet continentiam, et ex iure ciuili militibus emeritis ad honestam sufficit missionem. Fractus corpore, laboris impatiens, morti proximus, senectutis incommoda sentiens et degustans, sancte  paternitati uestre preces fundo, ut huic periculo uestram, si placet, opponatis auctoritatem; et interuentu uestro, qui solus sufficere potest, eripiatis animam meam de morte, oculos meos a lacrymis, pedes meos a lapsu.



EPISTOLA CCLIII. AD QUEMDAM DECANUM Rogat ut Petro nepoti suo ueniam concedat.

Flagellum correctionis uestre miserabili Petro meo nuper impositum, mouet me uehementius, et monet ut pro eo preces dilectioni uestre fundam, quamuis ipse non minus in morum semitis, quam in pedum uestigiis cepit claudicare. Parcite, obsecro, tantillo sanguini meo, parcite reliquiis meis  paucis, et homini infirmo, ne inter uerbera uestra absorbeatur a pusillanimitate spiritus et penurie tempestate. Nolite conterere, si placet, in eo calamum quassatum, nec lignum fumigans exstinguere. In intuitu precum mearum beneficium absolutionis mereatur accipere, qui meret uinculum suspensionis. Absit a benigna liberalitate uestra, ut qui semper et uobis confisus sum, inueniar hic confusus. Quod si forte cum in aliquo punire uolueritis, parcite, obsecro, saccello  pauperis, in quo et pecunia nulla, et penuria est immensa.



370 EPISTOLA CCLIu. Preces fundit pro eodem nepote suo.


Qui presentem diligit, absentis sepius recordatur. Huius regule te discipulum esse credens, antiquas inter nos amicitias confido te et retractare frequentius, et frequentius obseruare. Per huius federis insolubile pignus, obsecro te in Domino, decano ardentes et efficaces preces fundas pro miserabili cognato meo, quamuis non morum minus quam nummorum penuriam patiatur. Certus quoniam facilis tibi supplicandi panditur aditus; etsi uolueris instare, felix erit exitus impetrandi; per te mihi beneficium sentiam quem pro me sepe beneuolum sum expertus. Absoluatur ope et opera tua, precor, a suspensionis uinculo, cui astrictus  tenetur, et debilitatis incommodo, et uinculo paupertatis, in gratiarum plenitudine debitor ero domino decano, tibi in reliquiis earum.



EPISTOLA CCLu. Censet non esse audiendos subditos male appellantes, ut correctionem prelatorum regularium detractent.

Forma regularium institutionum, multis excogitata uigiliis, sicut disciplina est humilibus, sic est rebellibus contraria; eius integritatem certis finibus inclusam, contradictionis et inobedientie filii, nunc insidiando circumuolant, nunc latendo subripiunt, nunc inficiendo corrumpunt: pretendunt religionis 371 speciem, uirtutis eius expertes; et ut iudicum auctoritatem circumueniant, ueritatem  subuertere non uerentur. Suspectum est illud poculum, Pater, cuius exteriora lita sunt melle, interiora uinum non sapiunt, sed uenenum. Huius artificii ministros audiuimus uos audiuisse, et ad eorum suggestionem scripsisse quedam abbati S. Satyri uiro religioso et honesto, que sub quadam forma prohibitionis et precepti uirgam corripiendi afferunt, non lineam corrigendi. Mandato uestro, uerbum asperum, terribile cauterium excommunicationis addidistis, ne aliquis in ecclesia S. Satyri post factam professionem, uel post appellationem ad maiorem audientiam, uiolenter eiiciatur, aut iniuste uexetur quousque causa eius canonicam audientiam accipiat in presentia uestra, in quibus totius dissolutionis fames, et dissensionis incendium  continetur. Quoniam cum aliquis in illa uenerabili hactenus Ecclesia offenderit, unde disciplinis regularibus subiacere debeat, statim correptionem correctionemque declinans, ad appellationis conuolabit diffugium, se dicens iniuste et uiolenter eiici. Certe si culpa talis fuerit pro qua eiiciendus  sit  , ne contagione pestifera ceteros perdat, interim postulabit iudicem ordinarium, conflabit excusationes, patrocinia requiret, et que secretius in capitulo corrigi debuerant, in consistorio publice proponentur. Accendentur alii ad similes iudiciorum strepitus, et impunitas delicti incentiuum pariet delinquendi. Contraria sunt hec sacris canonibus, et contraria capitulo Lateranensis concilii  , quod sic incipit: Reprehensibilis, contraria priuilegiis ordini nostro indultis. Que si obseruata non fuerint, dissoluetur religio, turbabitur ordo; et confusis omnibus, qui subesse debuerant, incipient preesse; et cauda in caput, et caput conuertetur in caudam. Oramus et obsecramus in Domino, 372 ut tam periculosos reuocetis, mandatum et  auctoritatem suam restituatis predicto abbati, uiro religioso et honesto, ut sicut tempore bone memorie abbatis R. secundum ordinem nostrum fieri solebat, et adhuc in Ecclesiis obseruatur, liceat prelato et culpas regulariter corrigere, et officiales suos, quando necesse esse uiderit, ponere, permutare, instituere, amouere.



EPISTOLA CCLuI. AD EPISCOPUM CAMERACENSEM. Consolatur eum egritudine laborantem.

Eo intuitu, Pater, respicimus incommodum uestrum, quo et amicus debeat affici et proximus; nec enim peregrini sumus ab illo, qui non querit que sua sunt, et cum scandalizatis uritur, et cum infirmantibus infirmatur, quia flere debemus cum  flentibus. Humiliter afflicto compatimur, quia uirtus in infirmitate perficitur, utiliter episcopum consolamur. 373 Flagella Dei, beneficia sunt; percussiones eius, remedia; cauterium eius, medicina. Probetur in dolore patientia, longanimitas in cruciatu non deficiat, in gratiarum actione uigilet amor castus. Hec sunt quibus placari poterit, qui percutit et sanat, occidit et uiuificat, diligit et castigat. uobiscum partem calicis huius compatiendo combibimus, nec expertes erimus tribulationis egroti, qui experti sumus dilectionem sani. Interim que possumus impendimus, rogantes Dominum Iesum, ut qui socrum Petri liberauit a febribus, iacenti famulo suo manum porrigat salutarem, et  excoctum tanquam aurum in fornace reddat antistitem in ministerio suo, reddat populo, reddat clero. Preter hec sustinete modicum patientie mee, quia non modice presbyter uester S. Brixii me lesit immeritum, sagittauit ignarum, tetigit improuisum. Sibilauit in auribus presbyterorum  uestrorum, audisse inter uos, et nos, simultates et odia uel currere, uel latere; si odiorum causa est idonea, sequetur satisfactio prompta pariter et parata. Sin autem, puniatur lingua tertia, que et fratres uoluerit diuidere, et inter amicos iurgia seminare.



EPISTOLA CCLuII. AD QUEMDAM PRAELATUM ECCLESIAE ROMANAE. Rogat eum ut impediat ne quidam clericus prebendam in sua Ecclesia obtineat.

Inter initia promotionis mee, passus indignationem et iram, immissiones per angelos malos tanti turbinis impetu dirigui, Pater, ut mihi ipsi tedio essem, amicis calicem tristitie miscerem, inimicis insultandi materiam darem. Pacato tandem placatoque  374 domino papa per Dei misericordiam, post multos labores meos, uix respirare ceperam, cum ecce quidam inimicus meus, animam meam querens, a summo pontifice litteras impetrauit, ut eum in Ecclesia nostra recipiam, et ei prebendam, quando uacauerit, assignem. Liberate me, Pater, a peste ista, obsecro, et supplicate domino pape pro me famulo uestro, clerico uestro, et si audeam dicere amico uestro, ne addat iterum afflictionem afflicto, et reliquias indignationis sue quas exstinxisse me credideram, meam suscitet in ruinam. Exaudite, si placet, in huius tempestatis articulo, etsi non preces meas, saltem preces nepotis uestri, cui ad uoluntatem uestram in Ecclesia nostra prebendam et beneuole promisi, et beneficio donaui.  Beneuolus est qui promittit, beneficus qui largitur. Quod si donantis hilaritas comitetur, utrumque totum qui recipit, sese debet infundere in gratiarum plenissimam actionem.



EPISTOLA CCLuIII. AD DECANUM CURTRACENSEM. Conqueritur de quodam qui suum mandatum spreuerat.

Tedet nos toties scribere, cum litterule nostre nec utilitatem uobis conferant, nec honorem. Exspectans exspectaui presbyterum de Lincellis, et non intendit mihi: aut negligit, aut contemnit. Si negligit, arguendus est; si contemnit, puniendus est. Arguendus per increpationem, puniendus per suspensionem. Utrumque tibi precipimus, nisi et tu cum eo de negligentia uelis argui, aut de inobedientia  condemnari.



375 EPISTOLA CCLIX. AD EPISCOPUM ATREBATENSEM. Agit de suo ac ciuitatis statu.


Quia de statu nostro placuit uobis inquirere, nichil aliud respondere possumus, nisi quod status ciuitatis nostre, casus fortuitos exspectat, certat cum incertitudine, pendet ex insidiis fortune, cespitat in inuio, palpitat in obscuro. Accingimur in muro, et uallo cingimur, similes filiis Isrel qui, post transmigrationem muros ciuitatis dirute reficientes, altera manu gladium, altera trullam cementarii tenebant. In sudore uultus nostri laboramus, terram eiicientes fossorio, et cophino efferentes. Hec est sollicitudo nostra, dum exspectamus  qui saluos nos liberet ab hostibus, qui nos undique concludunt, ut nec liberum introitum, nec liberum habeamus egressum.



EPISTOLA CCLX. AD ROBERTUM ABBATEM S. uICTORIS PARIS. Mittit epitaphium Mauritii episcopi Parisiensis, quod iis flagitantibus composuerat.

Dictum est nobis quod excitare uelitis uerecundiam nostram, et rubori nostro non parcentes, antiquo me includere ludo. Onus importabile nobis imponitis, cui non sufficeret uirgiliana grauitas, aut leuitas Ouidiana, scilicet ut subscribamus aliquid sepulcro magni sacerdotis  Patris nostri M. Parisiensis  376-377 episcopi, quod intuentibus memoriam ipsius representet. Si fecerimus et legentibus ludibrio erimus et ridiculum audienti. Delirum senem clamabunt, arguent episcopum imprudentem, qui cum sacramentis debeat intendere, uersiculis pueriliter occupetur. Rursus difficile est Mauritianas uirtutes breui claudi epigrammate, breui epitaphio comprehendi. Ne tamen uobis appareamus ingrati, compresso interim pudore paucos elegos scribimus  , ut ex eis duos aut quatuor, qui uobis magis placuerint, excerpatis. Rogamus et obsecramus in Domino, ut auctoris tacito nomine recitentur:

Excisus misero lacrymarum uallis in orbe
    Ponitur eterna uiuus in urbe lapis  .
Doctor et antistes, cathedra condignus utraque  ,
    A prima meruit continuare duas  .
Sana fides  , doctrina frequens, eleemosyna iugis  ,
   Clamat Parisius non habuisse parem.
Magnificum structura domus  , et fabrica templi  ,
   Munificum perhibent, aduena, pauper, inops.
Horrea pauperibus, et scrinia semper aperta.
   Exposuit, miseris semper aperta manus.
Pontificem tanti meriti, seruumque fidelem,
   Serua Mauritium, uirgo Maria, tuum.



378 EPISTOLA CCLXI. AD HUGONEM CANONICUM S. GENOuEFAE PARISIENSIS. Conatur leuare merorem a morte nepotis conceptum.

Senex seni, infirmus debili, remotus absenti,  consulo, suadeo, suggero ut, sicut habueras consilium in prosperis, habeas solatium in aduersis. Obitum nepotuli tui ne plangas, qui raptus est ne malitia mutaret intellectum eius, quem credimus immaculatum corpore, sic et immaculatum mente, non tam a te recessisse, quam te ad Dominum precessisse. Lacryme que super mortuos funduntur inanes sunt, et que officiunt flenti, ei non proficiunt pro quo fletur. uellem te mecum esse, et ita me tecum, ut communia nobis essent tam prospera quam aduersa et utrique solatio esset senectus similis, alterutri delectabilis et neutri alterius onerosa. Utinam quandoque uideamus nos inuicem, ut inuideamus nulli, et inuideat nullus nobis.



379 EPISTOLA CCLXII. AD GUILLELMUM ARCHIEPISCOPUM REMENSEM. Scribit pro Ingelburge regina, in cuius gratiam eius implorat opem et auxilium.


Assumpta paulisper audacia loquar ad dominum meum, nec tenuitate presumens, nec pusillanimitate diffidens. Non abiiciet me plastes lutum suum, uasculum suum figulus, artifex opus manuum suarum; non  abiiciet, inquam, uel a queror querentem, uel a mereor merentem, quem extulit et pretulit, nec a quero querentem, nec a mereor merentem. Requisita est non parabola quam propono, cui et compassionem debeat beneuolus animus, et consolationem benefica manus. Est apud nos pretiosa margarita, que conculcatur ab hominibus, honoratur ab angelis, digna thesauro regio, digna palatio, digna celo. Reginam dico  , que apud Cisonium quasi ergastulo clauditur, paupertate premitur, exsilio relegatur. Plangimus fortunam persone, Deo relinquimus causam fortune et exitum cause. Quis enim sit tam ferrei cordis, lapidei pectoris, quem non moueat in tanta aduersitate puella illustris regum natalibus, insignis moribus, sermonibus uerecunda; cum Ambrosiana  uirgine, pulchra facie, sed pulchrior fide; annis quidem iuuencula, sed animo cana, pene dixerim Sara maturior, Rebecca sapientior, Rachele gratior, Anna deuotior, Suzanna castior. Ab his qui de formis mulierum solent disputare, nec deformior Helena, nec Polixena abiectior iudicatur. Quotidianum studium eius orare, aut legere, aut operi manuum operam dare. Aleam nescit, tesseram ignorat, ipsas orationes a 380-384 mane usque ad sextam protensas cum lacrymis et gemitibus effundit, non tam pro se quam pro domino rege. In oratorio nunquam sedet, aut corpore semper erecta, aut flexis genibus semper accliuis et prona. Credimus, quia si talem cognosceret Assuerus noster, gratam haberet Esther suam, et extensa uirga beneuolentie,  uirga dilectionis, uirga regni sui, reuocaret eam in amplexus regios, commutans diuortium consortio, rancorem mansuetudine mitigans, exterminans odium ueritate, quia credimus quod aut uerbo aut uoluntate diceret ei: Specie tua et pulchritudine tua, intende, prospere procede, et regna ; et illud amatorium Salomonis:  Reuertere, reuertere, Sunamitis, reuertere ut intueamur te , propter honestam morum elegantiam. Talis ac tanta regum martyrumque beata progenies  1Kb] , germen nobile, semen sanctum, reculas suas, uestes scilicet modicas, et uasa paucula cogitur pre inopia uictus exponere, distrahere, subhastare. Alimoniam petit, eleemosynam postulat, manum porrigit ut accipiat, et supplicat porrigenti. Flentem sepe uidi, et ego flens cum ipsa, et pro ipsa contremuit cor meum et expauit. Commonui, quantum potui, ut iactaret cogitatum suum in Domino, quod et ipsa facere non destitit; respondebat per singula: Amici mei et proximi mei recesserunt a me; unicum refugium meum, dominus meus Remensis archiepiscopus, qui me ab initio aduersitatis  mee liberaliter fouit, aluit, nutriuit. Moueant uos, Pater, tam nobilis et precipue puelle, auis et atauis regibus edite lacrymosa suspiria, flebiles gemitus et qui tot et tantis pauperibus erogatis eleemosynam, mendicanti, post tantam gloriam, regine pietatis uestre uiscera non claudatis. Excessit epistola modum, sed increpabat breuitatem materia, et pietas accendebat stylum. ualete.



385 EPISTOLA CCLXIII. AD EUMDEM  IN PERSONA EIUSDEM REGINAE. Rogat ne patiatur sui matrimonii dissolutionem, et non cogatur ad alias conuolare nuptias, et in alienas manus deuenire.

In ratione et excessu calculi beneficiorum uestrorum, Pater, anima mea quantum ad condignas  gratiarum actiones, et non sufficit affectu et deficit intellectu. uere Dominus respexit humilitatem ancille sue, qui per gratiam suam uobis inspirauit, ut iuuetis pusillanimem, refoueatis flebilem, consulatis exsuli, soli sitis solatio, ne tante calamitatis impetus, in me famula uestra, calamum quassatum conterat et lignum fumigans perexstinguat. Beneficia uestra superabundant et merita supplicis excedunt et uota, cum alium qui uobis retribuat non exspectetis, nisi Deum; et alii, qui uobis dissuadeat, facilem non prebeatis auditum. Non permittat, queso, Dominus meus in hoc misericordie sue cursu, inter alienas manus  me deuenire, ne si forte, quod absit! accideret, foret mihi ruina,  non casus; precipitium, non descensus. Interim  mitto uobis de paruo thesauro parua munuscula, non quasi meritoria gratie uestre, sed quasi commonitoria fortune mee  .



386 EPISTOLA CCLXIu. AD DOMINUM SOFREDUM S. ROMANAE ECCLESIAE CARDINALEM.

Quoniam suffragio iuste penitentie iuuari desidero, procidens ad pedes uestros, paratus sum tam uobis quam nepoti uestro seruire, subesse, obedire. Indulgete mihi, obsecro, iuuate pusillanimem, et auxilii consiliique manum porrigite, quia tempus miserendi eius, quia uenit tempus. Absorbeat indignationem clementia uestra, liberalitas rancorem comprimat, renouet amicitiam gratia, non meritum.



EPISTOLA CCLXIu . AD IOANNEM FILIUM CANCELLARII ALMAE URBIS.


ueteres amicitie nec contemptu abiici debent, nec fastidio premi, nec obliuione deleri; augeri uolunt, non minui; conualescere, non perire. Harum commercio sic aliquando iuncti sumus, ut alter alteri uellet et in aduersis compati, et in prosperis congaudere. Hac fiducia monitus et motus, obsecro te per illam antiquam mutue societatis et dilectionis copulam, ut domino Patri tuo sacre urbis cancellario, uiro quem diligimus in Christo, preces instantes pro me porrigas, quatenus negotium quod ei per litteras significaui, et beneuole suscipiat, et benefice pertractet. Consilio suo liberet me ab homine iniquo et doloso, qui cum amicis meis me  prosequens et infestans, 387 sanguinem meum sitit, et pacem turbare non desistit.



EPISTOLA CCLXu. AD QUEMDAM PRAELATUM REGULAREM. Monet ut culpas in decursu sue uisitationis deprehensas diligenter examinet et corrigat.

Boni pastoris interest curam gregis sibi a Deo commissam tanto mentis affectu suscipere, ut religiose uiuentes, non solum possit in suo statu conseruare, uerum etiam exemplo sue conuersationis et fame ad summum apicem religionis promouere. Hinc est quod miror, nec satis admirari sufficio que necessitatis occasio, que uos festinatio, gradu tam citato per partes nostras compulit transire, nec  ad domus nostre hospitalitatem declinare, ut presentia  uestra exhilarati, consilio roborati, auxilio suffulti, quod minus ordinate gestum fuisset corrigeremus, et quod minus decenter ornatum, ad gradum perfectionis perduceremus. Igitur paternitatem uestram imploramus, ut onus quod zelo iustitie et instinctu diuini amoris suscepistis, meliori fine concludatis, ut congregationes fratrum nostri ordinis uisitantes, culpas diligenti scrutinio examinetis, examinatas corrigatis, correctas immutetis, ut quotquot uestre discretioni commissi sunt, ante tribunal iudicis immutatos inueniatis.



388 EPISTOLA CCLXuI. AD AMICUM SUUM. Monet ut caueat ne damnum aliquod a nepotibus suis patiatur.

 Nouerit uestre dilectionis discretio, me pro pace patrie et stabilitate nostre Ecclesie, modis omnibus, quibus potui, laborasse, nec in bono pacis firmiter adhuc restitui potuisse; siquidem nepotes mei in auxilio domini H. fiduciam concipientes, et ideo superbo oculo incedentes, et odio insanabili me persequentes, terram meam deuastare coniuratione perfida coniurauerunt; et quia inuidorum relatione et susurrone detrahentium fidelitati uestre innumeram pecuniam apud uos me reposuisse autumant, timeo ne primum belli congressum, quod Dominus auertat! sentiatis. Quapropter dilectioni uestre supplico, quatenus omnia uestra supellectilia, quibus ad presens non indigetis, in secretiori loco reponatis, ne, si forte uenerit hostium incursus, in paucorum  amissione consolationem recipiatis.



EPISTOLA CCLXuII. AD ELECTUM AURELIANENSEM  . Congratulatur de eius electione.

Sonuit in auribus nostris iucundus sermo, et omni acceptione dignus; uerbum breue magnam nobis infudit letitiam. Decanus electus est in episcopum. Duodecim syllabe sunt, apostolico clauduntur numero 389, sacerdotem nostrum computandum significant inter apostolicos sacerdotes. Gaudeat Aurel. Ecclesia, quam personarum penuria non cegit, ut ab aliis Ecclesiis emendicatum mutuaret antistitem. Quem nutriuerat a puero, quem produxerat  in uiam perfectam, quem disciplinis erudierat ecclesiasticis, assumpsit sibi sufficiens de gremio proprio, et capiti suo superponens, de filio fecit Patrem, non ignotum moribus, non alienum prouincia, non degenerem natalibus  , et iustas exspertum sollicitudines, et iniuste dissolutionis exspertem. Reuera non militauit alienis stipendiis, dignus ut in Ecclesia illa preesse debeat, in qua consueuerat et prodesse. Gaudeat et electus ipse, cui congaudeamus et nos, et gaudium nostrum nemo tollat a nobis, uel inuidia murmurans, uel malitia persequens, uel detractione mordens. Annexum est onus honori; sicut graue laboribus, sic et grauidum sacramentis. Intelligat dominus et amicus noster quod dicimus: Dabit enim ei Dominus in omnibus intellectum . Commendabilem protestamur episcopum temporibus nostris, qui et ab illicito contactu sese seruauerit alienum. Augeat uobis Deus gratiam suam, et attollat uirtutibus quem extulit dignitate. Interim, Pater optime, beatum decessorem uestrum sanctum Euurtium, et ipsius Ecclesiam, felix successor, honorate, diligite et colite; frequenter cogitantes quia unde assumptus estis ad cathedram  , illic absumendus eritis in sepulcro  . Munusculum uobis mittimus de remotis partibus nobis missum, baculum pastoralem cypressinum  , officio uestro et qualitate mysterii congruum, et quantitate ministerii condignum.



390 EPISTOLA CCLXuIII. AD QUEMDAM ABBATEM. Arguit ipsum quod equum minus elegantem miserit.


Petierat a uobis dominus Remensis equum, et uos ei misistis asellum, unde non tam de munere quam de muneris auctore cogimur admirari. Considerare debueratis non qualem uos mitteretis, sed qualem dominum Remensem deceret accipere. uobis ergo eum retromittimus, uos et equum uestrum equo pretio estimantes.



EPISTOLA CCLXIX. AD LAMBINUM MORINENSEM EPISCOPUM. Agit de translatione abbatis de Sunebecca  , in abbatiam S. Bartholomei de Ekout.

Compendiose nobis apud Compendium respondistis,  super translatione abbatis de Sunebecca, ut reuertatur in domum suam unde exiuit: sed in dispendium nostri laboris, sicut audiuimus, dicitis uos huius promissi memoriam non habere. Absit ut tam 391 capacem tenacemque memoriam uestram paucorum dierum decursus obruerit, cui nondum senectus inuida parit obliuionem, nec ignorantia stupida negligentiam parat. Rogamus dominum, supplicamus amico, consulimus parem, ut in presente negotio nobis consulat, et rogatus eroget, et supplicantis defectum suppleat, uicem a nobis recepturus non solum in consimili casu, sed etiam in his, si fieri potest, que pendent ex insidiis fortune, suscipiat benigne preces nostras. Attendite necessitatem pauperis Ecclesie S. Bartholomei  , iuxta quam  materna suxisti ubera, paterna sumpsisti fomenta, fraterna suscepisti solatia, et sine dilatione predicto uiro precipiatis, ut electionem de se factam suscipiat, et quasi in uentrem matris sue iterato introiens, cogatur ex ea renasci, et officium patris exhibeat, que sibi beneficium matris exhibuit et fomentum. ualete.



392 EPISTOLA CCLXX. AD INNOCENTIUM SUMMUM PONTIFICEM. Rogat ut tueatur priuilegia ecclesie S. Genouefe.

Ecclesia B. Genouefe Parisiensis specialis filia uestra  , BB. Dionysii et Germani soror germana, contriti cordis et humiliati spiritus sacrificium uobis offert, et lacryme eius maxillis eius. Contra libertatem et dignitatem ipsius, quam a sancta Romana  Ecclesia matre sua priscis temporibus obtinuit, nouus Parisiensis episcopus  noua pretentat argumenta conflare, questiones scrupulosas intexere, in capite et in membris sub specie prelationis iurisdictionem, quam nec oportet, nec licet, usurpare. Propter hec et alia grauamina multa, que sustinere nec potest, nec debet, deuotus filius uester eiusdem Ecclesie abbas accedit et procidit ad pedes uestros, ut priuilegia sancte sedis apostolice  beate uirgini a decessoribus uestris indulta et concessa, et a tantis auctoribus uallata et munita firmiter obseruari faciatis, ne preualeat homo aduersus diuinam et apostolicam sedem, nec per insolentiam aduersus filios uestros gaudeat inimicus. Tres speciales filias uestras circa et prope Paris. 393 urbem sacro Trinitatis numero connexas, scilicet ecclesiam S. Dionysii, S. Germani, Sancte Genouefe, super quas inuocatur specialiter nomen uestrum, dolentes uident et inuident aduersarii nostri, et triplicem funiculum fraterne caritatis nostre non facile rumpi posse scientes, conantur imminuere, ledere, conculcare, incrustare. Suscipite, Pater, filium uestrum, et exaudite preces eius; suscipite et fouete uiscera nostra, in eo qui de uobis  ex pristina societate scholari et notitia specialiter confidit, ne, si forte, quod absit! aliquam a uobis passus fuerit repulsam, dicatur ab inuidis cum cachinno et risu: Ecce quomodo amabat eum . Iustum est quod postulat, tanquam qui pro patria pugnat, pro libertate decertat.



394 EPISTOLA CCLXXI. AD QUEMDAM PRINCIPEM. Ab eo petit ut non facile fidem adhibeat de se sinistra referentibus.

Charitas, qua nobilitatem uestram ab initio dilexi, nullatenus in me frigescit, sed subsequentibus et precedentibus in me beneficiis uestris, magis ac magis inardescit: unde excellentiam uestram rogando moneo, et monendo rogo ut, si quid sinistrum me  aduersum uos uel uestros fecisse uel dixisse suggestum fuerit, nullatenus credatis; nec quidquam quod, ira dictante, seruientes uestri postulent, ad presens statuatis. Cum autem, Deo postulante, ad nos ueneritis, tunc omnia plenius addiscetis, quia secundum audita sanius consilium capietis. ualeat uestra celsitudo, et non desistat a bono proposito. ualeat et uiuat per longa tempora uirtus et gloria uestra.



395 EPISTOLA CCLXXII. AD SUMMUM PONTIFICEM. Agit de controuersia orta inter canonicos regulares ecclesiarum de Seclinio et Phalempino.


Altissime Pater et domine, penes cuius regimen Dei prouidentia collocare dignata est Petri nauiculum, ne sub uariis fluctuaret periculis, apostolatus uestri dignitatem flexis cordium et corporum genibus humiliter imploramus, ut quod nostro pie deuotionis gestum est officio, id irritum ne reuocetur; siquidem causam que uertebatur inter canonicos Seclinienses  , et canonicos de Phalempin  , super quadam decima, nostre obedientie commisisti terminandam; nos uero honorem obedientie prosequentes, diuersis partibus in nostra  presentia citatis ordinate, allegationibus diligenter adhibitis, attestationibus examinatis accurate, ordine canonico processimus; ueritate tandem cognita, sub multimoda maturitate consilii, sub uirorum authenticorum approbatione, sub iuris peritorum audientia, canonicis de Phalempin decimam possidendam, sicut ab antiquis temporibus possederant, adiudicauimus. Qua in re paternitatem uestram imploramus, quatenus quod conscientia bona a nobis iudicatum est, in perpetuum indissolubiliter teneri faciatis, ne ruborem et maculam contrahat nostri sinceritas iudicii.



396 EPISTOLA CCLXXIII. AD EUMDEM. Scribit de lite inter duos canonicos Seclinienses.


Litteris uestris nobis significastis, quod diligenti inquisitione controuersiam que iampridem inter R. et I. canonicos Seclinienses uentilata est ab  eiusdem Ecclesie canonicis, inuestigaremus; mox uero tenorem mandati uestri plenius prosequentes, canonicos Seclinienses conuocauimus, et conuocatos ex parte uestra admonuimus, ut de predicta controuersia 397 nos certificarent, et certificatos, quid uobis renuntiaremus, instruerent. Predicti uero canonici super hoc minus instructi, ex responsione sua intimarunt, iamdudum quamdam controuersiam inter R. et I. ortam fuisse; sed que foret controuersia, se penitus ignorare. Et quia super hoc minus sufficienter instructi sumus, minus plene uos instruere possumus.



EPISTOLA CCLXXIu. AD GUILLELMUM ARCHIEPISCOPUM REMENSEM. Se excusat a sacro Catalaunensis electi.


Multa senem circumueniunt incommoda; dominum meum rogo, ne proiiciat me in tempore senectutis mee cum deficit uirtus mea. Erexistis humilem de puluere, de scabello sublimastis ad cathedram  , de grege pusillo  tanquam de post fetantes accepistis me, et in millia millium prefecistis. Hec sunt deambula secreta cogitationum mearum, diurni discursus affectuum, nocturna reuolucra somniorum uigilanti applaudunt, dormientem delectant, tristem deliniunt, pusillanimem consolantur. Inter hec timor et tremor uenerunt super me, prope iam tremulum senem, in duabus citationibus uestris, et tertia tanquam peremptoria  a domino rege facta: Prima ad iucundum festiuumque domini mei et amici karissimi, Catalaunensis electi  , sacrum Remis, Dominica qua cantatur, Oculi; secunda, ad solemne colloquium domini regis, Dominica qua cantatur, Letare,  iuxta uallem de Rodolio  1Kb] ; tertia Parisius, Dominica qua cantatur Isti sunt dies, propter causam que uertitur inter episcopum Parisiensem  et ecclesiam de Kala  ad quam dominus rex sub multa attestatione et adiuratione me citauit, Pater, in Septuagesima, si bene recolo 398 Septuagesimum annum biennio minus  compleui, qui numerus annorum a Psalmista prefigitur senectuti. Non erubesco uobis exponere infirma et infima mea, signa proxime dissolutionis prenuntia, defectus sensuum et membrorum, compagum quoque et medullarum, que quanto diutius et frequentius sustinuerunt hucusque labores, tanto rarius nunc appetunt, et difficilius admittunt. Parcite, Pater, obsecro, mihi famulo uestro; quoniam ad obsequium  uestrum spiritus quidem promptus est, caro autem infirma. Certus sum quia sine magno dispendio corporis mei sine detrimento salutis mee, laborem istum nunc suscipere non possum, nec sustinere. Si currere incipiam, non comprehendam; si iter aggrediar, deficiam in uia. Significet mihi, si placet, beneuola et benefica gratia uestra super his uoluntatem uestram, quam si plene cognouero, paratus sum pro mandato uestro et in carcerem et in mortem ire.



399 EPISTOLA CCLXXu. Rogat ut se ab eodem sacro excusatum habeat ob infirmam etatem.

 Ex multis incommodis que circumueniunt senem, duo precipue me molestant, debilitas membrorum, et assiduitas morborum: accedit tertium, cui succedit et quartum. Hinc sterilitas rerum, inde tenuitas expensarum, sub hac fragili quadratura minus proficiens ad sacrum domini Catalaunensis, quod in octaua Pentecostes futurum audiui, non ero sufficiens, si fuero proficiscens: proinde dilectioni tue, de qua semper confido, supplico ut uoluntatem domini mei diligenter explores, utrum sine offensione ipsius a tanto labore remanere potero immunis; et si necesse fuerit, humiliter implores, ut det mihi quiescendi licentiam, qui toties expertus sum frequentiam laborandi. Rescribe  mihi modica schedula super hoc uoluntatem domini mei.



EPISTOLA CCLXXuI. AD GUILLELMUM ARCHIEPISCOPUM REMENSEM. Eius uotis obtemperans, scribit se predicto sacro mox adfuturum.


Flagellat me conscientia timidum, confirmat dubium, mutat consilium, reuocat excusationes, que sollicitabant infirmum, ut, Deo uolente, festinus accingar ad festum, quo gratulentur qui aderunt, et 400 qui abierunt, erubescant. Ingratitudinis reus ero, nec minus insipientie possum argui, si oblitus fuero domini mei Catalaunensis electi; si expertem me fecero tanti gaudii, qui aliquando expertus sum, et tanti gratiam uiri, et tanti gloriam sacramenti. Armabit me fiducia contra ualetudinem, animabit me spes contra senium; patria  labores excutiet; longanimitas franget metum; in cursu iuuenis ero, in conscensu senex, in utroque sollicitus, in neutro indeuotus. Mouent ad hec et monent uerecunde obedientie debitum, et consecrande persone meritum  , uidendi consecrantem  desiderium, ut hec tria cooperentur in bonum, et unum proficiant in augmentum. Preterea, Pater sancte, si instituendis in Ecclesia nostra foraneis foris feci, quia sine assensu uestro consensum prebui, supplex ueniam peto tanquam Aaron coram Moyse prostratus; quoniam, sicut ille clamoribus populi coactus uitulum conflauit aureum, ita et ego admonitionibus capituli compulsus, meum non denegaui consensum. Sciat autem  paternitas uestra de sacramento a Laurentio clerico uestro facto, quia nec ego consului ut faceret, nec interfui cum iuraret. Quidquid enim disposueritis, et dispositionem sequi paratus sum, et obsequi disponenti.



401 EPISTOLA CCLXXuII. AD ABBATEM ET CAPITULUM SYLuAE-MAIORIS  . Eorum precibus morem gerens scribit se officium proprium in festo S. Geraldi recitandum, scripturum.

Abbati et capitulo Silue-Maioris, communes orationes in Domino.

Accessit ad nos iuuenis quidam ex parte uestra, expeditus sermone, et eruditus scientia, magister A. rogans ardenti commonitorio precum, ut beato  Geraldo confessori et patrono uestro, qui nuper ab Ecclesia Rom. in numero sanctorum canonizatus  est, aliquos labiorum nostrorum uitulos offeramus, quibus et tanti uiri predicemus gloriam, et ipsius gratiam mereamur. Rem nouam et insolitam nobis iniungitis, quam si forte aggressi fuerimus, et legenti erit fastidium, et ridiculum audienti, Senem delirum arguent, episcopum clamabunt fatuum, qui omissis interim sacramentis ecclesiasticis, et debita parochianorum suorum cura, nouis modulis aptando uerba incomposita, uidebitur insanire. Quandoque lusimus metro, forsitan et prosa; nec lusisse pudet, sed nunc incipere ludum. uerum quoniam caritas omnia uincit, sepositis interim negotiosis occupationibus aliis, simile studium suscitare curabimus, et, Deo uolente, uestris orationibus et predicti confessoris precibus adiuti, stylo balbutienti tentabimus  implere quod petistis. Rideat qui uoluerit; excusabit nos conscientia bona et fides non ficta.



402 EPISTOLA CCLXXuIII. AD ARCHIDIACONUM BURDEGALENSEM. Inuitat eum ad predictum officium hymnos componere.

uenerabilis abbas Silue-Maioris, audito quod cum essem Parisius in scholis constitutus, quando me affabilitate uestra et notitia dignum iudicastis, has supplicatorias ad maiestatem uestram impetrauit. Licet autem presumptuosum, imo ridiculosum uideatur, si seruus domino, Dauus Oedipo  , puer elementarius uiro sapienti loqui audeat, postulata tamen, atque utinam impetrata, geniculariter uenia  , in pudore et tremore factus sicut mutus et  non aperiens os suum, in penna et schedula uestre balbutiens supplico maiestati. Sane beatus Geraldus de partibus Gallicanis  trahens originem, cuius uita coram hominibus laudabilis floruit et speciosa, pretiosaque mors in conspectu Domini signis attestantibus radiat, et miraculosa refulget; qui ad partes Burdigalenses accedens, monasterium Silue-Maioris et a primo lapide fundauit, et regularibus disciplinis reformauit: hoc anno a domino 403 papa Rome, debita missarum solemnitate authenticatus, in catalogo sanctorum meruit ascribi. Qualiter autem per Dei gratiam in predicto monasterio super communes regulas monachorum ordo uigeat et ferueat, preconio fame fidelius et efficacius, quam  styli officio, uestra magnitudo poterit edoceri. uerum, quia oleum effusum est nomen uestrum, et talentum scientie uestre abscondi non potest, imo tanquam luminare maius per totum corpus Ecclesie diffunditur, et in odore labiorum et sermonum uestrorum senes cum iunioribus currunt: postulat abbas predicti monasterii, et totus conuentus, proclamat pedibus uestris effusa tota diecesis Burdegalensis,  secundum gratiam eius que data est uobis, in antiphonis super psalmos, et in responsoriis super lectiones, et in prosa et collecta ad missam officiari, ut preter suffragia Ecclesie que uobis perpetuo debebuntur, memoria uestra perpetua uigeat et uiuat benedictione. Quamuis autem in publica commoda uideantur peccare qui manus uestras tot actionibus implicitas, aures tot debitas et obligatas negotiis auocare contendunt, incuruamini tamen, pie Pater, sumpto atramento et calamo in laudibus et canticis beati Geraldi, et in obsequium illius modicum tempus indulgete, ut si quid macule in secularibus carminibus quandoque ludendo contraxistis, nunc opportunitate uobis oblata, laborum uestrorum domino et beato Geraldo offerentes,  deuotius emendetis. Bene ualeat semper et ubique reuerenda paternitas uestra.



404 EPISTOLA CCLXXIX. AD EPISCOPUM TORNACENSEM. Grates ei agunt de officio S. Geraldi, quod ad eorum instantiam composuerat.

Domino Tornacensi abbas et conuentus Silue-Maioris.

Ad enarrandam gratiam et misericordiam uestram super nos quam sit copia magna dulcedinis uestre, domine, quam reuelastis paruulis uestris, et perfecistis eam sperantibus in uobis; quantasque debeamus ei gratiarum actiones, lingua succumbit et ratio, et ad tantam munificentiam uestram obstupescit  alta consideratio nostra; que tamen non licet taceri, etiam si nequeant explicari. Gratias igitur agentes uestre dignationi, per quam meruimus suscipere quecumque in laudes et preconia sancti Gerardi petierat a uobis, et desiderauerat anima nostra, composita uerbis potentibus, et ad Deum deuote precandum decentissime compositis, atque ad uestiendas sententias facile occurrentibus, exsultamus non immerito letitia inenarrabili in tanta materia gaudiorum, reficimur et delectamur in Domino super dulcibus lingue uestre modulis, et preconiorum iubilis, ubi tam uelox fuit sermo sapientie in tam breui temporis spatio, et Deus ipse tam cito magister, et tam lingua quam manus et gratia mittens promissa, facte sunt calamus  scribe 405 uelociter scribentis. Que res, que munificentia, que magnitudo dignationis nos effecit seruos uestros, et constituit perpetuos per omnia deuotissimos, supplicaturos amplius pro uobis immensam clementiam Omnipotentis, ut uobis retribuat hec omnia in retributione iustorum, quibus in generali capitulo concessimus fraternitatem plenariam monasterii nostri, quia aliud non possumus  dignum, constituentes uos participes omnium beneficiorum Ecclesie nostre tam in uita quam in morte, quibus omnipotens Deus bonam et longeuam concedat uitam ad salutem et honorem Ecclesie sue, in qua uos confirmauit columnam permaximam. Mittimus autem uestre carissime paternitati in signum deuotionis et pignoris perpetue seruitutis munusculum indignum dignitate uestra, sed officio congruum, baculum uidelicet cypressinum, attendentes non quantum, sed ex quanto proferatur, presumentes de illius exemplo, qui plus respexit ad Abel quam ad munera eius. Quod sine aliquo scrupuloso respectu recipere poteritis oblatum, ad exemplum illius sancti uiri, cuius sanctitatis fama celebris habetur in uitis Patrum, qui pellem ignote  bestie recipere non recusauit a bestia, quam ei pro munere obtulit, sicut melius nostis, de uenatione sua, pro illuminatione catulorum suorum. Nomen uero uestrum, quod quidem prohibuistis fieri, attollere decreuimus et predicare per omnia, iuxta illud euangelicum: Quanto eis precipiebat, tanto magis predicabant, dicentes: Bene omnia fecit . Indignum namque censemus tanto uerborum cultui auctoritatem deesse, et authentica recitare tanquam apocrypha, que plus fauoris debent obtinere, quod uos specialiter legimus, de nomine auctoris: uobis autem secretum hoc seruabitur quantum ad conscientiam, intus quantum ad Deum; foris uero publicum erit ad famam quoad 406 proximum. Bene ualeat semper in omnibus uestra sancta  et nobis carissima paternitas in longitudinem dierum.



EPISTOLA CCLXXX. AD HUGONEM EPISCOPUM ET CAPITULUM AURELIANENSE. Rogat ut emendet in ecclesia S. Euurtii nonnulla uitia que ibi pullulauerant.

Specialis filia sancte sedis  ecclesia Sancti Euurtii, ex antiqua et approbata consuetudine meruit hactenus per uos decessoresque uestros, et temporalibus foueri beneficiis, et spiritualibus refici sacramentis. Tenetur et ipsa uobis tanquam in quadam spirituali ratione dati et accepti, et infirmantibus exhibere solatium, et decedentibus prestare sepulcrum. Rependite uices paterne consolationis  infirmanti, quoniam fortissimus est languor eius, et inualuit morbus eius usque ad desperationem et exitum, nisi festino consilio uestro et auxilio subleuetur. uestra est Ecclesia, uobis morietur et uiuet, uestra interest eius consiliis interesse, caput eius languidum, cor eius merens, membra stupida et infirma, potius ad defectum quam ad profectum consueta. Regularem disciplinam imprudenter abiiciunt, impudenter contemnunt. Inter eos senes  excluduntur et exsulant, iuuenes dominantur et imperant, indocti magisterium usurpant. Substantiolam Ecclesie, quibus dispensatio credita est, inutiliter infundunt, et hominibus potius quam Deo placere contendentes, uenalem maiorum gratiam ambitiosis sumptibus acquirunt. Tolerabile illud esset si regularem obseruantiam professionis et 407 ordinis sui custodirent; si grauitatem morum, maturitatem operum, honestatem personarum, sicut decet sanctos, in sacrificio Dei consecrarent et offerrent. Nunc autem et fame sue prodigi, et de conscientia non securi, intus, et foris, nec Dominum uidentur timere, nec homines reuereri. Non de omnibus dico, nouit Dominus quos elegit, merita singulorum probant opera eorum. Occurrite,  Pater, tantis malis, et totis uiribus corripite inquietos, comprimite superbos, restringite dissolutos. Tibi, Pater Hugo, cui ex iniuncto pastoris officio sollicitudo hec et labor incumbit, preces affectuosas in suspirio et singultu fundo, ut assumas zelum, Mathathie et Phinees, et, abiecto fauore humano, contradictionis et inobedientie filios ad obseruantiam ordinis sui, uelint nolint, compellas. A te enim requiretur ut euellas, et destruas, et edifices, et plantes; argue, increpa, cum omni imperio: non moueant te ea que excecant oculos prudentum, ne confidant in corruptela pecunie corruptores ordinis, et amatores sui ipsius, carnis curam in desideriis facientes. uisita sepulcrum patrui tui  , et in collegio illo tibi commisso seca  putridas carnes, et ure correctionis cauterio, quas sanare non potueris exhortationis fomento. Rogo uos, ut litteras, quas super hoc negotio mitto  abbati et capitulo suo, exhiberi faciatis per duos de canonicis uestris, ne forte aliqui eas sepeliant aut supprimant, ut ab aliis uideri non possint:



408 EPISTOLA CCLXXXI. AD BERTERUM ABBATEM ET CAPITULUM S. EuURTII. Increpat eumdem abbatem, quod officii sui partes negligat.

Duo mihi superesse credebam solatia, memoriam Genouefe uirginis, et B. Euurtii confessoris, quorum alterno delectabar spectaculo, et inuitabar exemplo. Iucundis cogitationum gradibus deambulabam,  et in uirginis monte, et in confessoris planitie, cum in utroque occurreret mihi sacrum collegium germen delectabile, casta generatio cum caritate, terribilis ut castrorum acies ordinata. Nunc autem funestis relationibus impulsus, quasi fracto pede, altero lumine effosso claudicans, et cecutiens, a uineis Engaddi  retrahor ad montem coagulatum et pinguem, ubi quies tranquilla, et tranquillitas est quieta. ue mihi in extremis diebus  meis, cum audiam turbare in uobis uiscera mea, emulari inuicem, rixari, consurgere ad appellationes, fugere unitatem spiritus et uinculum pacis! Quis enim non doleat inter uos exsulare senes, regnare iuuenculos, elementarios usurpare doctrinam, molles disciplinam? Pene dixerim quod per prophetam dicitur: Et erunt pueri principes eorum, et effeminati dominabuntur eis . Tua est culpa, hec sunt, Abba, qui cum Heli sacerdote filios indisciplinatos aut corripere non audeas, aut corrigere nescis, aut negligas emendare. Nomen tuum, quod interpretatur filius tonitrui, non tonat super eos, sed aut eneruat blandiendo, aut palpando emollit, aut consentiendo corrumpit. Memento illud Salomonis: Filie tibi sunt, noli faciem  tuam hilarem ostendere ad eas . Accingere gladio 409 tuo super femur tuum, potentissime , ut timeant te, non contemnant, quos exemplo tuo ducere debueras et docere. O gloriosa et religiosa ecclesia Beati Euurtii, que a tanto culmine decidisti! Cedros nutrieras, et nunc usque ad carduos redacta es. De gremio tuo sibi assumpserunt sancti Patres et pastores  , Ambrosius Bituricensis, Satyrus Sancerrensis, Bartholomeus Nouiomensis et, ut minus sapiens dicam, Genouefa Parisiensis. uere dicere possunt, frater Abba, super domo tibi commissa, quia per agrum hominis transiui pigri, et ecce totum repleuerunt spine et urtice . Utere consilio meliorum et maiorum, ne sequaris uestigia Roboam, remotis a familiaritate  tua quorum contubernio, et fama nominis tui, et Ecclesie dignitas uulneratur. Ego etiam qui adhuc canonicus nouitius et frater existens Ecclesie uestre, nec alienus esse debeo a consiliis uestris, moneo, consulo et exhortor, ut aliter ordines domum tuam, et de scabello non assumas magistros ordinis, quos non deceat sedere cum senioribus et magistris. Illud uobis quoque ignominiosum est, quod debita uestra supra modum excreuerunt in immensum, cum uos non excuset manifesta causa, sed potius accuset fertilitas copiosa frugum.



410 EPISTOLA CCLXXXII. AD HUGONEM AURELIANENSEM EPISCOPUM. Testimonium perhibet ecclesiam S. Euurtii non teneri ad procurationem prestandam, Episcopo Aurelianensi.


uenerabili domino et Patri HUGONI, Dei gratia Aurelianensi episcopo, et karissimis amicis et dominis suis decano et capitulo S. Crucis, omnibusque ad quos presentes littere peruenerint, STEPHANUS Dei permissione Tornacensis Ecclesie minister humilis, salutem in Domino.

 Que uidimus et audiuimus et scimus, hec fideli assertione testificari uolumus et debemus. Quadraginta ferme et quinque anni sunt elapsi, ex quo, Deo uolente, in ecclesia Beati Euurtii habitum religionis suscepimus sub ordine regulari. Extunc domini et Patres nostri Aurelianenses episcopi tantam tranquillitatem, quietem et pacem Ecclesie predicti confessoris exhibuerunt, quod nec in capite, nec in membris aliquam procurationem, siue, ut uulgariter loquamur, hospitietum  aut gistum receperunt. uidimus etiam aliquando bone memorie dominum Manassem episcopum, cum ei placeret, ad prandendum in Ecclesiam uenire, per seruientes suos afferentem cibaria et que necessaria ei essent in mensa. Proinde paternitati uestre Patres episcopi  supplicamus, quatenus predictam Ecclesiam que uestra est, et foueatis consilio, et auxilio defendatis, nec ab ea uel a membris eius procurationes, 411 oppressiones, uel exactiones aliquas contra salutem anime uestre ulterius exigatis.



EPISTOLA CCLXXXIII. AD CLEMENTEM III PAPAM. Rationem reddit summo pontifici eorum que gessit in episcopum Trecensem, uirtute mandati apostolici sibi et Bernero decano ac Petro cantori Parisiensi commissi.

Nouerit paternitas uestra nos mandatum uestrum sub hac forma recepisse: CLEMENS episcopus seruus seruorum Dei, dilectis filiis abbati Sancte Genouefe, decano et cantori Parisiensi salutem et  apostolicam benedictionem. Ad notitiam uestram uolumus peruenire, quod uenerabili fratri nostro Trecensi episcopo ab apostolica sede mandatum fuit semel iterumque preceptum, ut in parochiali ecclesia de Marigniaco  , salua omni iustitia sua, canonicos assumere regulares, qui in ea iuxta pium desiderium fundatorum religionis ordinem instituerent, et sub regularibus disciplinis omnipotenti Domino deseruirent. Predictus autem episcopus non amore religionis induci, nec apostolicis iussionibus potuit 412 emolliri, ut a duritia quam in mandatis apostolicis solitus est habere, se conuerteret ad benignitatem caritatis, cui pie petitioni et uoto laudabili postulantis consensus beneuolentiam indulgeret,  unde discretioni uestre per apostolica scripta mandauimus, quatenus eum admonere propensius, et inducere laboretis, ut secundum quod toties in mandatis accepit, de ecclesia Sancti Lupi Trecensis canonicos regulares assumat, et eos in predicta ecclesia, saluis iustitiis omnibus diecesane rationis, instituat, per quos et religionis ordo dilatetur et crescat, et tam iussionibus apostolicis quam fundatoris  desiderio satisfaciat; quod si infra triginta dies post admonitionem uestram facere sponte noluerit, uos eum ad uos exsequendum, auctoritate nostra sine appellationis obstaculo, per censuram ecclesiasticam compellatis. Quod si omnes his exsequendis nequieritis interesse, duo uestrum ea nichilominus exsequantur. Datum Laterani decimo septimo Kalendas Iulii, pontificatus nostri anno primo. Nos igitur sanctitatis uestre mandatum effectui mancipare uolentes, prefatum episcopum tum commonitionibus, tum precibus, tum etiam mandato districtiori ad hoc inducere laborauimus, ut diuine religionis augmenti obtentu, et sedis apostolice reuerentia, et precum nostrarum et commonitionum intuitu, mandatum uestrum ad effectum perduceret.  Quoniam autem licet multoties et monitus et rogatus, nec precibus, nec commonitionibus, nec etiam ad ultimum mandato nostro, qui uice uestra in hac parte fungebamur, noluit obtemperare, communicato sapientum et discretorum uirorum consilio, ipsum ab omni officio episcopali tanquam contumacem, et mandati a sede apostolica destinati contemptorem suspendimus, metropolitano nostro archiepiscopoque suo Senonensi et decano, et capitulo Ecclesie 413 Trecensis significantes, et auctoritate uestra mandantes, quatenus ipsum pro suspenso haberent. Abbati autem prefati loci auctoritate sedis Romane mandauimus, quatenus in prefatam Ecclesiam canonicos suos auctoritate uestra et nostra fretus, inducent, non obstante occasione,  uel contradictione ipsius episcopi; et ipsos canonicos de eadem Ecclesia, salua tamen omni iustitia episcopali, inuestiuimus. Processum autem istius negotii auribus sanctitatis uestre significandum duximus, supplicantes et rogantes quatenus inuestituram nostram, auctoritate uestra factam, ratam habentes approbetis et confirmetis: per censuram enim ecclesiasticam compelli nichil aliud intelligimus, quam excommunicationis aut suspensionis sententiam.



EPISTOLA CCLXXXIu. Rogat pro quodam clerico, qui grauem culpam commiserat  .

Iudex ecclesiasticus sequi debet, et quamuis  multa possemus inducere pro reparatione taliter lapsi, tamen non disceptantes, sed deprecantes scribimus, ut sicut in capitulo communi promisistis ei suscepti ordinis exsecutionem, sententiam primam non mutetis, ne absorbeatur pusillanimis a tristitia, ne desperans dispereat, ne inobediens et merens mereatur obire. Credimus hanc dispensationem sine dispendio posse fieri, per quam nec confundantur leges, nec canones offendantur. Moueant sinum paternitatis uestre fratris afflicti lacrymosa suspiria,  certa pericula, incerta remedia, 414 cui si exsecutionem officii de rigore tollitis, saltem inter monachos tanquam clericum in habitu monachi, quod secure potestis facere, donec ueniat tempus miserendi eius, Deo seruire permittatis.



EPISTOLA CCLXXXu. AD ARCHIEPISCOPUM REMENSEM. Conqueritur de contentionibus et iurgiis exortis inter can. reg. S. Euurtii Aurelianensis.

Sanctissimo Patri D. Remensi archiepiscopo.

Matrem meam ecclesiam Beati Euurtii quorumdam animositate turbatam inueni, quando ueni, et in eorum motibus motus ego, non minus alterius partis dolui dolos, quam utriusque dolores. Rogo uos, Pater, unicum solatium et subsidium  meum, ut abbati et conuentui scribatis, ne solite religionis sue formam ad solute deformitatis ignominiam deiiciant; et impatientes pacis ad iurgiorum prosiliant arma, qui solis orationibus et lacrymis debuerant animari et armari.



EPISTOLA CCXXXuI. Declarat abbatiam S. Bartholomei Nouiomensis nullo iure teneri erga episcopum Tornacensem.

Uniuersitati uestre significamus, quod ecclesia Sancti Bartholomei Nouiomensis in fratrem et canonicum nos receperat, antequam in abbatiam Sancte Genouefe Parisiensis promoti uel etiam per Dei gratiam translati essemus ad episcopalem sedem Ecclesie Tornacensis. Inde est quod eadem Ecclesia ratione predicte fraternitatis et intuitu 415  communi ordinis, non iure alicuius consuetudinis nos aliquando cum omni deuotione et benignitate suspiciens, et gratiam nobis exhibuit et honorem. uolentes igitur indemnitati eiusdem Ecclesie in posterum prouidere, et nolentes ut in quod nobis exhibuit gratie et deuotionis obtentu, in ius consuetudinis possit aliquatenus retorqueri, presentibus pariter et futuris notum facimus, et sub presentis scripti testimonio affirmamus, quod ratione pontificalis iurisdictionis nullam a prefata Ecclesia procurationem uel aliud aliquid exegimus uel exigere debuimus, sicut nec antecessores nostri exegerunt, saluo eo quod abbas eiusdem Ecclesie nostro synodo tenetur interesse, quandiu altare de  Bouinchora tenuerit, uel aliud aliquid in episcopatu nostro, quod synodum debeat, sumniatas  etiam nobis soluere tenebitur, sicut alie uicine tenentur Ecclesie. Ne autem sepe dicta Ecclesia sancti Bartholomei super his in posterum lesionem aliquam incurrere ualeat uel grauamen, id presenti chartula conscribi, et sigillo nostro fecimus confirmari.

Actum anno Domini 1194, consecrationis nostre anno tertio.



SUPPLEMENTUM AD EPISTOLAS STEPHANI TORNACENSIS




I. Domino et amico ut inuidorum maledicentiam non curet.


Succensere solent aliqui successibus aliorum, in quibus sese defecisse uidentur, alios inuident profecisse. Inter hec manet immobilis electorum constantia, longanimitas assurgit in gloriam, perseuerantia non succumbit, et, deficiente paulatim liuore detrahentium, crescunt merita perfectorum. Hec si quando uel in aliis, uel in uobis expertus estis, expertem uos facite consensus et consessus talium, quia non est nouum: Corrumpunt bonos mores colloquia praua . Inter hec deuotus ego clericus uester beneuolentie uestre uestigia pronus adoro, totius ingratitudinis simulacrum  fugiens, totius deuotionis circa beneficia uestra culpam fugans.



II. Gregorio uIII pontifici maximo.---Pro clericis Grandimontensibus. 

In promotione uestra, Pater, celum et terram gaudere credimus, certa fiducia presumentes quod per Dei gratiam dirigatur salus in manu uestra, resurgat paupertas spiritus, peccatorum cornua confringantur. Ad primum rumoris huius sonitum sedens super corruptelam pecunie contremuit ambitio, rigor delationis detumuit, expauit auaritia, inuidia pallore suffusa est, superfluitas excusationem, dissolutio fugam, immunditia latibulum quesierunt.  In summa, contractus omnes et contractus illiciti summum timent exterminium, quibus tantus Petri successor obiiciet se uerum iudicem, uindicemque seuerum. In huius spei deliciis congaudentes, nos quedam modica portio fidelium uestrorum pro priore  et clericis Grandimontensibus grandi uobis supplicamus affectu: qui per astutiam, potentiam et superbiam conuersorum, ne peruersorum dicamus, spectaculum facti sunt et angelis et hominibus; qui mendici, exsules, deficiente iam aliena stipe, in paucis cellulis, a quibus de die in diem expulsionem exspectant, iugiter macerantur inedia, in fame et siti, in frigore et nuditate. Sola et summa spes eorum in beneplacito  uestro consistit, ut qui hactenus uiscera compassionis et consilii beneuolus operuistis, eis nunc consolationis et auxilii beneficus ubera porrigatis. Plenariam, si placet, restitutionem indulgente priori, homini simplici et modesto, propter disciplinam deiecto, propter humilitatem abiecto, propter paternam quam clericis exhibebat diligentiam, tam fraudulenter quam uiolenter compulso et expulso. Compellat auctoritas apostolica conuersos ad obedientiam pastoris sui: quo remedio credimus quosdam maioris conspirationis illius auctores ad alia transituros, uolentes perire potius quam parere, abire quam obedire.

His abeuntibus, reliqui facile conquiescent, qui nec tanta intumescunt superbia, nec tantis opibus  insolescunt. Et quoniam error simulationis in illo extraordinario ordine in tantum conualuit, ut secta potius quam religio dici possit, uideat sancta paternitas uestra ut non per seculi, neque per potentes laicos  quasi sub specie pacis et concordie deformis aliqua reformatio fiat inter eos, ne, si forte factum fuerit, fiat nouissimus error peior priore. Hanc potius sollicitudinem et curam correctionis et emendationis ordinis illius per uos ipsum, si licet, assumito, aut uiris religiosis et qui regularibus disciplinis eruditi sunt id iniungite; inter quos, si placet, [Geranimus] abbas Sancti uictoris, uir religiosus et timens Deum, cum iis quos secum assumpserit, aut precipuus aut inter precipuos sit unus, quorum ope et opera  inordinatis hominibus illis certa forma ordinis imponatur. Et quoniam filii liberi esse debent, clericorum libertas non pareat, subiugale sit obediens et mutum, Ozias sacerdotalia non usurpet. Id obseruandum est, Pater, et cauendum, ne, si forte more solito tres aut quatuor clerici duodecim seu quindecim laicis adiungantur per cellulas, opprimatur a multitudine paucitas, simplicitas ab astutia supplantetur. Bene ualete, Pater.



III. Clementi III pape.---Eiusdem argumenti. 

Inter pressuras, Pater, et angustias quas diebus istis sustinet Ecclesia, dolet maxime in clericis suis,  quorum gloriosum nomen et ordinem et fundauerunt apostoli, et informauerunt doctores, et principes extulerunt. Decimantur hodie filii Leui, soluit Aaron pensiones indebitas, nec immunis est Melchisedech a tributo. Tolerari poterat utcunque plaga hec communis, si inde opprimerentur Aegyptii, unde spoliantur Hebrei. Sed quoniam non recipit Altissimus sacrificium de rapina, tributa egentium animarum, que immaniter extorquentur, permittit inaniter exspirare. Accedit ad stimulum et cumulum singultus et suspirii nostri, clericorum dico qui in sortem Domini uocati sumus, quod in collegio Grandimontensi perire uidemus unam de tribubus Isrel, ubi conuersi, conuerso, ne dicam peruerso ordine, ministris dominantur altaris, ita ut capite deorsum domus  pendeat, bobus aratrum preferatur, idiota doceat clericum, laicus imperet sacerdoti. Completa est hodie Scriptura qua dicitur: Clerici eorum non proderunt eis, cum eiecti a cellulis suis, aliena mendicantes stipendia, exsules, seminudi, abiecti, saturati opprobriis, proponuntur spectaculum nobis, ridiculum alienis. Moueant clementiam uestram, Pater clemens, tot et tantorum exsulum lacrymosa suspiria, certa pericula, incerta consilia; et, languentibus filiis ac prope pereuntibus, sinum paternum expandite, ne in pristinam seruitutem redeant, quos liberos esse decet et dignitate ordinis et ordine dignitatis. Communes sunt omnium Gallicane Ecclesie clericorum preces iste, ne in ordine illo extraordinario  absorbeatur a multitudine paucitas, paupertas a potentia, simplicitas ab astutia supplantetur. Bene ualeat in longum sanctitas uestra, Pater.



Iu. Domino Soffredo, sancte Romane Ecclesie cardinali.

Multum mihi accessit, sed et successit plurimum, quando gratie uestre participem me fecistis: de qua etsi plenitudinem non mereor, plenitudinem [f. penitudinem] non merebo. Nemo est, fateor, cuius memoriam uel recolam frequentius uel excolam, cum, eius reliquiis diem festum mihi agentibus, et fructuosa semper colligam et abigam luctuosa.  In colloquio serius, in conuiuio serenus, in neutro seuerus, in utroque socius erat mihi dominus meus, nec accedens ad lasciuiam, nec a letitia recedens. Iocosa mea sic uidebat ut non irrideret, seria sic audiebat ut attenderet, plus de me estimans quam ego qui melius me noueram, uel auderem confidere uel presumerem confiteri. Hec sunt que iugiter exiguitatem meam mouent et monent, ut in arca cordis mei iocundum memorie uestre theatrum erigam, per quod uobiscum deambulans solo recordationis solatio condelector. Rogo, si placet, ut quascunque petitiones nostras, iustitiam postulantes, domino pape offeratis, et iudices nobis super iustitia impetretis.



u. Fratribus de Carthusia, pro quodam clerico recipiendo salutem et quam elegit Maria partem optimam.


Sublimem uicinumque sideribus ordinem Carthusiensem, quem imitari non possumus, admirari debemus, illum adorantes in sanctis suis qui et Eliam pauit in solitudine et Danielem in carcere, seruans et docens in cellis singulos, in collegiis uniuersos. Felices qui ad tanti culminis uiros aspirant, feliciores qui cum eis respirant, felicissimi qui inter eos exspirant. Primos et medios ultimorum nouissima confirmant qui beato exitu perseuerantiam suam complentes, fratres suos peregrinantes in corpore et exemplo prouocant et memoria consolantur.  Inter aspirantes et sancto consortio uestro desiderantes uniri, religionis ardore feruentem commendamus uobis presentium latorem Ioannem: cuius si annos numeremus, adolescens apparet; senex, si merita computemus. Credimus eum motus primos allisisse ad petram, et que in seculo sunt reputare ut stercora, triplicem concupiscentiam, secundum gratiam sibi a Deo collatam, uel fugere uel fugare. Iugum Domini leue et onus eius suaue sibi imposuit ipse, cum alio, non sub alio conuersatus in eremo: cuius exemplo formatus et firmatus testimonio, non parue spei reliquias nobis obtulit in uoluntate concepta et instanter incipiendi et perseuerandi constanter. Quantum ad religionis uel habitum uel modum, nulli sese obligauit, nulli professionem  fecit, nulli stabilitatem loci, nulli obedientiam promisit. Solutus, ut a uobis ligetur, accedit, ut cum Isaac uinculis obedientie et discipline uestre ligatus offeratur in monte sancto uestro, quem Dominus uidet, hostia uera et Deo placens et perfecta. Gradum diaconatus a domino Senonensi archiepiscopo suscepit, septimum ordinem qui precedentes singulariter excedit, si Deo placuerit et sacrum collegium uestrum per Dei gratiam ipse intrare meruerit, inter uos suscipere et expetens et exspectans. Sanctitati uestre preces fundimus ut cum panibus occurratis sitienti, pulsanti aperiatis ne, si forte  duros in hac petitione sua uos inuenerit, occasione repulse uestre calamus  quassatus conteratur in eo, et linum fumigans exstinguatur.



uI. Abbati Cisterciensi pro quodam monacho.

Excusabilis est ignorantia quam uel casus ex insidiis fortune pendens, uel etatis infirmitas inducere consueuit. Ea sic a malitia recedit, ut ad mansuetudinem accedat; sic accedit ad ueniam, ut seueritatem non accendat: sacrificium ex adipe, simila oleo lita, misericordia superexaltans iudicium commendatur. Hec sunt que circa pauperem spiritu presentem filium uestrum nos mouent, et, ut ad misericordiam uos moneamus, non inuitos inuitant. Impubes, necdum septennium attingens, qua etate delicta puniri non debent, dolens et nolens  casum incidit: cuius seriem in litteris domini Carnotensis episcopi sui, quas ad dominum Albanensem episcopum, apostolice sedis legatum, direxerat, inspeximus, et sigillo nostro cum presenti chartula fecimus consignari. Et quoniam tam in negotiis quam in delictis consideratur a discretis iudicibus etas, uoluntas, causa, locus, modus, necessitas, et alie circumstantie que uel rigorem extenuant, uel dispensationem admittunt, proponat sibi pietas uestra nondum septennem puerum, nondum capacem doli, nondum uel ad contractus idoneum, uel ad delicta maleficum, leuitate puerili sagittam iecisse in era, eamque uolantem et a demonio meridiano impulsam, dormientem puerum, quem nesciebat sagittarius innocens, uulnerasse.  His accedit quod taliter uulneratus acutam incidi quem chirurgus, forte per imperitiam  perperam incidit: quorum alterutrum, si causam mortis intulit, innocentem sagittarium liberauit. In dubiis autem clementiora et que magis pietatis proxima iudex ecclesiasticus sequi debet et quamuis multa possemus inducere pro reparatione  non disceptantes, sed deprecantes scribimus, ut, sicut in capitulo communi permisistis ei suscepti ordinis exsecutionem, sententiam primam non mutetis, ne absorbeatur pusillanimis a tristitia, ne desperans dispereat, ne inobediens et merens mereatur obire. Credimus hanc dispensationem sine dispendio posse fieri, per quam nec confundantur leges, nec canones offendantur.  Moueant sinum paternitatis uestre fratris afflicti lacrymosa suspiria, certa pericula, incerta remedia: cui si exsecutionem officii de rigore tollitis, saltem inter monachos, tanquam clericum in habitu monachi , donec ueniat tempus miserendi eius, Deo seruire permittatis.



uII. Ioanni, filio cancellarii alme Urbis.

ueteres amicitie nec abiici contemptu debent, nec fastidio premi, nec obliuione deleri. Augeri uolunt, non minui; conualescere, non perire. Harum commercio sic aliquando iuncti sumus, ut alter alteri uellet et in aduersis compati et in prosperis congaudere.  Hac fiducia monitus et motus, obsecro te, per illam antiquam mutue societatis et dilectionis copulam, ut domino Patri tuo sacre Urbis cancellario, uiro quem diligimus in Christo, preces et frequentes pro me porrigas, quatenus negotium meum quod ei per litteras meas significaui, et beneuole suscipiat et benefice pertractet; consilio et auxilio suo liberet me ab homine iniquo et doloso, qui cum amicis suis me persequens et infestans et sanguinem meum sitit, et pacem meam turbare non desistit.



uIII. Domino Petro, Atrebatensi episcopo.

Cum nuper essemus in partibus aquilonis, a quo panditur omne malum , et intrassemus torrentem  qui transuadari non potest, subito contra rius uentus flauit in auribus meis; ad sonum cuius anxiatus est spiritus meus, in me turbatum est cor meum. Spargebant in populis nugigeruli, sutores fabularum, tanta uos infirmitate degrauari quod ad extrema egritudinis incommodum peruenisset. Expaui, dolui, nec sine febre fui, cum uos ea febris haberet. uerso in contrarium rumore, quando de salute uestra certum nuntium accepi, gratias egi Saluatori, qui in uno sanauit duos, et in duobus unum fecit. Et quia nunc tandem serenior infulsit dies, et tristitie nubem congratulationis absorbet claritas, quasi iam de uobis et in uobis respirare incepi, mitto ad uos capellanum meum, qui uobis deferat obsequium salutationis, et mihi referat solatium  uestre salutis. Per eum uos consulo ut mihi amico uestro consulatis, et in negotio quod ex parte mea uobis exponet quid mihi expediat, quidue deceat, quid prodesse uel obesse possit; me et iuuetis utiliter et liberaliter instruatis.



IX. Petro Atrebatensi episcopo.

Placuit sanctitati uestre requirere nuper a nobis de statu ciuitatis nostre, cum essemus in rota turbinis, in fumo caliginis, inter dies criticos egritudinis et salutis. Respondimus ut tunc erat pro tempore. Periculo postmodum deditionis et excidii sumptu pecuniario salubriter occurrentes, clausi undique ab hostibus et humano penitus auxilio destituti, nec liberam, sicut uobis rescripsimus, habemus  exeundi licentiam nec intrandi. Eadem nobiscum caritate uulnerati, qua et nos pro uobis, passionis fraterne calicem in illa nostra angustia combibistis. Requirimus a uobis ut et uos de statu uestro, de domino rege, de ciuitate uestra, de domino Remensi, de aggressu et processu comitis, de ludo fortune circa uos et uestros, utinam pacifico! significetis nobis per clandestinum latorem litterarum uestrarum, charta chartule respondentes.



X. Willelmo Remensi archiepiscopo pro ecclesia Sancti Martini Tornacensis.

Clamat in aures Domini Sabaoth humilitas nostra contra impudicam quorumdam monachorum insolentiam;  et gemitus nostri qui non solum terram, sed etiam celum commouere debeant in filios contradictionis et inobedientie, zelum uestrum animari desiderant et armari. Auctoritate uestra, Pater, et mandato accessimus ad monasterium S. Martini, assumptis, nobiscum [Galterio] de Sancto Amando et [Rogerio] de Cysonio abbatibus, accincti ad correctionem turpis infamie qua uehementer laborabant abbas [Ioannes] et aliqui de iunioribus monachis. Quantum licuit nobis processimus, nec profecimus, tanquam laterem lauantes et seminantes in arena, iacientesque anchoram in abyssum. Post aliquos dies, abbas coram nobis et domino [Petro] Atrebatensi, presente maxima parte capituli nostri, iurauit se stare mandato nostro. Formam iuramenti  dominus Atrebatensis disposuit, exposuit et edixit. Honestum fuit mandatum, sed homini inhonesto molestum, quod non solum abbas, sed et quilibet religionem professus, sine iuramento tenetur obseruare, precipue quod amodo continenter uiuet secundum gratiam sibi a Deo collatam. Paucis post diebus elapsis, dictus abbas, nobis ignorantibus, tres abbates de episcopatu Atrebatensi secum adduxit, scilicet [Simonem] de Aquiscincto, [Stephanum] de Marcenis et [Arnulfum] de uiconia qui in diecesi nostra, in monasterio nostro, sacrilegam excommunicationem contra summum pontificem contra personam uestram, contra paruitatem nostram, consilio et auctoritate sua proferri fecerunt, et ipsi cum abbate protulerunt, scilicet ne aliqui  monachorum S. Martini uobis aut nobis de statu monasterii, uel de iis que ad correctionem eiusdem pertinent, aliquid reuelarent aut indicarent. Hoc etiam conuentus, presente nobiscum abbate, in capitulo confessus est, excepto quod dixerunt neque uos, neque nos in ea excommunicatione specialiter nominatos fuisse, sed generaliter per illam sententiam prohibitum esse ne alicui iustitie status monasterii reuelaretur. uideat sanctitas uestra quantum deliquerint abbates illi, et qualiter a uobis puniri debeant qui taliter auctoritatem uestram imminuere et humilitatem nostram ledere presumpserunt. Tandem abbas de Aquiscincto, occasione quarumdam litterarum que falsissime et de officina fabrorum qui uobis nominati sunt, processerunt,  nobis nescientibus nec litteras ipsas uidentibus, predictum abbatem S. Martini a sancto et religioso sacramento absoluit, ut qui castitatem sese iurauerat seruaturum, quasi iam solutus a sacramento, lumbari iam soluto et puteo facto, securus possit lupanaria frequentare. Cetera que non continentur hoc scripto, familiaris et clericus uester, abbas de Cysonio supplebit uerbo. Interim rogamus sanctitatem uestram, Pater, ut si forte predictus abbas, aut alius cum eo uel pro eo uenerit ad uos, religionem uestram persuasionibus et promissionibus suis facile non circumueniant aut seducant, sicut nobis aliquando promisistis: ne forte  cucurrerimus quasi in incertum, et propugnauerimus  quasi erem uerberantes.



XI. Ioanni, abbati Sancte Genouefe Parisiensis.

Inuiti clamamus, decepti conquerimur, lesi gemimus et dolemus, facti sumus in derisum omni populo uestro, canticum eorum tota die. Intolerabilis infamie nostre pariter et uestre fumus, tanquam fetor ascendens de cadaueribus nostris, et homines ad indignationem et angelos prouocat ad uindictam. Heccine est, inquiunt, montana religio uestra, regularium uestrorum munditia, Genouefe uirginis castitas et honestas, cateruatim congregare pueros impuberes, allicere munusculis, die claudere in cubiculo, nocte collocare in cubili? Quid ad hec, cum uera sint, respondebimus? Quo fuco uerborum  excusabimus excusationes in his malis? quo uelamine contegemus faciem impudicitie nostre? Hec si in abscondito fierent, tolerabilis esset plaga, quoniam aut dissimulari poterant, aut comprimi, aut celari. Nunc autem, etsi tacerent homines, ligna loquerentur et lapides clamarent. Ostendimur digito, subsannamur naribus, risu explodimur et cachinno; laici condemnant in plateis, clerici insultant in ecclesiis, pueri uapulant in scholis, muliercule fabulantur in ergastulis suis. Damna que nobis intulit detestabilis homo ille Seruandus, quamuis enormia sint, quoquomodo sustinemus: infamiam sustinere non possumus. Precamur et obsecramus, carissime, ut fratrem Marcellum, honestatis et pudicitie, sicut certi sumus, filium,  qui tandem ultimus nobiscum hec omnia cognouit sicut ait peta,

Dedecus ille domus sciet ultimus,
adiuretis per uirtutem obedientie, ut singula uobis exponat, nichil celet, nichil excuset, quia nec fauere debetis cuilibet celanti, nec credere cuilibet excusanti. Recipite gratanter et reficite uiscera nostra, et sine mora remittite fratrem M. qui fideliter et honeste nobis seruit, et cuius absentiam diu non possumus sustinere.



XII. Ioanni abbati Sancte Genouefe Parisiensis.

Tactus dolore cordis intrinsecus, dico, Quod scripsi, scripsi ; non mutabo, non mouebo nisi forte ea specie motus quo augmentum  dicitur, dolor continuus id facere me compellit. O sanctitas incorrupta! O casta generatio! o sacrum domicilium pudici montis, montis in quo beneplacitum est Deo habitare in eo! quis uos fascinare, quis infatuare, quis sollicitare uos contendit ut recipiatis in collegio uestro manifeste turpitudinis et publici criminis idolum, cuius infamia nos usque in infernum deprimit, ut tam ego quam tota mea familia Tornacensis dicamur principes Sodomorum et populi Gomorrhe? Retorquetur et in totam Ecclesiam nostram cantus iste lugubris, non epithalamium, sed epitaphium quasi iam pudicitie nostre fetide et sepulte. Nemo uos seducat, quia si reuertatur in domum de qua eiectus est, que in eius  exitu tanquam scopis mundata est et ornata, et ingressus fuerit in ea, erit nouissimus error peior priore.



XIII. Cuidam canonico Tornacensi.

Repente mutantur nubes, et quas horrifer impellit boreas, postmodum madidus auster dissoluit et effundit. Mutantur tempora, mutantur et negotia; ueritas autem non mutatur. uenit ad nos quidam clericus domini Aldebrandini, nepotis domini pape, litteras ipsius domini pape et [Anselli] Meldensis electi, nobis et capitulo nostro afferens, et donum prebende quam uobiscum omni solemnitate contulimus, irritare et reuocare contendens. uideat super hoc discretio uestra quid nobis et uobis expediat,  quia nec contra factum nostrum uenire debemus aut uolumus, nec contra dominum papam tanquam contra stimulum calcitrare audemus.



XIu. Domino Remensi.

Sinus beneuolentie uestre, Pater, ex infusa uobis gratia Dei sic patet pusillis cum maioribus, ut nec admittat rebelles, nec obedientes emittat. In eo petentes accipiunt, querentes inueniunt, et pulsantibus aperitur . In huius spei fortitudine concurrissem, procidissem ad pedes uestros, leuassem oculos meos ad montem celsitudinis uestre, nisi multa que senem circumueniunt incommoda me in iis in extremis diebus impedirent. Supplico, ut possum, manu tremula scribens quod  lingua proferens timida uix auderem, sanctitati uestre preces ardentes offero pro carissimo filio et capellano meo M. [Marcello] quem sexdecim annis in omni honestate et regulari disciplina nutriui et edocui, ut eum ad presentationem canonicorum Cysoniensium beneuole suscipiatis et confirmetis benefice, quoniam canonice ab eis electus est et communi assensu omnium et proprio singulorum. Si attendamus in eo tempora, iuuenis est; si uirtutis merita, maturus et senex. Sana uobis conscientia, Deo teste loquor, quia commendabilis est a munditia membrorum, et grauitate morum et peritia litterarum.



Xu. De prebenda capellanie Tornacensis episcopi priuilegium.


Sacris auctoritatibus Patrum docemur, et recta fide credimus ac tenemus, quod anime fidelium defunctorum qui in confessione sancte Trinitatis decesserunt, et commendantur Deo orationibus Ecclesie et oblatione Dominici corporis, requiem consequuntur eternam. Nos autem qui diuina potentia, non meritis nostris, in eminentiori gradu positi sumus, quod aliis predicamus uerbo, probare debemus exemplo. Eapropter notum fieri uolumus, tam futuris quam presentibus, quod, memores conditionis nostre et de Domini misericordia sperantes, assensu capituli nostri instituimus perpetuum capellanum in oratorio S. uincentii martyris  , qui, tanquam proprius capellanus, singulis diebus missam celebret in eo pro animabus Tornacensium episcoporum et aliorum fidelium defunctorum, et pro uiuente episcopo propriam in eadem missa collectam. Et quia dignus est operarius mercede sua, assignauimus predicto capellano mensam episcopalem, ut in ea uictum idoneum quotidie percipiat et honestum, siue presens siue absens fuerit episcopus. Assignauimus etiam ei et concessimus septem libras Flandrensis monete,  singulis annis persoluendas a monasterio S. Bertini pro censu quem annuatim debet episcopo infra uiginti dies Dominice Natiuitatis pro ecclesia de Listreuelle, quam multo labore et sumptu de manu laica retraximus, cooperante et laborante nobiscum abbate S. Bertini. Et quia nolumus quod occasione istius capellanie mater nostra ecclesia B. Marie, siue fratres nostri canonici ipsius possint in aliquo de nobis conqueri, prohibemus ne, absente extra ciuitatem episcopo, predictus capellanus parochianos Tornacensium ecclesiarum admittat uel oblationes eorum recipiat. Obeunte uero Gilione, cui primo capellaniam concessimus, episcopus qui tunc temporibus fuerit, alium quem uoluerit loco ipsius substituat.

 Actum in capitulo Tornacensi, anno Incarnationis Domini 1198.



XuI. Abbati et conuentui Sancte Genouefe uirginis.

Ad laudem et gloriam Dei et honorem beate uirginis nostre frater noster et uester M. [Marcellus] electus est in abbatem Gysoniensis Ecclesie et communi assensu omnium et proprio singulorum. Congratulamini nobis in hoc facto, et orate nobiscum, karissimi, ut quod, uolente Deo, bono inchoatum est principio, felici exitu peragatur. ueniunt ad uos canonici predicte Ecclesie postulantes ut eis tam concorditer electum in abbatem et pastorem emancipatum reddatis et liberum. Postulamus et nos cum ipsis ut quem nutriuimus in adolescentia  sua, consoletur nos et consocietur nobis in senectute nostra. Addimus et hoc precibus nostris, ut, quia tempora periculosa sunt et sub ancipite fortuna rerum uersantur euentus, fraternam et canonicam societatem, quam hucusque in Ecclesia nostra pariter et uestra habuit, tam spiritualiter quam temporaliter, ei integram reseruetis et concedatis.



XuII. Eisdem.

Suscipite uiscera nostra, in Christo karissimi, et communem filium nostrum ac uestrum M. [Marcellum], capellanum nostrum Ecclesie Cysoniensis electum, et quidquid uobis ex parte nostra dixerit  de reuocandis et recolligendis in sinu matris uestre fratribus, qui de consilio nostro [occasione] cuiusdam puerilis tumultus remoti erant ad tempus, beneuole pariter ac benefice compleatis. Non enim filii sumus dissensionis aut schismatis, sed dilectionis et pacis. Rogamus autem te, carissime et desiderantissime frater, ut cum electo nostro uenias ad nos, ut in ipsius benedictione nobiscum congaudeas et exsultes. Desideramus enim te uidere et aspectu tuo frui in Domino.



XuIII. Domino Tornacensi, abbas de Silua-Maiori.

uobis, domine pater carissime, sicut uenerabili per omnia uiro, magne auctoritatis domino et egregio doctori, duxit humilitas nostra notificandum  quod, ad honorem Dei et nutum eius, quo inspirante cogitantur que recta sunt et aguntur, glorificato nuper per releuationem ex decreto apostolici culminis beato Geraldo, speciali patrono et fundatore monasterii nostri, pro suorum exigentia meritorum atque uirtutum quas fecit per illum Dominus in medio nostri, mentes omnium excitate, tam cleri quam populi atque sublimium personarum terre nostre, preter illum qui in transitu eius consecratus est, constituerunt ei communibus uotis et intensis studiis diem perpetuo agere solemnem, sub eo tempore quo sacrum illius corpus eleuabitur, auctore Domino, circa Natiuitatem beati Ioannis Baptiste, sperantes et nos, pariter cum eis uirtutum eius magnalia experti, ut tam temporaliter  quam spiritualiter mereamur de ipsius releuatione diuine propitiationis crebra consolatione releuari. Quia igitur, testante Scriptura, de ore prudentis procedit mel, dulcedo mellis est lingua eius, est fauus distillans labia , ad percipiendum de ore uestro dulcedinis gustum, de illa ditissima uena sapientie et eloquentie, cuius fama replet orbem terrarum, in memoria gloriosi confessoris suppliciter a uobis postulamus uobis diuine laudationis hymnos componi, antiphonas uidelicet et responsoria, ut in diebus festis eius Deum et Dominum nostrum in sancto suo predicare mirabilem, eiusdemque sancti merita solemnioribus magnificare preconiis, atque in suis laudibus nos et qui eius presidio specialiter gaudent, conuenientius atque  deuotius possimus merito delectari. Nostre uero humilitati petimus indulgeri, ne istud nobis imputetur presumptioni quod tam pie et humiliter postulatur, ueniam implorantes quod otium uestrum sanctum inquietare presumimus, et sollicitare sensum multa cogitantem.



XIX. Domino Tornacensi, abbas de Silua-Maiori et totus conuentus.

Ignitum eloquium uestrum, domine, uehementer et serui uestri, quorum inflammauit corda, diligunt illud: auditui quippe nostro dedit gaudium et letitiam. Afferentibus nuper seruis uestris sacrarum litterarum apicibus salutatione premissa, et facti  sumus sicut consolati, et tanquam iam adepta ex promisso sue pietatis effectum, sicut adipe et pinguedine repleta est anima nostra, uulnerata caritate; et labiis exsultationis laudauit os meum perceptis beneficiis iam gratum, ut ex perceptione presentium munerum firma sit exspectatio futurorum. Gratias dignationi uestre que nostram humilitatem tanto dignatur honore et gratia ut sit illi cura de nobis et respexerit in orationem humilium nec spreuerit precem eorum: siquidem delectant nos plurimum merito in eisdem litteris, in quibus nobis spem dedistis, pulchritudinis eloquia, ubi contemplamur, uelut in quodam exemplari, quanta pretiositate decor et totius operis desiderati corpus lucidum debet splendere pariter et ualere. Quia  igitur uir bonus et iustus, imitator Dei, cuius fidelis promissio que procedunt de labiis suis non nouit irrita facere, semel loquitur et idipsum secundo non repetit  , faciat hanc, quesumus, cum suis seruis dominus noster misericordiam, ut per uoluntatem Dei et suam dignationem cito nobis occurrat quod desideramus, eo ardentius, quo fecundius et facundius nobis sonant uerba oris sui. Sonet ergo uerbum uestre spiritualis harmonie tanquam organum Spiritus sancti, ut spiritus uester qui habitat in hortis, faciat nos audire uocem suam ad dandum in celebrationibus decus et amplificandum nomen sanctitatis, ut in die  magno festiuitatis de medio petrarum dent uoces beatissimi uiri sancta preconia, et per uos quem preuenit Dominus in benedictionibus dulcedinis, de uestra gratie dulcedine et inexhaustis sapientie thesauris dulces capiamus modulos lingue, gustantes in eis quam dulcis est Dominus, et quam dulcia faucibus nostris eloquia uestra super mel ori nostro. Sunt enim prestitura nobis edificationem plurimam et excitatura deuotionem, que preeminent auctoritate et eloquio, fulgent tanti uiri et domini tanti maiestatis uerba. Non est autem quod in excusationem huius rei humiliter in hac parte prudentia uestra senium debeat allegare, cuius sapientie immortalis est apud uos et de uobis memoria, et ipsum senium, sicut melius nostis, fidem  uobis comparat et fauorem, dicente Scriptura quia in senibus est sapientia, et sapientiam antiquorum exquirunt sancti . Super iis igitur obtinendis spes nos firma confortat, presertim quia sapitis plene, et que sentitis fari potestis, cum spiritus sapientie et intellectus apud uos ipse sit dux uerbi. Quid autem generosam magnanimitatem uel aggredi pigeat, uel ceptum fatiget? utinam mereamur cito obtinere quod tam deuote desideramus! mereamur utinam quidam ex nobis, quia forte non datur omnibus, uidere faciem uestram, et gaudere in aspectu uestro et in uerbis sapientie uestre, et de contemplatione tanti domini, cuius nos speciales seruos atque deuotos ad omnia que  possumus nos profitemur, possimus merito delectari! Conseruet Dominus incolumitatem uestram ad salutem et honorem totius sancte Ecclesie sue, Pater sancte et carissime domine, in longitudinem dierum!



XX. Abbati et sacro collegio Silue-Maioris, quamuis non siluestribus nec mundanis, in seruitio Domini caudam hostie et tunicam talarem.

Indulgeat uobis Deus, fratres karissimi, quod hominem infirmum ad fortia, senem ad iuuenilia sacramentis episcopalibus astrictum ad et periodos impulistis. Sufficere deberet ad excusationem nostram quod uobis eram ignotus, loco remotus, natione, lingua et moribus alienus, presertim  cum et peritiores in Francia, facundiores in Aquitania, in Gasconia cantilenis habiliores et plausibus proniores habeatis. Acuta sunt uulnera caritatis, cuius magister sermo Dei, uiuus et efficax et penetrabilior omni gladio ancipiti pigros excitat, desides accendit, rebelles conuertit, et imperio suo nolentes etiam subiungit et inuitos. Huius sagittas uisceribus nostris uiolenter inflixit dilectio uestra, et quasi carbones super caput nostrum ingerens inflammauit ad ea que in os pueritie saliuantibus syllabis consueuimus balbutire. Laudes patroni uestri et amodo nostri beati Geraldi, caritate uestra cogente, qua potuimus, non qua debuimus diligentia, antiphonis, responsoriis et hymnis adnotauimus, fortasse ridiculum nostris, spectaculum uobis, miraculum alienis.  Si placet, quod scriptum est, tacito auctore, suscipite; si displicet, aut scalpello scindite, aut ignibus concremate. Quocunque tamen uertitur iudicium uestrum super approbatione uel reprobatione scripture huius humillime, memores estote Stephani peccatoris, amici uestri, et participem facite orationum uestrarum quem in reuelatione et releuatione Sancti Geraldi consortem uoluistis esse gaudiorum uestrorum. Lator presentium seruiens noster est et de domo nostra; uotum suum quod ad Beatum Iacobum proficiscendi fecerat, per uos transiturus, Deo uolente, implebit; per quem fidelius et securius uobis negotium istud transmittimus, et uos per eumdem uoluntatem uestram securius et amicabilius nobis per litteras uestras poteritis  intimare.



XXI. Sanctissimo domino et Patri A. [ALEXANDRO] summo pontifici, frater STEPHANUS, Sancte Genouefe Parisiensis humilis minister, salutem et cum omni deuotione obedientiam.

Dominus meus Senonensis archiepiscopus, apostolice sedis legatus, [Hugoni] uiro uenerabili ac religioso abbati de Curia-Dei, et nobis pariter causam quamdam, que inter R. archidiaconum et R. presbyterum senem super Ecclesia de Combros uertebatur, anno preterito commisit cognoscendam. Cumque presbyter ille predictam Ecclesiam a prefato archidiacono sibi datam diceret, archidiaconus autem negaret, a presbytero quesiuimus   si quas de donatione quam dicebat probationes haberet. Presbyter sese id probaturum asseruit, die assignata uenit, probationes non habuit, appellauit, recessit et decessit. Eo mortuo, nepos ipsius, qui non donatam, non promissam sibi dicebat Ecclesiam, clementiam uestram adiit et litteras quasdam a uobis subreptas ad dominum Senonensem attulit, altero in prefata Ecclesia instituto et ordinato. Hec  uidimus, Pater, et audiuimus, et testimonium nostrum uerum est. ualeat sanctitas uestra, Pater.



XXII. Domino Remensi. 

Nostis, Pater, infirmitatem meam; nostis et senectutem meam. Hec sunt que a negotiis etiam Ecclesie nostre me reuocant. Hec sunt que impediunt et retardant. Inde est quod paternitatem uestram in multis et magnis beneficiis mihi iam cognitam summo deprecor affectu, ut in auribus domini pape me reddatis excusatum, quoniam laborem eundi ad concilium non possum arripere, qui uix ualeo respirare. Ceterum super negotio nostro, quod cum Bonefacio  archidiacono habemus,  benignitati uestre preces quas possum offero, ut, sicut de uobis specialiter confidimus, speciale beneficium uestrum in hoc articulo sentiamus. Non enim est qui de manu tam potentis aduersarii nos eruat, nisi ope et opera uestra ab eius pulsatione liberari nos contingat.



XXIII. Petro Tusculano episcopo  . 

Preuenisti me, Pater, in benedictionibus uestris, et iamdudum mihi de mente beneuola manum beneficam extendisti. Et unde hoc mihi ut super canem mortuum et pulicem unum aperiat dominus meus oculos suos, et intentum diuinis occupationibus animum uelit in mei memoriam relaxare? Fateor,  ubi litteras uestras de manu porrigentis accepi, statim anima mea liquefacta est, ardentisque desiderii estus indices concepte letitie lacrymas excitauit. Solent enim et ee, contra communes opinionum regulas, uel effundi pre gaudio, uel comprimi pre dolore. Et ego sub quodam solemni theatro recordationis uestre quotidianum mihi proponebam spectaculum, et dicebam: Ecce ueniet dominus meus, dilectus meus, desideratus meus, quia gaudens gaudebo in animo, et consolabor ab uberibus consolationis eius. Occurram ei, et regni fines egrediens usque ad alterius labii et lingue ignote populum sequar, consequar, apprehendam. Putas respuet salutantem, procidentem ad pedes repellet,  contemnet aduenam, negabit osculum, claudet sinum? At si bene noui fecundam uirtutum animam eius, et inter pontificales infulas, inter Romani culminis falces, sic inolitam retinet humilitatem, ut non opprimatur a gloria, nec inglorios opprimat; sic applaudit humilibus, ut contentiosis resistat. He sunt reliquie cogitationum mearum diem festum agentes de uobis, imo primitie simul eorum et decime quas frequenter immolo, quas pre oculis  habeo, quas in conspectum uestrum nec deferre differam, nec offerre. Quod autem de statu meo et Ecclesie nostre uobis placuit inquirere, tantum sollicitudinis et humilitatis affectum ueneramur suppliciter ac ueremur. Per Dei gratiam et beneficium uestrum prospere nobis omnia succedunt, et non est occursus neque Satan, excepta infirmitate domini regis  in qua pendet et commune discrimen omnium et proprium singulorum. Unanimes in domo Dei nobiscum habitant patres nostri, et disciplinis regularibus dum se subiiciunt singuli, proficiunt uniuersi. Perseuerantiam tantum in his que agunt desidero, quoniam in eorum operibus et caritati respondet honestas et caritas honestati. Oro ueniat hora qua ego ueniam ad uos, uel uos in  Franciam ueniatis. ualeat in perpetuum sanctitas uestra!



XXIu.

Iucundum calicem bibo quoties raptum ad pontificales infulas in Ecclesia Romana, sedentem cum principibus et solium glorie tenentem, ut dominum, recolo quem colueram ut amicum  . In hoc solemni theatro cogitationum mearum non tam superbus deambulo quam securus. Confidentiam meam, Pater, de uobis armat et animat prisca quam indignus attigeram familiaritas uestra, suauis et mitis confabulatio, uerborum simul et operum eruditio moralis: quorum omnium reliquie diem festum agunt mihi. Rogo, Pater, ut inter multa et magna  totius mundi perstrepentia apud uos negotia, inter feruentes et frequentes curarum tumultus; inter diuitum clamores et pauperum, etiam Stephani uestri quandoque memoriam habeatis. Ego enim, si etiam in excelso throno uos uiderim, reuerberanti et quasi importunitatem meam alloquendi uos castiganti cogitationi mee illud Aniani, uerbulo paululum immutato, forsitan imprudenter potius quam impudenter respondebo:

At mihi qui quondam semper amicus eris.

Si forte Ioan.  Aurelianensis scriptor domini cancellarii sollicitauerit uos pro quibusdam petitionibus nostris uel porrigendis uel impetrandis date operam, obsecro, ut quod petimus impleatur.



XXu. Reuerendis patribus ac dominis N. [NIuELONI] Dei gratia Suessionensi episcopo et WILLELMO eiusdem ecclesie decano, frater STEPHANUS de Sancta Genouefa, salutem et cum omni dilectione fidele obsequium.


uenerabilem senem et omni acceptatione dignum H. [Hugonem] abbatem S. Bartholomei Nouiomensis, super causa que inter ipsum et abbatem S. Crispini  uertitur, a domino papa uobis commissa sollicitum, et frustratoriis, ut credit, aduersa parte dilationibus elusum, ea qua decet equitate, iudices, respicite, et ne amplius litibus et sumptibus pro re tam modica fatigetur, infirmitati parcite ipsius et etati. Ea qua a uobis recessimus die, sub certa forma pacis ab utraque parte, uerbis sacerdotalibus tanquam sacramento firmata, compromissum est; a qua si alterutra partium resilire uoluerit, et sacrilegio erit proximum et sacerdotio alienum. Forma autem compositionis ea die a nobis conscripta hec est: De consensu H. [Hugonis] abbatis S. Bartholomei et abbatis [Berneredi] S. Crispini, concessum est ut Petrus et Crispinus monachi et Nicolaus prepositus iurent quod ueritatem dicent secundum  inquisitionem ab eis factam et conscientiam suam propriam, bona fide et sine dolo tam de possessione et tempore possessionis quam de iure et proprietate decime de qua contenditur, tam pro ecclesia S. Bartholomei quam pro monasterio S. Crispini; et, secundum quod iurauerint, episcopus Suessionensis et decanus utrique parti suum ius assignabunt. Hoc autem factum est coram uobis et decano Remensi, astantibus Willelmo abbate S. Leodegarii, et nobis et abbate S. Crispini de Cauea, et multis aliis. Inde est quod sancte paternitati uestre preces fundimus, ut auctoritate iudiciaria a domino papa in hoc negotio uobis commissa partes cogatis ne a promisso recedant, et ut sine dilatione compleatur, mandato uestro obedientes existant.



XXuI.


Peccatum ariolandi et scelus idololatrie, si uera sunt que leguntur, equis passibus cum inobediente didicimus ambulare , et in municipio perduellionis reus, in cenobio schismaticus esse potest. Id genus, ubicunque fuerit, eo districtius Ecclesia Romana persequi consueuit, quo et frequentius scissuram experta est, et familiarius amplectitur unitatem. Ea peste mortaliter infectum audiuimus B. de Alenac qui priori suo rebellis quasi altare contra altare erigit; et ab aquilone sedem sibi ponens, bicipitem Ecclesiam Beneuentani conuentus inconuenienter et monstruose monstrare contendit. Patrem persequitur filius alienus, pastorem ouis morbida,  contagio sui ceteros inficiens et efficiens nequiores. Insurgat in tales zelus uester  , armetur iustitia, seueritas excandescat, ut qui maiorum sententias contemnunt, coacti sentiant impunitam sibi non fore licentiam resistendi. Has pro Simone  priore uobis preces offero, hoc immolo sacrificium, hoc elogium decanto.



XXuII.


Hac instanti sexta feria, Pater, diem nobis et quibusdam militibus assignastis  . Exponebam sarcinulas, et ad procinctum itineris cursumque negotii domesticam supellectilem preparabam, cum subito et felici mihi semper auspicio litteras uestras accepi, que non leso mandato Blesim me descendere compulerunt. Ne autem me desidem et iuris nostri contemptorem propter absentiam, et gaudeat, ac propter hoc se uicisse suspicetur aduersarius, hunc fratrem nostrum misi, qui a nobis in hoc negotio procurator constitutus uices nostras suppleat, litteras capituli nostri de ratihabitione secum habens. Gestiente pre gaudio et pre metu labio titubante, ultimum illud uerbum, quod mihi de redditu  comparando, pro perenni memoria G. in Ecclesia nostra facienda, fecistis, ad memoriam uestram reuoco, ut, si placet, fiat in proximo uerbum uestrum in quo mihi spem dedistis. Conuenimus cum uenditore, consensu faciente contractum: quidquid inde bonum uobis uisum fuerit, nobis, obsecro, nuntiate. Hunc presentium latorem fratrem nostrum et concanonicum, procuratorem constituimus; quidquid per ipsum coram uobis factum fuerit, siue transactione, siue sententia, ratum habebimus et habemus.



XXuIII. 

Commissam uobis a domino papa cognitionem  questionis audiuimus, que dominum nostrum [Manassem] Aurelianensem episcopum contingere uideatur. Et quoniam eidem domino nostro episcopo in sua iustitia deesse non debemus, quantum nobis manifesta est series facti cui interfuimus, simpliciter uobis et proferimus et testamur. Idem enim et domino pape nos meminimus scripsisse.

Sicut nec falsitatem astruere, sic et ubi exigimur, ueritatem abscondere non debemus. Ea que in oculis hominum nobis presentibus facta sunt, simplici uobis intentione et proferimus et testamur; non enim possumus que uidimus et audiuimus non loqui. Exempto de grege hominum morte indigna Ioanne Aurelianensi decano  , die a capitulo communiter indicta, qua eligeretur alius,  canonici conuenerant. uocati sumus et nos. Seruntur, ut assolet in talibus pro diuersitate mentium, diuersa et aduersa. Placuit tandem omnibus ut nos, assumpto nobiscum uiro bono et religioso Rogerio, qui nuper cure prelationis, quam in Ecclesia Beati Euertii diu sustinuerat, humiliter sponte renuntiauit, singulorum uoluntates seorsum sub signo confessionis audiremus. Secedimus, audimus, scripto mandamus. Dicebat alius sic, alius autem sic. Reuertimur  in conuentum, fines mandati, quod egredi non licet, obseruantes. Iterum in medio uerborum conflictus et dissensio uoluntatum: et quia due uidebantur que potius dissentirent ab inuicem partes, placet utrique ut subdecanus tres, cantor itidem tres nominarent e fratribus qui munus electionis et susciperent et explerent. Compromissum est in eos ut, quod pariter ipsi sex aut eorum quinque de futuro decano constituerent, ratum ab omnibus haberetur; iniunctum autem nobis et sex illis ut secretius iterum nobiscum loquerentur, et secundum quod ex confessionibus prius ad nos factis  audirent, electionem suam formarent. Nec enim electione illa aliud suscepimus aut  fecimus. Conueniunt quinque, sexto sustinente et tacente. Reuertuntur in capitulum qui elegerant, et quesito iterum ante omnes ut ratihabitione mandatum firmarent, qui contradiceret nemo fuit. Unus ex predictis sex, H. archidiaconus: Elegimus, inquit, et nominamus in decanum nobis Hugonem subdecanum. Acclamatum est a pluribus, a nemine contradictum. Itur ad episcopum cum plausu. Presentatus electus in decanum, ponitur per manum episcopi sicut solemnitas consuetudinis eorum exigit, in sede decani, tam in capitulo quam in choro. Afferuntur Euangelia; sacramentum de indemnitate bonorum Ecclesie, de fidelitate quam episcopo et capitulo debet, prestat nouus decanus; et sic omnia consummantur. In presentia nostra  gesta sunt hec: inde et que uidimus et audiuimus, hec testamur, et testimonium nostrum uerum est.



XXIX. Reuerendissimo domino et Patri W. [WILLELMO], Dei gratia Senonensi archiepiscopo, frater STEPHANUS de Sancto Euurtio, salutem.

Mulier ista, cuiusdam seruientis nostri filia, turpiter, ut dicitur, et inhoneste a uiro suo tractatur, qui ei nec mense consortium, nec tori eommercium, nec domus contubernium communicat aut indulget. Supplicat uobis in hac afflictione sua, supplicamus et nos cum ipsa, ut uiri uiuentis uiduam paterno consilio simul et auxilio sustentetis. Iam enim non misericordiam, sed iudicium postulat,  cause sue meritum iustitie committens et equitati commendans.



XXX. Reuerendissimo domino et Patri H.  Sancti Bartholomei Nouiomensis abbati, frater STEPHANUS, spiritu fortitudinis accingi.

Eiice derisorem et exibit cum eo iurgium eius : non enim hoc fit crudeliter, sed misericorditer, ne contagione pestifera plurimos  perdat. Si abscindendi sunt qui nos conturbant , quanto magis non admittendi? Inobedientie malum et idololatrie scelus, siue ariolandi peccatum, equis passibus ambulare didicimus . Quorum autem similis est culpa, non debet esse absimilis pena. Et que portio fidelis cum infideli? Schismaticos partim absorbuit terra, partim ignis absumpsit. De his Hieronymus: Quis, inquit, dubitauerit hoc esse sceleratius commissum, quod est grauius uindicatum? Idem : Putride secande sunt carnes, et scabiosa ouis a caulis repellanda, ne corpus putrescat, ne pecora intereant. Arius in Alexandria una scintilla fuit; et quoniam non statim oppressus fuit, totum orbem fama eius populata est. Sequere  et tu, Pater, tanti uiri consilium. Schismaticorum sodalitates euitandas docet Carthaginense concilium quartum, et cum eis neque orandum, neque psallendum. Et ne dubites hunc esse schismaticum de quo queris et quereris, audi Pelagium papam : Schisma, inquit, scissuram sonat, et in unitate scissura esse non potest. Qui ergo unitati non communicat, qui partem sibi facit, schismaticus est. Sed et conspiratori ne parcas, paratus ulcisci omnem inobedientiam. Hunc enim eumdem contra patrem spiritualem conspirasse et nos audiuimus, et uos experti estis. Quid de conspirationibus faciendum sit, consule Chalcedonense concilium. Quid? Quod ad secularis militie simul  ac potentie malitiam confugit, utriusque legis diuine scilicet et humane testimonio, sacrilegium incurrit. Legatur constitutio de episcopis et clericis que sic incipit : Si quis in hoc genus sacrilegii. Pius etiam papa, sicut eum qui Ecclesiam Dei uastat, sic eum qui sacerdotes insequitur sacrilegum iudicat. Et quoniam tantis excessibus adiecit ut Patrem malediceret, et matrem ecclesiam siue fratres infamaret, timeat rigorem Aurelianensis concilii  quo dicitur eos qui falsa fratribus capitula obiecerint, usque ad exitum non communicare. Teneat sententiam Adriani pape : Delatori, inquit, aut lingua capuletur, aut conuicto caput amputetur.  Illud autem quanta animaduersione dignum sit, quod in Patrem irruens manus in eum iniicere uoluit, aut dissimulet qui excusat, aut pronuntiet qui arguit. Auctoritate Stephani pape , omnes qui aduersus patres armantur, in  uniuerso mundo infamia notantur. Eadem seueritate uoluntatem huius sceleris qua effectum puniri iure uoluerunt. Maiestatis enim crimen parricidii culpam habet. Et ne aliquis obmurmuret, et contra misericordiam cuius discipuli sumus, me locutum asserat, teneat Patris Ambrosii sententiam, qui in libro De Officiis ait (23, q. 4, c. 33:: Ut iniusta misericordia, et de quodam in lege scriptum est: Non misereberis illius.  Teneri quam maxime debet forma iustitie ne quis a communionis consortio abstractus, breui lacrymula ad tempus parata, uel etiam uberioribus fletibus communionem, quam plurimis debet postulare temporibus, a facilitate sacerdotis extorqueat. Facilitas enim uenie incentiuum tribuit delinquendi.  Aut igitur, si incorrigibilis uidetur, nullatenus recipiendus est; aut si spes correctionis eius est, post multam contritionem, manifestam humilitatem, sub acerrima et diutina penitentia reuocandus.



XXXI  .

Presentium portitor ingens habuit desiderium uidendi uos et morandi apud uos. Impletum est tandem desiderium eius. Occasione enim emergente, consilium ei dedimus ut perficeret quod optauerat. Occasionis qualitatem ipse uiua uobis uoce reserabit. Si uobis necessarius est, eum retinere potestis. Promisit nobis quod uobis non erit oneri, sed honori; non damnosa, sed utilis sua conuersatio.





XXXII.  uenerabili Patri et amico carissimo W.  Dei gratia Portuensi episcopo, W. [WILLELMUS] Remensis Ecclesie minister humilis, salutem et sincere dilectionis affectum.


De uobis specialius confisi specialem amicum ac deuotissimum sancte Romane Ecclesie filium, magistrum Stephanum sancte Genouefe abbatem uestre dilectioni commendamus, tam suis meritis quam nostra gratia diligendum. Rogamus itaque uti nuntium eius et causam Ecclesie sue contra quemdam, sicut audiuimus, pseudofratrem, nomine Ludoycum  , qui pro suorum excessuum enormitate demum coram domino rege regni fines  abiurauit; postea uero falsa suggestione domini pape auribus circumuentis, litteras, ut reciperetur, impetrauit. Manu teneatis et a tam perniciosa persona gregem Domini scandalizari non permittatis.





STEPHANI TORNACENSIS STATUTA QUAEDAM SYNODALIA.


 I. Sacris auctoritatibus Patrum docemur, et recta fide credimus ac tenemus, quod anime fidelium defunctorum, qui in confessione sancte Trinitatis decesserunt, et Ecclesie orationibus commendantur Deo, et oblatione Dominici corporis requiem consequuntur eternam. Nos autem qui diuina patientia, non meritis nostris in eminentiori gradu positi sumus, quod aliis predicamus uerbo, probare debemus exemplo.

II. Paulo apostolo attestante, didicimus quia naturali successionis ordine seruato, patres filiis, non filii patribus thesaurizant, id attendentes, etc.

III. Institutionis ecclesiastice forma, multis excogitata uigiliis, secundum diuersitatem locorum, et temporum, personarumque et causarum uarietatem  diuersis consuetudinibus ordinatur et regitur, disponitur et seruatur: una tamen est Ecclesia, una Dei columba, una fides catholica, una circumdata uarietate religio Christiana. In hoc autem omnes apostoli et euangelici Patres unum prebuerunt consensum, ut qui altari seruiunt, de altari uiuant; qui gregem pascunt, de lacte gregis edant; fructum uinee colligant, qui uineam plantant et in uinea laborant. Sicut enim non debet alligari os bouis triturantis, et dignus est operarius mercede sua, ita et precipitur ut qui non laborat non manducet. Omnia tamen diebus nostris infirma sunt tempora, et homines seipsos amantes et querentes que sua sunt, in pluribus Ecclesiis connumerari et intitulari uolunt, et in singulis percipere stipendia, quamuis uel tenuiter  non deseruiant in una. Nos multitudini parcentes, et fratrum compatientes infirmitatibus, eos de collegio nostro, qui amodo canonici instituentur in Ecclesia nostra, si assidue in ea mansionarii non fuerint, nec omnino priuare uolumus beneficio, nec  plena cum aliis percipere stipendia, qui in uinea Domini pondus diei portant et estus. Statuimus igitur, etc.

Iu. Sicut contra desides et sui iuris contemptores, inducte sunt prescriptiones, ita et contra imminentia pericula seu damna, sagaci occurrendum est prouidentia et cautela. Et quia temporibus nostris dies mali sunt, in quibus abyssus negotiorum inuocat abyssum expensarum, nos paterna sollicitudine quotidiana fratrum et canonicorum nostrorum stipendia augeri desideramus potius quam minui, crescere quam perire. Inde est quod communi consilio et assensu capituli nostri, etc.

u. Quia non solum ignominiosum, sed et periculosum constat esse stipendia ecclesiastica, que sunt  tributa egentium animarum, in turpes et detestabiles usus consummari et consumi, decreuimus communi consilio capituli nostri domum mundari a pollutione sordium et immunditia lupanari. Siquidem concubina eius laqueus et pedica anime ipsius, luxuriose et superflue, tam in ornatu uestium quam in cultu corporis impudici, et amplexibus, uti dicitur, alienis enormiter exponens, et expendens, et effundens, et egerens ecclesiasticos redditus, qui ad obsequia diuina Deo militantibus deputati sunt, in turpitudinis officio proiicit, deuorat et absorbet. Proinde fraternitatem uestram rogamus, nec solum fraterne, sed et paterne prohibemus, ne redditus prebende sue, alicui ex parte ipsius, siue predicte questuarie soluatis absque conscientia nostra; quoniam  omnia, que ad ipsum pertinent uolumus per manus honestarum et uenerabilium personarum tractari et disponi, et in usus hominis corpore et animo languentis salubriter ac rationabiliter expendi.





FRAGMENTUM Ex Officio S. Geraldi a Stephano Tornacensi exarato.



LECTIONES.


I. Sanctorum mortem, semper pretiosam in conspectu Domini, beatissimi Geraldi, tum Patris precipui, tum etiam confessoris egregii, natalitia festa commendant: iure enim diem sacri eius de seculo transitus natalitiam dixerim, quo mundani squalore  emergens ergastuli, celestis conscendere meruit palatia regni: deque sinistra translatus in dexteram, iura mortis atrocia perenni immortalitate mutauit; et de perituro et labenti seculo euectus est celo. uere beatus, uere omnifaria laude dignissimus, cui propositum fuit ita militare in  seculo, ut in perpetuum regnaret cum Christo.

II. Denique eterni imperatoris uictricia arma secutus, atque inter athletas robustos dato nomine, sacramentis militaribus obligatus, non segnis in diuina militia torpuit, non sibi notam passus est desertoris inuri, quin potius uiriliter cum hoste congressus, disciplinabili ratione certaminis, non modo contrarios ictus, clypeo fidei circumseptus, elusit; uerum etiam infestos inimici impetus, ingenti pondere uirtutis, inclytus preliator oppressit.

III. Ita de omnibus uictor emergens, curru euectus ethereo, ad celeste capitolium nobilem duxit triumphum; palmaque immortalitatis pariter donatus et laurea, sidereos cetus meritorum priuilegio cumulauit; ibique feliciter perpetuus ac perpetuo felix, ipse  conregnans Christo, cohabitat angelis, conspatiatur archangelis, postremo sanctorum omnium millibus colletatur. Inde hodierne festiuitatis manauere tripudia; inde christiane plebi tante tamque preclare solemnitatis gaudia profluxerunt; hinc clerus concinit, inde populus plaudit, pauper tripudiat, diues exsultat.

Iu. Iuuenes et uirgines, senes cum iunioribus laudant nomen Domini, cuius munere hic tantus, tam celebris tamque preclarus emicuit; ut et sanctitatis apice magnus, et miraculorum copia maximus, quibuscunque sanctorum predicetur merito comparandus et premio. Cuius enim continentiam singularis parcimonie studio non equauit? cui uirtute patientie impar fuit? quo fide inferior, spe minor exstitit? quem denique summe caritatis prouectibus  non transcendit? qui sua quidem et se abnegauit pro Christo, ut ipsum in caritate Dei et proximi, crucem suam tollendo quotidie, gressibus pedum sequeretur et actuum; parentes relinquens et patriam, culmen honoris et humanos fauores fugiens, et manens in solitudine, ut castis Deo famularetur obsequiis; semetipsum conuertendis peccatoribus tradens, ut liberaret a morte animas eorum, eosque lucrifaceret et redderet Redemptori

u. Quantum uero spiritualium refulserit splendore signorum explicare, superfluum iudico, quia tanta sunt, ut sui magnitudine multorum, imo omnium, notitiam facile uindicarint. Si ergo tanta potuit moribundus, credimus equidem, nec uana fide, multo  potiora obtinere poterit immortalis; si pugnans talia prestitit, regnans cum Domino incomparabiliter meliora prestabit. Hunc ergo inter iustos iuste numerandum, testantur facta per seculum, signa post transitum; opera, dum uixit, mirabilia; postquam recessit, mirabiliora.

uI. Cum presertim ad unum sanctitatis culmen diuersos mutauit ascensus, [quia] non una est tantum uia, que glorie tue, Christe, ducit ad regnum. Quid enim durius est crucem ferre per tempora quam mortem statim subire per uulnera? Quid inferius est mundum uincere quam gladium non timere? Non distat propter te mortificatus a mortuo, cum in utroque sit gloriosum, et abuti nolle quod placeat, et uti nolle quod liceat.

 uII. Par est enim, ut credimus, illecebris non acquiescere per rigorem, suppliciis non cedere per dolorem. Ubi est equalis animus in dilectione, percussor deest fidei, non confessor. uoluit triumphare, qui militat, qui militare non destitit, dum consummat. Sed in his sibi nichil sine adiutorio tuo arroget humana fragilitas: tuis enim, Domine, muneribus debet imputare, qui uicit, quia tuis uiribus portauit utique, quod pertulit. Hunc tu, Deus summe, coram te pro nostris facinoribus intercessorem statue, quem dono gratie tue, et uita illustrem, et mortis interminatione constituisti insignem.

uIII. Hunc igitur nos talem ac tantum uirum debite seruitutis frequentemus obsequiis; nec torpeat animus in officiis, si non uult esse frustratus in  uotis: diuus enim Geraldus rogatus aderit, interpellatus fauebit; cuncta incommoda submouens, cuncta commoda prouidebit. Flectet precibus iudicem, pro reis et fragilibus interpellabit auctorem, obtinebit apud Deum ueniam criminum, impetrato immortalitatis munere consortia dabit premiorum. Prestante Domino nostro Iesu Christo, cui laus et perennis gloria indeficiens uictoria, nunc et in omnia secula. Amen.

Lectio sancti Euangelii secundum Ioannem. In illo tempore dixit iehsu discipulis suis: Ego lux in mundum ueni, ut omnis qui credit in me, in tenebris non maneat, etc. Homilia diui Augustini episcopi ex tractatu 54, in Ioannem ante medium super eumdem locum.


 Lectionis interseruntur responsoria rhythmica, quorum unum pro auctoris dignitate hic addimus.


Delectare, Silua-Maior, in Giraldi nomine:
Qui splendore ueri solis et celesti lumine,
Umbram tuam liberauit a mortis caligine.
Et mundauit saltus tuos ab effuso sanguine.

Hoc primum responsorium est: cetera ex diuersis uite eius partibus laudibusque petita, huic fere similia nec ad historie notitiam conducentia. Antiphone ad psalmos singulos, tam Matutini quam uespertini officii, pari uariantur metri ac rhythmi uenustate: quos tamen breuitatis causa omittimus. Hymnos in eodem officio decantandos hic damus.



HYMNUS AD uESPERAS ET MATUTINUM.


 Exaltet Aquitania Patris nostri preconia,
   Cuius gaudet presentia, sentitque beneficia.
In hoc solenni gaudio, crescat nostra deuotio,
   Fruamur ut propitio Geraldi patrocinio.
Hic ab etate tenera, inter uirtutis opera,
   Nec formidauit aspera, nec affectauit prospera.
uir insignis, uir inclytus, uas erat sancti Spiritus,
   Tam prelatus quam subditus, ad labores expositus,
Simplex et rectus animo, Deo gratus et proximo,
   Affectu promat intimo preces nostras Altissimo.



AD LAUDES.


Hymnum laudis et glorie leti canamus hodie,
   Ut sit in signum gratie concepta uox letitie.
Geraldus ab illecebris mundus, et mundo celebris,
    Exit de carnis latebris nec funestus nec funebris.
Sub monachali regula ruga carens et macula,
   Per signa, per miracula mortis disrupit uincula.
Currens, sed non in irritum, nature soluit debitum:
   Cuius commendat exitum cursus expleti meritum.
Confessor par martyribus, adesto confidentibus:
    Iunge nos tuis precibus conciues celi ciuibus.
Sit laus Patri cum Filio, et in duobus Tertio:
   Quorum simplex connexio, unitas, et non unio.
      Amen.



ORATIO.

Concede nobis, omnipotens Deus, sancti Geraldi, confessoris tui atque abbatis, meritis confoueri, ut quem multis uoluisti miraculis declarare in terris, eius intercessionibus commendemur in celis.





STEPHANI TORNACENSIS SERMONES.




SERMO PRIMUS. In synodo.


Qui habet sponsam sponsus est, amicus autem sponsi gaudet gaudio propter sponsum, quia audit uocem eius . Sacros et solemnes in Ecclesia conuentus et amicus amplectitur, et inimicus abhorret: nam et celestium castrorum acies coarmata, sic est amabilis suis, ut sit terribilis alienis; nichil in ea sibi uindicat scena theatralis, aut Circense certamen, aut ferarum facinorosa spectacula, sed totum conuertitur in laudes eius, cuius laus in Ecclesia sanctorum. In hoc theatro sacramentali concluditur, non illuditur. O sacerdos, tuum est spectaculum diei huius; tua interest interesse; leua oculos tuos in circuitu et uide; omnes  isti tecum congregati uenerunt tibi! Tibi dico, sic alloquens singulos, ut in singulis uniuersos, negotium est tibi cum uirgine quadam, et in negotio sacramentum omnium sacerdotum. Mira res! qui celibatum promiseras, matrimonium contraxisti: placuit in celibatu Ioannes, in matrimonio Abraham; tu fructum colligis in utroque, singularis et precipua uirgo tibi desponsata est, et in domum usque traducta. Si de nomine queris, ipsa est dignitas sacerdotii sacerdotum, cum qua indiuiduam uite consuetudinem pepigisti: statuit enim tibi Dominus . . . . . . . . . . tibi sacerdotii dignitas. Testamentum pacis, ut est T. S. D. in eternum. In eternum tibi a summo patrefamilias hec uirgo  tradita est et coniuncta, fuge causas diuortii, noli querere solutionem. Currant et permaneant temporalia federa inter sacerdotem et sacerdotii dignitatem; nec est plebeia uirgo ista, que non solum clarissimas ac spectabiles personas attigit, sed etiam usque ad gradum illustrium feminarum peruenit; hec est illustris natalibus, insignis operibus, fecunda moribus, fecunda sermonibus. Si ad natalium gloriam recurras originem duxit a rege Salem, qui omnes filios Abrahe in lumbis eius, uno excepto,  decimauit; ab Aaron, cuius uirga, cum esset arida, floruit, fronduit et fructum fecit; ab Eleazaro, qui terram promissionis cum Iosue filiis Isrel sorte diuisit. In summa ab illo magno sacerdote, qui in diebus eius placuit Deo, et inuentus est iustus, qui assistens pontifex futurorum bonorum, introiuit semel in sancta eterna redemptione inuenta, uere nobilibus orta parentibus, uere atauis edita regibus. Ipsius magnifica opera si retractes, ipsa per manum Phinees Isrelitam cum Madianitide turpia committentem pugione confodit: eius enim ministerio factum est quod stetit Phinees, et placuit et cessauit quassatio. Item per manum Azarie sacerdotis Oziam regem Iuda irreuerenter sacerdotalia usurpantem constanter arguit, et  lepra perfusum de templo eiecit. Per manum Mathathie in ciuitate Modim, in Deum ritus sacrilegos exercentem cum nuntio regis Antiochi super altare trucidauit. Hec sunt que operata est consilio manuum suarum; magna opera eius exquisita in omnes uoluntates eius: et ut de moribus eius optima fiat questio, hec est Sara maturior, Rebecca sapientior, Lia fecundior, Rachele gratior, Anna deuotior, Susanna castior. O uirgo sancta atque gloriosa, quia Dominus omnium dilexit eam! reuera multe filie congregauerunt diuitias, tu supergressa es uniuersas.

Consulamus et gratiam sermonum eius: libenter salutat, benigne respondet, sapienter loquitur, uerecunde  tacet. Nimirum libenter salutat quotiescunque uidet duos aut tres congregatos in nomine Domini, blanda eos salutatione preueniens dicit: Dominus uobiscum. O salutatio salutaris, que nobiscum optat esse Dominum salutis, uere diffusa est gratia in labiis tuis! Benigne respondet, quoties peccatori iniustitiam suam confitenti, et pectus suum cum publicano tundenti, cum Dauid dicenti: Peccaui Domino; suaui et miti eloquio suo iuuans pusillanimes, refouens flebiles, subiungit: Absolutionem  et remissionem omnium peccatorum tribuat tibi Dominus. Nam que benignior responsio quam que tristem demulcet? consolatur dolentem? oppressum releuat? compeditum soluit? Lex clementie in lingua eius. Hac responsione tua, beata uirgo, fauus distillans labia tua, mel et lac sub lingua tua. Sapienter loquitur, quia in omni proloquio suo, inuocato prius diuino auxilio, communicato cum fratribus consilio premittit: Oremus, diuinum auxilium inuocat; at ipse, cum loquitur Deo, sermonem rectum et bene sonantem habeat in os eius. Consilium cum fratribus communicat, quando in congregatione iustorum consistens et confidens, sic arrogantiam uitat, sic humilitatem habere contendit: tenet enim memoriter, quia  sepe est, ut quod non possint singuli, preualeant uniuersi. Hec est que os suum aperuit sapientie, et labium eius disseminat scientiam. uerecunde tacet, quoniam in illo triplici silentio, quo uiuifica et mirifica tractantur mysteria, quo terrenis celestia coniunguntur, quo Filius Patri offertur, summe deuotionis ac reuerentie grauitatem gerens, non in quiete mouetur, non negligenter cursitat et oscitat, non uagatur oculis, non circumspicit assistentes, cultum iustitie, silentium obseruans, tempus tacendi discernit a tempore loquendi. Talis est anima tua, et ipsa dilecta tua, tota est pulchra, et macula non est in ea: attende etiam quia non est inculta, neque uili uelamine tecta, uenit  in amplexus sacra puella tuos. Byssus et purpura indumentum eius, de illo thesauro patrisfamilias, de quo proferuntur noua et uetera; attulit secum octo ornamenta magno pretio, magno sacramento, tunicam scilicet lineam, tunicam hyacinthinam, balteum rationale, superhumerale, cidarim uel tiaram, laminam auream in fronte, et preter consuetudinem sexus ad maiorem pudicitie cautelam, femoralibus lineis operta est. In femoralibus lineis carnis munditia, in tunica byssina munditia mentis, in tunica hyacinthina secretum contemplationis, in balteo rigor districtionis, in rationali uirtus discretionis, in superhumerali onus compassionis, in cidari uel tiara signum perfectionis, in lamina aurea eminentia caritatis: hec est gloria eius quam protulit  filia regis ab intus in fimbriis aureis circumamicta uarietate. Ecce que et qualis astitit regina a dextris tuis, circumdata uenustate. Sed est precipua causa, quia castis amplexibus eius inherere debeas. Si enim non quid fiat, sed qui fieri debeat, attendamus, ipsa te elegit, non tu eam elegisti.

Generalis enim est regula illa, et que locum habet in omni sacerdote, summo, medio, infimoue, ut queratur cogendus, rogatus recedat, inuitatus fugiat, sola illi suffragetur necessitas se non excusandi: si aliter in aliquo matrimonium factum est, uitiata est regula, et perdidit officium suum; ipsa namque te preuenit obsequiis, inuitauit muneribus, salutatione commonuit, commonitorio blandita est, domesticos et familiares nuntios suos  misit tibi, qui muneribus uultum deprecarentur, et te in amorem tante uirginis ardentius incitarent. Et primo quidem misit adolescentem expeditum et eruditum, expertum opere, eruditum sermone, ordinem dico clericatus: non apparuit in conspectu tuo uacua manu, sed idonea munera deferens. Accipe, inquit, ex parte domine mee in pignus et arrham amoris forcipes et mantile, ut altero superflua queque abscindas, altero maculas et sordes abstergas. Sed et amatoria deinceps cantica rhythmulos, et sonos amori eius congruos, de ipsa poteris decantare. Nam et cantorem et psalmistam te instituit hodie: uide tamen ut quod ore cantas, corde credas; et quod corde credis, operibus comprobes. His dictis et datis recessit nuntius. Tu  quam reuerentiam datis, quam obedientiam dictis exhibueris, attende. Si solos amoris eius combiberis ignes, ne inceperis deinceps uagari per greges sodalium tuorum, maiora prioribus meruisti. Si quominus econtra misit et alterum secretarium suum, qui thesauros eius custodiat, et chrisma, ordinem scilicet ostiarium. Ipse claues in signum secretionis, et quasi clausi partus, et aperiendi amoris domine sue tibi dedit: Sic age, inquit, sic uiue, quasi redditurus rationem pro his rebus que clauibus recluduntur. Adhuc eo loquente ecce et alius eiusdemque secreti conscius, facundus admodum, et labii circumcisi, qui te cum domina sua sine uitio loqui doceret, ordo scilicet lectoris. Codicem  etiam suo ministerio aptum tibi dedit: Accipe, inquit, et esto zelator uerbi diuini, habiturus partem cum iis qui uerbum Dei ministrauerint, si fideliter impleueris officium tuum. Necdum uerba compleuerat, et ecce alius predicte uirginis assecla, qui carmina eius, que habent uires ad effugandam potestatem omnem inimici, tibi diceret, te doceret, ordo scilicet exorcistarii, libellum etiam in quo efficacia carmina sunt dedit, tibi dicens: Accipe et commenda memorie, et habito potestatem imponendi manus super energumenum, siue catechumenum, siue baptizatum. Loquebatur ille, et ecce camerarius uirginis, qui cubiculo ipsius in luminaribus deseruit, ordo scilicet acolythorum, et in manu eius candelabrum et cereus quem tibi mittebat,  ut omnia tua in luce fierent: nam et ipsa filia lucis est, non noctis neque tenebrarum, addiditque: Accipe hoc gestatorium luminis, ut per hoc ualeas aduersariorum tenebras effugare, et uerissimum lumen quod illuminat omnem hominem uenientem in hunc mundum, fideliter inuenire. uide quanti te fecerit, que tantis muneribus et nuntiis copulam tuam comparauit. Si honeste, si pudice, sine tante uirginis attactu digne in prefatis ordinibus uixisti, gaude et letare, dignus accipere que sequuntur. Si continentie frena laxasti, et secutus es amatores alienos, zelum sancte uirginis offendisti, deduc torrentem lacrymarum per diem et noctem, et non taceat pupilla oculi tui. In omnibus tamen his non fuit auersus amor eius, et adhuc dilectio  extenta; misit tandem ad te unum, quo cariorem et familiariorem, altero excepto, non habet, qui inter sacros eius ministros computatur, qui secretioribus et sacratioribus consiliis et operibus eius assistit, ordinem scilicet subdiaconatus. Is ad colloquendum cum domina sua te intromittens, inter cetera que tibi attulit, calicem scilicet et urceum aque, mantile et manutergium, ut in conspectum et in amplexum tante uirginis mundior uenires, manipulum tibi dedit: Accipe, inquit, manipulum in manibus tuis ad extergendas sordes cordis et corporis tui.

Huic te nuntio tam firmiter obligasti, ut de cetero corporis tui potestatem non haberes, non dico tollendi membra tua, et faciendi membra meretricis;  sed nec etiam coniugalem copulam expetendi. Nam in primis ordinibus si contrahatur matrimonium, quamuis tamen raro lecta nostrorum temporum id uiderint, non separatur; iste tamen sic impedit contrahendum, ut dirimat contractum. Tandem amoris impatiens, et quasi totam se tibi exponens, misit illum sacratissimum et secretissimum consiliarium suum, qui in interiorem familiaritatem eius admissus, de ore ipsius audit uerba, que uix licet homini loqui, ipse est ordo diaconatus. Dedit etiam quod in scriniis domine sue pretiosius erat et carius, codicem scilicet, sacra Euangelia continentem. Accipe, inquit, hoc uolumen sacri Euangelii, lege et intellige, et aliis trade, et opere adimple. His te preuenit obsequiis, hisce muneribus inuitauit. Quid  ultra tibi debuit facere et non fecit? Tota demum in amorem tuum proruens, totam sese uotis tuis offerens, ipsa que per nuntios suos tibi loquebatur. Ecce adest; dies sponsaliorum tuorum statuitur; uirgo per presbyteros archidiaconos tanquam per proxenetas et paranymphos introducitur, contrahentes matrimonium sub hac forma: Postulat sancta mater Ecclesia hunc presentem diaconum ad sacerdotii gradum promoueri. Proxenitica autem in hoc contractu non recipimus, quoniam prauitatem Simonis important, cuius heresim detestamur. Gratia enim si non gratis datur, non est gratia, statimque labiis eius stillantibus myrrham primam, transfusum ab ipsa uirgine osculum suscepisti.  Num et in eius accessu suscepto ab ordinante osculo audiuisti: Pax tibi. Itaque desponsata tibi est, et in domum usque traducta; desponsata in consecratione, traducta in domum in tituli collatione; eam namque desponsationem dicimus, que per consensum de presenti matrimonium facit. Gratum quoque sibi exhibuerunt occursum, inde dos, hinc donatio propter nuptias, uberem tibi constituit dotem sacra uirgo, altare scilicet et accessiones eius, nec dicimus accessiones ciuiles aut naturales, sed sacramentales, sicut offerre, baptizare, penitentiam dare, ligare et soluere.

Quod si causeris hos agros steriles, qui temporalia non ferant, attende prouentum nuptiarum, primitiarum decimationum, uota fidelium, oblationes  pauperum, pretia peccatorum. Digne est enim ut qui altario deseruiunt, de altario uiuant. Hoc est altare, de quo edere non habent potestatem, qui seculo deseruiunt, quo et indignius et inferius est, uel thymiamatis aureum, uel ereum holocausti. Hoc dotale predium reuera alienari non potest, utpote ab omni commercio exemptum humano. Duo secum adduxit in ministerium tuum mancipia, non questuaria, sed omni honestate predita, quia et ipse magne uirgines sunt, potestatem scilicet et exsecutionem; potestatem in desponsatione, et exsecutionem in sui traductione. Hanc dotem profectitiam, id est de bonis summi patrisfamilias proficiscentem secum attulit et tibi dedit. Tu econtra donationem propter nuptias, et si non doti comparem,  facultatibus tamen tuis congruam contulisti: non solum enim usum, sed usufructum, sed et etiam proprietatem membrorum tuorum, sensuum et actuum in ministerium tante uirginis dedicasti, ut de cetero exhibeas te ei hostiam uiuam, Deo placentem, rationabile obsequium tuum. Duas quoque uirgines, quarum seruitio delectatur, dedisti, sanctitatem scilicet et honestatem. His enim curam et custodiam totius rei familiaris committi mandat Apostolus, ut sciat, inquit, unusquisque possidere uas suum in sanctificationem et honorem . Sanctitas hominem interiorem perficit et consummat, honestas exteriorem disponit et ordinat; sanctitas seruat conscientiam, honestas famam; sanctitas prouidet bona coram Deo, honestas etiam  coram omnibus hominibus; sanctitas facit quod bonum est tenere, honestas ab omni specie mala abstinere; sanctitas est lumbos precingere, honestas lucernas ardentes in manibus tenere. Has uirgines uirgo pudica sic exigit in donationem propter nuptias, ut sine ipsis non sit legitimum matrimonium, non rectum obtulisti et annulum, fidem scilicet qua sic de cetero tante adhereres uxori; ut ad uota alterius non transires: sed et monile, quo pectus clauditur, perpetue scilicet commemorationem seu memoriam castitatis, in aures quoque perfectam obedientiam continentes. Inter hec pacta dotalia, inter has solemnitates coniugales, fit ingressus ad nuptias; astant pro foribus ianitores,  qui indignos reiiciunt, dignos admittunt, uidelicet austeritas legis et rigor canonum. Legis austeritas baculum, rigor canonum uirgam tenet: nam illa comminatur supplicium mortis, ista sententiam depositionis. Inhibet et clamat legis austeritas, ne intret cecus, claudus, paruo, uel grandi, uel torto naso; si fracto pede, si manchus, si gibbosus, si lippus, si albuginem habens in oculo, si iugem scabiem, si in corpore impetiginem, si ponderosus aut herniosus. Cecus lumen ueritatis non uidens; claudus per uiam iustitie recte non gradiens; paruo, uel grandi, uel torto naso, discretione non utens; fracto pede, nec etiam in fide uestigium apponens; manchus, bona non operans; gibbosus, sarcinam peccatorum portans; lippus, in intelligentia sana  caligans; albuginem habens in oculo, bone intentioni arrogantiam miscens; iugem habens scabiem, feruore libidinis pruriens; impetiginem habens in corpore, lucris auaritie studens; ponderosus, turpi cogitatione ad terram deflexus.

Stat ex altera parte rigor canonum, intrare uolentes arcens et clamans: non neophytum, non bigamum, non uidue maritum, non illiteratum, non corpore tunicatum, non ex sacerdote genitum, non seruilis, aut curialis, aut ascriptitie conditionis nexibus astrictum; non eum qui semel furauerit, non qui ecclesiasticis disciplinis eruditus non fuerit, non qui maculis infamie respersus sit. Inter hec auditur uox exsultationis et salutis, uox citharedorum citharizantium in citharis suis: exsultate  et eructate de corde pleno uerba bona Dauidica in psalterio et cithara, Amos in pastorali fistula, Pauli in euangelica tuba. Antequam accedatur ad mensam, confessio manibus aquam petit, contritio per lacrymas fundit, satisfactio linteo munditie manus tergit. Officio trium istarum uirginum absoluuntur conuiuia, precone per atria clamante: Lauamini, mundi estote ; item: Mundamini qui fertis uasa Domini . Dehinc ascenditur ad mensam, non illam propositionis, in qua per singula Sabbata panes calidi, ueterioribus amotis, ponebantur; sed ad mensam, quam posuit Sapientia, quam parauit in conspectu tuo aduersus eos qui tribulant te. Apponuntur panes azymi, quos summi  Regis panifice sinceritas et ueritas confecerunt, hic est panis angelorum, quem manducauit homo, ne deficiat in uia tali recreatus uiatico. Inferuntur et carnes Agni immaculati, non illius quem Moses immolat, sed quem Ioannes digito demonstrat,  Agni qui tollit peccata mundi, qui coram tondente obmutuit, in cuius sanguine lauauerunt stolas suas, et dealbauerunt eas omnes electi. Miscetur et discumbentibus uinum germinans uirgines, uinum quod letificat cor hominis, quod expressum est in prelo crucis, de uite uera cuius uos estis palmites. Hunc cibum Dominus ipse qui apponit, sic exponit: Caro mea uere est cibus, et sanguis meus uere est potus . He sunt epule quas qui uere et digne susceperint, non esurient, neque sitient amplius. Has celebrasti nuptias, o sacerdos; huic te matrimonio copulasti, propter hoc reliquisti patrem et matrem, ut adhereres uxori tue. Nec deerit soboles in hoc coniugio: nam si forte, quod absit! ueneno sterilitatis non procreentur, multiplicabitur  semen tuum sicut stelle celi, et sicut arena que est in littore maris. Quidquid enim sacri baptismatis unda lauasti, quotquot animas tuis predicationibus ad penitentiam conuertisti, omnia bona opera que fecisti, tui liberi et filii benedictionis sunt. Aliter potest multiplicari semen tuum, sed damnabiliter, non tantum operibus uidelicet, sed etiam uerbis diuersimode, uerbi gratia, que malignitate non fiunt aut non dicuntur, peccata sunt uenialia; sed alia sunt opera et uerba falsa de quibus loquitur Psalmista: uerba iniqua et dolosa aduersus prosimos ; et alibi: Perdes omnes qui loquuntur mendacium . Alia sunt uerba cordis, ut sunt mala iudicia aduersus proximum, de  quibus apostolus: Tu uides festucam in oculo proximi tui, et non trabem in tuo , unde quoniam alterum iudicas, quia teipsum condemnas: cauete ab his qui sunt filii mortis, ut districti Iudicis sententiam uitare ualeatis. Amen.



ELENCHUS Sermonum M. Stephani abbatis S. Genouefe Parisiensis ac episcopi Tornacensis.


 Sermo I. In synodo.

Qui habet sponsam sponsus est.


II. De Natiuitate Domini.

Misericordia et ueritas obuiauerunt sibi.


III. De Natiuitate Domini.

In propria uenit, et sui eum non receperunt.


Iu. De Natiuitate Domini.

Natus est nobis hodie Saluator.


u. In Septuagesima.

Simile est regnum celorum homini patri familias.


uI. De Resurrectione in synodo.

Dignus es, Domine, accipere librum.


uII. De die Resurrectionis.

In diademate capitis autem lapides pretiosi fulgebunt.


 uIII. De Spiritu sancto.

iehsu Christus heri, et hodie, et in eternum.


IX. De Ascensione Domini.

Postulaui Patrem meum, alleluia, dedit mihi gentes, alleluia.


X. De uno confessore.

Sint lumbi uestri precincti.


XI. In festo SS. Apostolorum Petri et Pauli.

Cum esses iunior cingebas te.


XII. De sancta Genouefa.

Sapiens uincit malum


XIII. De Resurrectione Domini.

Maria Magdalene et Maria Iacobi et Salome.


XIu. In die Pentecostes.

A quatuor uentis ueni, Spiritus, et insuffla.


 Xu. De sancta Genouefa.

Mulierem fortem quis inueniet.


XuI. De passione Domini.

Oblatus est quia ipse uoluit.


XuII. In Parasceue.

Presens hebdomada sicut grauis est suppliciis, sic est grauida sacramentis.


XuIII. De Resurrectione Domini.

Expurgate uetus fermentum.


XIX. In die Pentecostes.

De excelso misit ignem in ossibus meis.


XX. In die Pentecostes.

Spiritus discipline effugiet fictum, et non habitabit in corpore subdito peccatis.


XXI. De sancta Genouefa.

 Quesiuit lanam, et linum et operata est.


XXII. In Natiuitate Domini.

uerbum abbreuiatum faciet Dominus super terram.


 XXIII. In Resurrectione.

Hec dies quam fecit Dominus.


XXIu. In Natali Domini.

Et mulier peperit filium qui recturus erat gentes.


XXu. In Resurrectione.

Comedite, amici, et bibite, et inebriamini, karissimi.


XXuI. In Natiuitate Domini.

uagit infans inter arcta conditus presepia.


XXuII. In Natiuitate Domini.

O clauis Dauid et sempiterna domus Isrel.


XXuIII. In Pascha.

Roseo cruore Agni benignissimi empta.


XXIX. De S. Trinitate.

 Deum time.


XXX. De Natiuitate.

Pastores erant in regione eadem.


XXXI. In dedicatione ecclesie.

Ponam te in superbiam sanctorum.





STEPHANI TORNACENSIS SUMMAE DE DECRETIS PROeMIUM.

 Si duos ad cenam conuiuas inuitaueris, idem postulantibus contraria non appones, petente altero quod alter fastidiat, non uariabis fercula; uel ne confundas accubitum, uel ne accumbentes offendas. Latinus azyma, fermentum Grecus amplectitur; si pariter accesserint ad altare, neuter alterius sacrificium contemnat. Duos ad conuiuium uocaui, theologum et legistam, quorum uoluntates uaria sparguntur in uota, cum iste delectetur acidis, ille dulcia concupiscat. Quid demus, quid non demus? renuis tu quod petit alter. Opuscula accurrentes in presenti leges exponere si proponam, iurisperitus egre feret, nares contrahet in rugam, caput concutiet, exporriget labellum et quod sibi notum reputat, aliis non necessarium opinatur. Preterea si  ueteris aut Noui Testamenti gesta mystica narrare cepero, sicut inutilia reputabit theologus, et opusculum nostrum tum prolixitatis arguet, tum ingratitudinis accusabit. Condescendant inuicem, sibi sano colludant assensu, compensent utilitati dispendia, nec historiarum pretextu leges diuinas abiiciat, nec legum fastidio iurisperitus amittat quod in historiis amplexatur. Prolixitatis ueniam peto, cum nec hore momento mare transire potuerim, nec longa terrarum spatia pauco uestigio circuire. His breuiter in ablutionem manuum effusis, premissas accumbentibus epulas apponamus.

In eadem ciuitate sub eodem rege duo populi sunt, secundum duos populos due uite, secundum duas uitas duo principatus: duplex iurisdictionis  ordo procedit. Ciuitas Ecclesie, ciuitatis rex Christus; duo populi, duo in Ecclesia ordines, clericorum et laicorum; due uite, spiritualis et carnalis; duo principatus, sacerdotium et regnum; duplex iurisdictio, diuinum ius et humanum. Redde singula singulis, et conuenient uniuersa. De iure humano uarie et diffuse in constitutionibus principum et in responsis prudentum multa leguntur. De iure autem diuino dicendum est, et quidem in primis de primo eius progressu. Diuini iuris originem quidam a principio mundi cepisse dicunt. Cum enim Adam de inobedientia argueretur a Domino, quasi actioni exceptionem obiiciens, relationem criminis in coniugem, imo in coniugis actorem conuertit, dicens: Mulier quam dedisti in sociam, ipsa me decepit, et  comedi : sicque litigandi, uel, ut uulgariter dicamus, placitandi forma in paradiso uidetur exorta. Alii autem a ueteri lege iudiciorum ordinem initium habuisse. Ait enim Moyses in lege: In ore duorum uel trium testium stet omne uerbum . In Nouo quoque Testamento Paulus apostolus ait: Secularia igitur iudicia si habueritis, contemptibiles qui sunt in Ecclesia, illos constituite ad iudicandum . Alii compendiosius ordientes diuini iuris originem, a primitiua sumunt Ecclesia: cum enim, cessante martyrum persecutione, Ecclesia respirare cepisset sub Constantino imperatore, ceperunt Patres sancti conuenire, concilia celebrare, et in eis pro diuersitate negotiorum ecclesiasticorum diuersos canones et ediderunt et  scripserunt. Conciliorum autem alia sunt generalia, alia particularia. Generalia dicuntur, que in presentia domini pape uel eius legati uicem ipsius gerentis, conuocatis uniuersaliter episcopis, ceterisque prelatis Ecclesie celebrantur. Prouincialia sunt, que a primate siue archiepiscopo aliquo, conuocatis ad hoc suffraganeis tamen suis, in prouincia fiunt. In generalibus canones editi ad omnes ecclesias uim suam uniuersaliter extendunt, et qui eos non obseruant pro transgressoribus habentur. Que autem canones in prouincialibus editi fuerunt conciliis, prouinciam non egrediuntur, nec alios cercent, nisi qui iurisdictioni illorum comprouincialium episcoporum subiecti sunt. Inde est et quod canonum alii dicuntur generales, id est in generali  concilio proditi; alii prouinciales, id est in prouinciali synodo promulgati. Inter generalia uero concilia quatuor sunt principalia, que fere Euangeliis comparantur: Nicenum, Ephesinum, Chalcedonense et Constantinopolitanum. Preterea ergo dicuntur canones qui in conciliis auctoritate multorum episcoporum promulgantur. Decreta sunt, que domnus apostolicus super aliquo negotio ecclesiastico presentibus cardinalibus et auctoritatem suam prestantibus constituit, et in scriptum redigit. Decretalis epistola est, quam domnus apostolicus alicui episcopo, uel alii iudici ecclesiastico super aliqua causa dubitanti, et Ecclesiam Romanam consulenti rescribit, et ei transmittit. Indifferenter tamen et canones decreta, et decreta canones appellantur.  Hec sunt quibus negotia ecclesiastica et tractari habent et terminari. Hec tamen in decisione causarum ecclesiasticarum diligentia est tenenda, ut primum quidem locum obtineant euangelica precepta, quibus cessantibus apostolorum dicta, deinde quatuor predicta concilia, postea concilia reliqua, tandem decreta et decretales epistole, ultimo loco succedunt uerba sanctorum Patrum, Ambrosii, Augustini, Hieronymi et aliorum, et hec omnia sunt communis materia omnium de iure diuino tractantium: que quoniam nonnunquam sibi aduersari uidentur, quadrifaria circa hec consideranda est inspectio.

Constitutiones enim ecclesiastice predicte sunt  quedam secundum consilium, quedam secundum preceptum, quedam secundum permissionem uel indulgentiam, quedam secundum prohibitionem. Quatuor ista, quatuor hominum genera respiciunt, quorum quidam sunt perfecti, quidam perficiendi, quidam infirmi, quidam tepidi. Que consilium continent, data sunt perfectis; que preceptum, perficiendis; que promissionem, infirmis; que prohibitionem, tepidis. Consilium est omnia uendere, et pauperibus dare; preceptum, Dominum diligere; permissio, nubere; prohibitio, non occidere, non mecari. Consilium est in superiori, permissio in inferiori, preceptum et prohibitio in medio. Et preceptum quidem quasi pendet a consilio, prohibitio uero quasi refrenat permissionem Consilium  penam non intendit, sed premium promittit; permissio non promittit premium, sed impendit remedium. Duo exteriora sunt in uoluntate, duo media in necessitate. Si enim uolueris, nec consilio acquiesces, nec permissionem suscipies; precepto uero et prohibitioni non impune resistes. Que tamen uoluntaria diximus, ante susceptionem aut uotum intellige: nam post uotum continentie, quod est consilii cogeris obseruare, et post nuptias que sunt permissionis, non potes uxorem dimittere. Preceptiones autem et prohibitiones alie sunt mobiles, alie immobiles. Preceptiones immobiles sunt, que seruate salutem conferunt, non obseruate adimunt, que et omni tempore locum habuerunt, ut: Diliges Dominum Deum tuum ,  etc. Mobiles, que quandoque obseruate sunt, modo non obseruantur, ut Circumcisionis uel Sabbati, uel etiam que nunquam lex sanxiuit, sed posteriorum diligentia ratione utilitatis inuenit, ut: Hereticum hominem post secundam et tertiam correctionem deuita . Item prohibitiones immobiles sunt contra quas nunquam licuit licebitue agere; sic enim: Non occides, non mechaberis . Mobiles quales sunt que pro personarum qualitate et temporum uel causarum necessitate uariantur, ut clericum prius lapsum non reparari, filium sacerdotis non ordinari. Sed et quedam permissiones mobiles fuerunt; permissum est enim quandoque filiam patrui in uxorem duci, consanguineos in quarto et quinto gradu copulari, quod hodie non  licet. Que autem ad consilium spectant, quandoque aliter se habuerunt: nam cum hodie de consilio perfectionis sit esse uirginem, in ueteri Testamento uidebatur prohibitum, ubi legitur: Maledicta sterilis que non parit , et iterum: Maledictus qui non reliquerit semen super terram. Consideranda sunt ergo Patrum capitula in hoc opere et aliis, ut in eis consilii, precepti, prohibitionis et promissionis ratio habeatur. Item attendenda sunt capitula que sunt date sententie, que uero dande. Date sententie dicuntur illa que insinuant transgressorem suum iam excommunicatum, deinde que denuntiant excommunicandum ad similitudinem infamium, quorum quidam sunt infames ipso  iure, quidam per sententiam. Ita quedam capitula data sunt ex rigore, quedam ex dispensatione uel equitate. Item quedam data pro tempore, quedam pro loco, quedam pro persona, quedam pro necessitate, id est quedam temporalia, quedam localia, quedam personalia, quedam localia. Hec omnia qui diligenter non attendit, nodos implicationum incurret. Et quidem que predicta sunt, ad omnes de iure diuino tractantes spectant. Circa librum autem quem pre manibus gestamus, hec attendenda sunt, scilicet que sit compositoris materia, que ipsius intentio, quis finis intentionis, que causa operis, quis modus tractandi, que distractio libri. Compositorem huius operis recte dixerim Gratianum, non actorem. Capitula namque a sanctis  Patribus edita in hoc uolumine composuit et ordinauit, non eorum actor, uel conditor fuit, nisi quis forte eum actorem dicere ideo uelit, quoniam multa et ex parte sua distinguendo et exponendo sanctorum sententias in paragraphis suis ponit: huiusmodi sunt canones, decreta et decretales epistole, quorum differentiam superius legisti, auctoritates et sanctorum Patrum, qui, quamuis ius et potestatem condendi canones non habuerint, non minimum tamen in Ecclesia locum habent. Intentio eius est diuersas diuersorum Patrum regulas, qui canones dicuntur, in unum colligere, et contrariantes que in eis occurrunt, in concordiam reuocare: finis et utilitas, scire ecclesiastica negotia, de iure canonum tractare, et tractata canonice definire. Causa  operis hec est, cum per ignorantiam ius diuinum iam in dissuetudinem deueniret, et singule ecclesie consuetudinibus potius, quam canonibus regerentur, periculosum reputans id Gratianus, diuersos codices, conciliorum et Patrum capitula continentes collegit, et que magis necessaria causis dicendis uidebantur, in hoc uolumine comprehendens. Modus tractandi talis est, primum ponit iuris distinctiones et differentias, deinde causam constitutionis legum et canonum, postea transit ad ordinem et numerum conciliorum, et eorum decreta quibus  sint preferenda. Postmodum ad dignitates et ordines ecclesiasticos accedit, docens quibus sint conferenda, et qualiter in eis sit uiuendum. De ordinibus,  et quibus temporum interuallis sint largiendi. Qualiter etiam lapsi reparentur. Tandem transit ad causas, in quibus ostendit primo de accusationibus et testibus et ordine iudiciario quis et modus in diuersis ecclesiasticis negotiis sit habendus. Tandem ad coniugum negotia ueniens, et sufficienter tractans, in fine de ecclesiarum consecratione, et de sacramento corporis et sanguinis Domini, de baptismo et confirmatione supponit. Distinguitur liber iste alias secundum diligentiam lectorum, alias secundum consuetudinem scriptorum. Lectores in tres partes distinguunt, quas et Gratianus uoluisse uidetur. Prima pars usque ad causam Simoniacorum extenditur, quam Gratianus  per L diuisiones diuisit, a prima causa usque ad tractatum De Benedictione procedit, que per XXXuI causas questionibus suis decisas distinguitur. Tertia a tractatu locationis usque in finem per quinque distinctiones secant. Harum primam ministeriis, secundam negotiis, tertiam ecclesiasticis deputant sacramentis. Scriptorum consuetudo librum istum in quatuor partes distinguit, quarum unamquamque quantum appellant, et primam quidem que est a principio usque ad primam causam, que est: De Simoniacis; secundam a prima causa usque ad tertiam decimam, que sic incipit: Diecesani. Tertiam  ab ea usque ad XXuII, que est: De matrimonio; quartam a XXuII usque ad finem libri ponunt. His prelibatis ad litteram ueniamus.


 (Sequuntur commentaria eiusdem decreti Gratiani; que hic omittenda duximus, et quod prolixiora sint; et quod ea que in ipsis habentur, trita nimium et uulgaria peritorum iudicio uisa fuerint.




ANNO DOMINI MCCIII.
ADAMUS PERSENIAE ABBAS





NOTITIA


 Adamus Persenie abbas, ordinis Cisterciensis in episcopatu Cenomanensi, floruit anno 1190 et sequentibus, huius cenobii primum monachus, deinde successu temporum abbas factus. Sane abbatia Persenie, uulgo Perseigne, filia Cistercii est, a silua tractus Cenomanensis nomen habens, ubi anno 1145 per Guillelmum de Taluatio, Pontiui et Alensonii comitem, fundata est, ut clarior appareat consignatio anni per Angelum Manriquez, quem confirmat tomus Iu Gallie Christiane fratrum Sammarthanorum, uerbo, Persenia. De Adam ita loquitur anonymus auctor ms. in bibliotheca Sancti uictoris Parisiensis ad annum 1190. Hac tempestate  exstitit quidam abbas  non longe ab urbe Roma, ordinis Cisterciensis, sed Cisterciensibus minime subiectus, qui quamdam Expositionem super septem uisiones Apocalypsis edidit, accepta diuinitus, ut aiunt, sapientia, cum fere esset illitteratus, etc. Dicit autem quod anno 1199 incipiet sexta uisio, et sexta sigilli apertio: sub qua uisione probat auctoritate Apocalysis quod complebitur omnis Antichristi persecutio, et eiusdem mors et perditio: sed ante eius persecutionem dicit Euangelium Christi ubique predicandum, et Ecclesiam fidelium per omnes gentes dilatandam. Hic Rome interrogatus a uiro uenerabili et in Dei uerbo facundissimo,  et eque religioso, abbate Persenie Adamo, quonam ausu talia predicaret, an ex prophetia, an ex coniectura seu reuelatione, respondit se neque reuelationem de his habere: sed Deus, inquit, qui dedit olim prophetis spiritum prophetie, mihi dedit spiritum intelligentie, ut in Dei Spiritu omnia mysteria sacre Scripture clarissime intelligam, sicut sancti prophete olim intellexerunt, qui eam olim in Dei Spiritu ediderunt. Requisitus autem ab eodem abbate quid sentiret de Antichristo, respondit ipsum iam esse adolescentem: quod responsum Adam confutauit. Itaque anno 1190 Adamus iam Persenie abbas erat, et clarus scientia; nam factum istud Ioachimi referunt ad annum 1190 Spondanus in Epitome Annalium Baronii, Angelus Manriquez tomo III Annalium Cisterciensium ad annum 1190, cap. 2, num. 5 et 6. Unde idem Manriquez ad annum Christi 1191, cap. 7, ita habet. Sub idem tempus florebat in Persenia  abbas Adam, eque doctus et pius, quem anno precedenti cum abbate Ioachimo disputantem retulimus. Meminit eius eximia cum laude Thomas Cantipratanus, fere ceuus auctor, II De apibus, cap. 22, dum Marie comitisse Campanie et Ludouici Francorum regis filie mortem describit. Hic ille insignis Perseniensis abbas est cuius exstant Sermones, quos ex Claudio Roberto in fundatione Persenie commemorauimus. Eumdem uirum recensent inter doctores Conradus Gesnerus, Philippus Seguinus, et Ioannes Trithemius, appellantque in diuinis Scripturis longa exercitatione doctum, sanctorum Patrum lectione admodum diuitem, secularium litterarum scientia sufficienter instructum, atque in declamandis ad populum homiliis celeberrime opinionis. Trithemius pro more Cistercium reticet, sed prodit monasterium Persenie, quod nec ipse negat, et omnes alii auctores testificantur. Potuisset uirum Menologio suo ascribere Chrysostomus  Henriquez, antiquitate, doctrina, et religione, pre aliis quos ascribit, uenerandum. Hec Manriquez. Quam porro in predicatione uerbi diuini clarus hoc tempore esset Adamus Persenie abbas, testatur Iacobus de uitriaco, S. R. E. cardinalis, in Historia Occidentali, lib. II, cap. 9, his uerbis: Defuncto igitur predicto Christi athleta  qui latratibus sanctis mundum quasi euigilare fecerat, et ueritatis lumine ex parte nebulosas illuminauerat regiones, multi zelo caritatis accensi et eius exemplo incitati, ceperunt predicare et docere: multos erudientes ad iustitiam, et de faucibus Leuiathan sanctis exhortationibus peccatorum animas retrahentes. Inter quos principales et maioris nominis fuerunt abbas de Persenia, Cisterciensis ordinis, cum pluribus aliis, quorum nomina scripta sunt in libro uite: qui in agro Domini fideliter et prudenter laborantes, de cauernis petrarum et montibus,  bestias uenabantur: de lacu miserie et luto fecis, retibus et sagenis pisces extrahentes.

De illo Ioannes Trithemius abbas Spanheimensis in libro De scriptoribus ecclesiasticis his uerbis: Adam abbas de Persenia, ordinis diui Benedicti, uir in diuinis Scripturis iugi exercitatione doctus, atque in secularium litterarum scientia sufficienter eruditus, in declamandis homiliis celeberrime opinionis, nomen suum uarios componendo Tractatus, cum laude transmisit ad posteros. Exstant deuoti et utiles Sermones ad fratres, liber I. De sanctis et diuersis materiis, liber I. Fertur etiam quosdam sacre Scripture explicuisse tractatus quibus abundantem ingenii sui ueniam ostendit, sed ad notitiam  meam, non uenerunt. Fallitur autem Trithemius dum illum Benedictinum monachum fecit quem constat fuisse abbatem Cisterciensis ordinis  . Preterea illum post Theodoricum monachum, qui anno 1040 floruit, collocat, et ante S. Anselmum Lucensem episcopum quem anno 1080 claruisse constat. Unde colligere licet quid de eius etate senserit; floruisse nimirum putat anno circiter 1040 antequam ordo Cisterciensis nasceretur: quare Adamum hunc annis centum seniorem quam uere fuerit, facit, utpote post annum 1200 mortuum, ut statim dicitur.

Scripsit igitur uir doctus Opus Sermonum ad suos fratres in capitulo congregatos, impressione dignissima, quod olim ms. Rome in manibus clarissimi uiri Hilarionis Rancati abbatis Sancte Crucis in Hierusalem, eductum ex bibliotheca monasterii Casamarii, quod in diecesi uerulana prouincie Romane celebre est, olim quidem Benedictinorum,  sed ab anno Domini 1140 a Cisterciensibus possessum, ut in sua abbatiarum Cisterciensium Notitia, inquit, Gaspar Iongelinus. Ex hoc codice Sermonum Adami Persene abbatis, continente Sermones plurimos de tempore et potissimis anni festiuitatibus et aliis argumentis, excerpti sunt Sermones de beatissima uirgine Maria, et notis illustrati studio Hippolyti Maraccii, presbyteri Lucensis, impressique Rome anno 1652, in 16, typis Ignatii de Lazzaris. Illos inscripsit Mariale Adami abbatis Persenie, natione Galli, uiri doctissimi et disertissimi, Sacri ordinis Cisterciensis alumni. Habentur autem Sermonum eiusmodi fragmenta in Opere Allegoriarum ueteris et Noui Testamenti, per Gotfridum Titmannum, Carthusie Parisiensis alumnum, anno 1550 in folio Parisiis impresso, ut testatur idem Hilarion Rancatus in notula huius Adami mss. Sermonibus prefixa. Unde nullus dubito quin ms. codicem illorum haberet iste Gotfridus dum Allegorias suas scriberet. Audio etiam dictorum  Sermonum ms. codicem asseruari in abbatia Persenensi, quem non uidisse fateor. Idem scripsit Epistolas aliquas ad Osmundum Abbatie Mortuimaris in Normannia monachum, quas ex mss. codicibus edidit Stephanus Baluzius tomo I Miscellaneorum, pag. 423. Idem abbas Adamus adfuit, uel adfuturus accessit morti Marie, Campanie comitisse, que Ludouici uII, Francorum regis, et Eleonore Aquitanice filia, anno 1197 nature debitum soluit, teste Guillelmo Marloto tomo II Metropolis Ecclesie Remensis, lib. I, cap. 23, pag. 75. Hoc constare potest ex Thoma Cantipratano libro I De apibus, cap. 9, his uerbis. Prope nostra tempora fuit mulier nobilissima, Maria, Campanie comitissa. Hec nupta nobilissimo Henrico, Campanie comiti, filia fuit Ludouici uII, Francorum regis, Philippi regis soror, eque regis Francorum. Quatuor fratres reges in Anglia habuit, filium regem in transmarinis. Hec multis annis mortuo marito, cum pomposissima  ambitione circumiens et moriens, talem finem sortita est. Laborans hec in extremis, abbatem Persenie, Adamum scilicet, sanctissimum ac eloquentissimum uirum, migratura uenire mandauit. Qui, ut uenit, intromissus non est, ac pre foribus exspectauit. Iam enim comitissa discesserat, et distrahebantur a mulieribus et ministris et suis omnibus, utensilia, uasa aurea et argentea, uestes pretiose, culcitreque purpuree, et tandem linteamina ipsa cum peplis. Extremo quidam de gratioribus mora inscia retardatus, lectum per cornua comprehendit, et resupinatum corpus emortuum, eminus in stramenta diuoluit. Moras autem abbate cum tedio sustinente, quidam nobilis ex circumstantibus indignatus,  ostium uiolenter infregit, et uirum uenerabilem intromisit. Qui, cum introisset, et nobile illud corpus nudum in stramine reperisset, uolente quodam ex familia illud straminibus operire: abbas exempli prouidus non sinebat, sed libera uoce clamabat: O uos omnes uenite et uidete nobilissime comitisse Marie pompam, cernite delicatissimum illud corpus, quanto dedecore pudoris deuolutum est. uidete quid ei pro multiplici honore et gloria, finaliter mundus exsoluit.

Mortuus est Adam post annum 1200, licet illum assignare annum non possimus. Caute autem distinguendus est ab altero Adamo, abbate Caroliloci, ordinis Cisterciensis, et postmodum Syluanectensi  episcopo, qui Sermones pariter eruditos composuit, de quo nos infra ad annum 1230 loquemur. Plura de illo preter auctores citatos Angelus Manriquez Annalium Cisterciensium, tomo II, ad annum 1145, cap. 10, num. 6, et tomo III, ad annum 1190, cap. II, num. 5 et 6, et ad annum 1191, cap. 7. Carolus uischius in Bibliotheca Scriptorum ordinis Cisterciensis, pag. 5, et alii. Carolus Dufrenius du Cange in Indice auctorum quem premisit Glossario medie et infime Latinitatis, columna 79 ubi perperam anno 1100 eum assignat, nisi legendum sit 1200, sitque typographie mendum, quod probabile satis est.





ADAMI ABBATIS PERSENIAE EPISTOLAE.




EPISTOLA PRIMA. AD OSMUNDUM MONACHUM CeNOBII MORTUIMARIS IN NORMANNIA. De institutione nouitiorum.


Dilecto suo in Christo fratri OSMUNDO Mortuimaris monacho, frater ADAM, talis qualis abbas Persenie, bene uiuere et ualere in Domino.

Solerter prudentis animi consideratio pensat ut quod postulati animum possit offendere aut uires excedere requirere non presumat. Tedii nimirum mater est importunitas; que tanto onerosius petitioni sue insistere non desistit quanto omne quod affectat opportunius esse credit. Unde, obsecro, unde hoc tibi ut maiorem quam sim me existimes, et ita tuo importunus factus es dilectori? Diligeris  siquidem, sed non forte ea mensura qua existimas; quia, etsi fortassis dignus es diligi, non eam tamen amoris mensuram impendere possum homini quam nec ipsi ualeo impendere Conditori. Diligo tamen utcunque quod esse diligendum hactenus possum cognoscere. Sed non semper effectus operis sufficienter affectum protestatur amoris. Ille facile quod petitur potest exsequi in quo respondet ex equo affectus effectui: sed non eo usque mereor diuinitus innouari ut hoc utrumque bonum penes me ualeat inueniri. Dilectio est mihi modica, scientia tenuis, occupatio multiplex, dolor animi plurimus, labor mentis et corporis ultra uires. Quid igitur sollicitudini Marthe et otio Marie? Aut quomodo in Lia, que laboriosa est et lippis oculis, Rachelis  elegantiam tu requiris? Tua te, fili, fallit opinio et nimis de me tua presumit dilectio; nec interim tibi conferre poterit suppositio Lie quod optas de Rachelis obtutibus obtinere. Nondum recesserunt uetera de  ore meo, nondum mihi abrasa est uetustas ab animo; et tu me compellis de nouitate uite philosophari, quomodo scilicet nouiter conuersi de seculo in nouum hominem ualeant reformari. Reuera necesse est ut conuertentes de seculo multa diligentia noue uite splendoribus informentur, ut secundum sui nominis rationem deposito ueteri homine, recte nouitii nominentur. Sed quomodo a me posset hoc doceri, qui nunquam in ordine nouitius fui, nec per experientie magisterium hoc merui percipere uel aliis impendere documentum. Non nego certe me magistrum nouitiorum aliquando exstitisse. Sed sufficienter non potui instituere nouitios de regulis artis huius, qui hoc usurpaui ministerium inexpertus. uerumtamen ad hoc opus sex  necessaria esse puto, quibus habitis et obseruatis mutare potest Aethiops pellem suam et in beatam albescere nouitatem. Primum, est fidei feruor; secundum, Dei timor; tertium, sapientie amor; quartum, religiosa magistri conuersatio; quintum, pia eiusdem circa nouitium sollicitudo; sextum, amica et frequens de spiritualibus aut de obseruantiis regularibus collocutio. Fides expellit ignorantiam, et intelligentiam prestat. Unde Isaias: Nisi credideritis, non intelligetis . Qui enim non credit, diuine cognitionis lumen non percipit; ac per hoc illius timore uel amore non afficitur cuius intelligentiam non meretur. Diuini timoris duplex est effectus; quia et terminat malitiam, et sapientiam inchoat. De primo effectu scriptum est: Timor Domini  expellit peccatum . Et iterum: Timor Domini mala non operatur . De sancto timoris effectu Psalmista dicit: Sanctum et terribile nomen eius. Initium sapientie timor Domini . Recte ubi sapientia incipit, malitia facit finem, quia sapientia uincit malitiam. Quam felix est sapientie initium, quod totius est negligentie et insipientie expulsiuum! quia, sicut scriptum est: Qui timet Dominum, nichil negligit , ac per hoc malitie non segniter se opponit. Amor sapientie, qui tertio loco ponitur, dum his que scienda uel facienda sunt ex affectu diligentiam impendit, alacriter iustitiam consummat et perficit. Animi nimirum innocentiam, quam timor reparat, amor conseruat: cui dum iustitiam addit operum, etiam ad contemplationem prouehit eternorum. De cetero amator sapientie huius recte potest et debet appellari philosophus, quia, dum ei splendor illuminat ueritatis, etiam oblectat amor uirtutis. Quarto loco  ponitur religiosa magistri conuersatio, que quasi in speculum est adhibenda nouitio; quia, dum ei exemplum honestatis e uicino proponitur, ad imitationis studium efficacius prouocatur. In monte quippe Moysi est exemplar ostensum cuius instar debuit componere tabernaculum, quia tam sublimis debet esse uita presidentium ut ad exemplum ipsius formetur conuersatio subditorum. Quinto ponitur loco pia magistri circa nouitium sollicitudo, per quam probet et experiatur utrum ad opus Dei ad perferendum opprobrium, ad obedientie bonum potens et uoluntarius habeatur. Certe si ad illa tria ipsum magister paratum inuenerit, si in opere Dei ipsum feruere cognouerit, si bono et leto animo bonum obedientie superioribus, cequalibus, inferioribus  exhibentem; si ad perferenda opprobria patientem, potest intelligere quod uere Deum querit, si tamen felici perseuerantia felix initium claudere non omittit. Doceat eum magister feruenter insistere diuino operi, ut sibi caueat ab illius sententia maledicti quam Spiritus sanctus omnibus imprecatur qui fraudulenter et desidiose Dei opera exsequuntur. Nonne est in Dei opere fraudulentus in quo a sono lingue dissonat animus, et cum uideatur Deum labiis honorare, non ueretur ab ipso otiosis aut uoluptuosis seu etiam malitiosis cogitationibus elongare? De huiusmodi improbis laudatoribus conqueritur Spiritus sanctus per prophetam, sic dicens: Populus hic labiis me honorat; cor autem eorum  longe est a me. Unde sine causa colunt me . Laudantis Deum labia debent esse cymbala bene sonantia. Sed cymbala non bene sonant quando cordis intentio et affectio labiis laudantibus non concordant. Laudator enim est desidiosus qui negligenter se agit in Dei laudibus. Nec mirum si adest illi torpor desidie qui a corde mortuus Dei laudes solo prosequitur sono lingue. Qui sic se in Dei laudibus agit, promulgatum a Spiritu sancto maledictum incurrit. Unde et nouitii sunt uehementius admonendi, ne qui ad percipiendum Dei benedictionem uenerunt, recidant in huius foueam maledicti. Debet etiam pia magistri sollicitudo instituere nouitios de obedientie bono, quod et maioribus tanquam Deo de iure regule, et cequalibus ex  fraterna caritate, et inferioribus ex humilitatis uirtute est exhibendum. Iam qui fratres diligit ex caritate, et seipsum abnegat ex humilitate, non multum curat se illatis opprobriis affici; quin potius crucifigens se Christo, gaudet se crucis eius ignominie sociari. Itaque in feruore diuini operis ostendit se diligere Dei cultum; in exhibendo obedientiam, ostendit se diligere proximum; in patienti opprobriorum perpessione, ostendit se abnegasse seipsum. Sexto loco ponitur amica et frequens de spiritualibus aut de obseruantiis regularibus collocutio. Nouiter conuersi de seculo, quantalibet deuotione polleant, acedie tamen uitio sepe laborant, ac per hoc amica et frequens collocutio magistri fastidio, quod ex acedia nasci solet, debet opponi.  Interdum de spiritualibus debet esse colloquium scilicet aut de mysteriis Scripturarum, aut de exemplis sanctorum, seu de celestibus premiis, quomodo acquiruntur operibus bonis, uel certe de tormentis gehenne, que diuine iustitie nimis formidanda seueritas his qui immunditie et iniustitie deseruiunt se minatur inferre. De his frequenter colloqui, ista iugiter meditari, multum mouet animum et accendit, ut et uitiis et peccatis supersedeat, et uirtutum operibus inhianter intendat. Nascitur etiam ex amica frequenti et honesta collocutione commendabilis quedam familiaritas, per quam magister efficitur ad corripiendum audacior, correptus ad disciplinam patientior, uterque ad intelligentiam Scripturarum eruditior, nouitius exercitatior in  obseruantia regulari. Ex hoc iam magister secundum regulam debet ei, non inferre quidem, sed predicare dura et aspera per que itur ad Deum. Hoc ei predicare non est aliud quam ex Scripturis aut ex propriis exemplis ostendere arctam et arduam esse uiam que ducit ad uitam, quam uiam procul dubio non incedit qui intrare per angustam portam iuxta preceptum Domini non contendit. Contendite, ait Dominus, intrare per angustam portam . Et idem alibi: Ardua et arcta est uia que ducit ad uitam . Et Dauid sanctus: Propter uerba labiorum tuorum ego custodiui uias duras . Quid, obsecro, durius esse potest in uia Domini quam seipsum abnegare, crucem suam tollere, totam  uoluntatem suam uoluntati subiicere aliene? Quid, inquam, asperius esse potest in uia qua itur ad Deum quam carnem suam cum uitiis et concupiscentiis affligere, quam sibi mundum et mundo seipsum crucifixum exhibere? quod sine dubio cuncti faciunt qui esse ueraciter Christi uolunt. Qui autem sunt Christi, ait Apostolus, carnem suam crucifixerunt cum uitiis et concupiscentiis . Igitur magister nouitio dura et aspera per que itur ad Deum predicat, cum ei uiam salutis arctam et arduam esse et exemplo operis et uerbo predicationis demonstrat. Hec siquidem salutis uia tam arcta, tam ardua, Dominus Christus est: arcta, propter assumpte carnis humilitatem; ardua, propter peccati immunitatem. Peccatum quippe non  fecit, nec inuentus est dolus in ore eius. Hanc uiam penitus non incedit qui ad humilitatis eius imitationem paruulus non exstiterit; nec poterit ad arduum uite istius ascendere qui se peccatorum oneribus aut uisibilium rerum amoribus uoluerit sarcinare. Hinc est quod hominibus subsarcinatis huiuscemodi Babylonis oneribus inclamat per Prophetam Spiritus sanctus: Filii hominum, usquequo graui corde? Ut quid diligitis uanitatem, et queritis mendacium? Scitote quia misit Dominus Sanctum suum . Recte sanctus est et a Domino mirificatus, qui ab oneribus mundane miserie non comprimitur; ut dum ei nichil libet in uanis et transitoriis, cuncta mente transiliens accipiat spiritum libertatis. Ubi enim Spiritus Domini, ibi libertas;  libertas, inquam, a peccato, a necessitate, a miseria. Spiritus iste a Deo emittitur, recreantur mores, terre facies renouatur; et ut de nouitiis tuis gaudere poteris, cum uirtus ex alto participes eos faciet huius mirabilis nouitatis. Tunc recte nouitii uocabuntur cum de nouitate hac uestis eis nuptialis aptabitur; nec de cetero eiicientur de nuptiis Agni, cum ad honorem sponsi et sponse ueste fulgeant nuptiali. uestis hec nuptialis interne splendor est et gloria nouitatis. Conficitur autem uestis hec ex tribus, scilicet ex corporis castitate, ex cordis dilectione, ex elegantia discipline. In hac ueste castitas est quasi pannus, qui conficitur ex lana, que exprimit castitatem, eo quod corporis nesciat passionem.  Dilectio pellibus comparatur, que panno, ut uestis fiat calidior, assuuntur. Has pelles contulit nobis passibilitas et immortalitas Agni immaculati, qui pro dilectione, quam erga nos habuit, pellem pro pelle, et cuncta que habere potuit pro anima sua dedit, id est pro Ecclesia sua liberanda, quam ut animam suam, imo plusquam animam suam dilexit. Limbus qui ad ornatum ponitur in ueste, est splendor et elegantia discipline; que, dum irreprehensibiliter obseruatur exterius, significari per hoc uidetur et castimonie et dilectionis affectus. Hanc sibi uestem sponsa aptauerat, cui in libro Sapientie sic sponsus exclamat: O quam pulchra est casta generatio cum caritate!  Nam sic in psalmo de disciplina se postulat edoceri, bonitati  continentie et caritatis eam desiderans adaugeri: Bonitatem, et disciplinam, et scientiam doce me, quia mandatis tuis credidi . Et assecuta aliquando disciplinam quam petierat, Preueni, inquit, in maturitate, et clamaui . Maturum quippe reddit hominem disciplina que est membrorum omnium motus ordinatus et compositio decens in omni habitu et actione. Ut igitur breuiter recapitulemus que dicta sunt, necesse est ut nouitius a fide incipiat, que uere mentem a tenebris ignorantie eruit et Christo incorporat. Incorporatus Christo, credulus efficitur et fidelis, credulus ad fiduciam promissorum, fidelis ad custodiam mandatorum. Timor et de preteritis malis penitentiam condignam indicit, et malis tentantibus  cordis aditum interdicit. Amor sapientie reparatam per officium timoris innocentiam diligentissime custodit, et ipsi innocentie addere equitatem officiosissime liberalitatis studio non desistit. Religiosa magistri conuersatio exemplo sue probitatis prouocat nouitium ad studium emulande uirtutis. Pia ipsius circa discipulum sollicitudo diligenter quantum potest interioris et exterioris hominis statum considerat, ut secundum quod in eo uiderit, applaudere uel condescendere illi sciat. Hinc enim scriptum est: Diligenter considera uultum pecoris tui . Amica et spiritualis collucutio consulte, ut dictum est, opponitur acedie morbo; quia, quanto amplius anima sanctis colloquiis assuescit, tanto eam uehementius ignita locutio liquefacit.  Unde sponsa diuinis eloquiis assueta sic ait: Anima mea liquefacta est, ut locutus est . In hoc certe senario tota pene consistit deuote mentis eruditio, ut in his sex que nominata sunt probationis tempore se exerceat, et probatione completa, ad illa tria que in forma professionis expressa sunt se restringat. Stabilitas enim et conuersio morum et obedientia secundum regulam in uotiue professionis formula solemniter promittuntur, et in his tribus ex sepedicto senario prouenientibus quedam perfectio continetur. Per lorum quippe promisse stabilitatis tanquam pia iumenta ad celeste presepium religamur. Per conuersionem morum pietati angelice simulamur. Per exhibitionem obedientie ipsa angelica ministeria imitamur.  Fides itaque et timor respiciunt ad firmandam stabilitatem. uirtutum dilectio et magistri imitatio ad morum conuersionem. Intenta sollicitudo magistri et amica confabulatio spiritualis colloquii ad exhibende obedientie pertinent informationem. Dum enim per spirituale colloquium acedie torpor diffugit, mens ad feruorem obedientie reuiuiscit. Ceterum questioni ultime, quam tu ipse tibi proposuisti, satis sufficienter, ut arbitror, respondisti. Sepe enim a Deo et ab his, qui secundum Deum aliis president, dispensatorie agitur, ut coram pestilente mansueti patientia flagelletur. Nonnunquam cum id bono animo factum fuerit, duplex inde fructus prouenit, quia et patienti de correptione  augmentum meriti generatur, et ille tali sanatur exemplo, qui prius incorrigibilis uidebatur. Sic Apostolus a Domino permittitur colaphizari, non ut modo in eo humilitatem colaphizatio huiusmodi custodiret, sed ut uniuersa Christi Ecclesia ad conquirendam sibi humilitatem exemplo consimili flagella Dei equanimiter toleraret. Sed et ipsum caput Ecclesie Christus nonne in oculis solis flagella, opprobria, crucem, mortem, que non meruerat, tolerauit, et ita per exemplum sue passionis et pretium sui sanguinis a morte perpetua perditos reuocauit? Attende etiam Iob innocentis patientiam, quantis attritionibus, Deo dispensante, subiicitur, non ut modo iusti patientia inuincibilis ualeat comprobari, sed ut infelix mundus iustissimis eius  exemplis possit ad patientiam in suis aduersitatibus informari. Ceterum si ad gloriam Dei quandoque flagella contingunt, sicut Dominus Christus in Euangelio ceco nato asserit contigisse, nonne innocens utiliter a Deo uel homine penis afficitur, quando de luce eius patientie Dei gloria declaratur? Luceat, inquit Dominus, lux uestra coram hominibus, ut uideant opera uestra bona, et glorificent Patrem uestrum qui in celis est . Sepe ita fit ut doctor illum de cuius confidit patientia dispensatorie arguat durius in peruersorum presentia; quia, dum Deum in sanctis suis mirabilem per patientiam quam preferunt, et innocentiam quam gerunt, mali homines intuentur, per pietatis teneritudinem in uirum alterum a peruersitate pristina transmutantur.  Ecce, frater, ad instantiam tuam compulsus aliqua dixi, sed forte exspectationi tue minime satisfeci. Non enim de tenui uena fluenta possunt effluere largiora. uerumtamen si, ut habet assertio tua, uere in Christo me diligis, intercede, obsecro, apud Deum pro iniquitatibus meis, et illis attentius me commenda quos secundum conscientiam tenet et afficit pietas Christiana. Saluta nouitios tuos ex meo nomine, et eos mone ex parte mea sic sancte intendere nouitati ut corde et animo mundane renuntient uetustati.



EPISTOLA II. AD EUMDEM. De septem feriis et septem liquefactionibus.

Dilecto suo in Christo fratri OSMUNDO Mortuimaris  monacho, frater ADAM, seruus seruorum Dei, qui ad Perseniam Christo seruiunt, salutem et uere religionis perseuerantiam.

Cum aliquid quod honestum sit ab amico petitur, et amicus est qui rogatur, non debet huiusmodi petitio repulsam pati, si tamen facultas non defuit adimplendi. De petitionis honestate et amica familiaritate confidens, cum multa instantia petis ut incitari ad uirtutis studium litteris aliquibus merearis. Si bene affectus es et ad ea que iusta sunt uoluntarius, perficientis studio amica commonitio non nocebit. Si forte ad ea que recta sunt mens tibi est tardior quam deberet, nichilominus exhortatio forte morbo remedium adhibebit. Modis omnibus  auditori uerbum salutis est utile, presertim cum et ille amat qui loquitur, et cui loquitur non ambigitur reamare. Et que in amicorum colloquiis debet esse nisi de amore materies; de illo, inquam, amore quem nulla notat suspicio, si dilectio uel caritas nominetur? Nomen quippe amoris ad diuersa commune est; sed ad ea sola que ueritatis uim habent et uirtutis, uocabulum restringitur caritatis. Cum igitur Deus amor, siue caritas, siue dilectio proprie et specialiter nominetur, que materies conuenientior, quis sermo inter nos dulcior quam de amore huiusmodi haberetur? Sane cum timor Domini sit initium sapientie, et amare Deum sit ipsum sapere, constat quod ab affectu diuini timoris sumit initium sancti sapor  amoris. Dum enim Dei timor a uitiis euacuat habitaculum mentis, exclusa amaritudine uitiorum restituit cordi sapientie appetitum. Extunc incipit animus esurire et sitire iustitiam; quam procul dubio tantopere nullatenus esuriret, nisi pregustatus iam sapor esuriem prouocaret. Qui edunt me, ait Sapientia, adhuc esurient; et qui bibunt me, adhuc sitient . Quid est enim amor iustitie nisi quedam delectatio sapientie, cum nil sit aliud esse iustum quam diuinis esse conditum saporibus et odoribus delibutum? Annon sunt mores et opera iustorum quedam odoramenta uirtutum, que nimirum ex hoc contrahere cognoscuntur quod intimis sapientie ferculis oblectantur? Sapientia siquidem a sapore nomen trahit, quod sapere faciat que sunt  sursum, quod morum sit delectabile condimentum. Quid igitur in uita felicius quam Deum timere et per sollicitum diuini timoris officium amori diuino mentis domicilium preparare? Timoris certe sollicitudo omni custodia mentem seruat, ut iucunda amoris festiuitas solemnes ferias ibi agat. Feriata mente opus est ut uacare et uidere possis quanta sit suauitas Dei, et que sit pii amoris solemnitas experiri. Septem igitur sunt solemnes ferie, in quibus Deo uacatur, et in quibus anima, ut Deo liberius uacet, ab omni seruili opere feriatur. Prima feria est spiritus timoris Domini; que, dum peccatis et uitiis finem ponit, quasi seruili operi spirituale otium anteponit. Timor quippe Dei nichil negligit; et dum lutum et lateres Pharaonis et Aegypti paleas exsecratur,  iam ad feriandum et uacandum Domino preparatur. Secunda feria est spiritus pietatis, in qua Deus tanto sincerius et affectuosius colitur quanto longius a mente excluditur laboriose tumultuatio prauitatis. Pietas nimirum est Dei cultus et compassio proximi, in qua feria illa quies, illud silentium inchoatur quod per prophetam cultus iustitie  appellatur.

Nota quia in hoc silentio quod cultus iustitie dicitur, quod in celo, hoc est in anima iusti custoditur, cum dracone Michel preliatur. Quanto enim cor quietius fuerit ab intentione seruilis operis, tanto acrius infestat eum nequitia spiritalis. Unde merito queritur quomodo factum est silentium in  celo, cum prelium et tantum prelium exerceatur in illo. Factum est, inquit, prelium in celo; Michel et angeli eius preliabantur cum dracone . Attende quia celum est anima iusti; in quo celo silentium agitur cum anima quieta a mundi strepitu, et a peccati libera actu, tota in cultu et amore iustitie delectatur. uerumtamen propter istam quietem, in qua ad Dei se reparat similitudinem, non omittitur quin contra potestates erias eam oporteat habere certamen. Michel quippe quis ut Deus interpretatur; quo nomine Dei similitudo, quam sola retinet iustitia, designatur. Certe Paulus in hoc mentis silentio degebat, in his amoris feriis solemnizabat, cum de se suisque similibus sic dicebat: Non est nobis colluctatio aduersus carnem et sanguinem,  sed aduersus rectores tenebrarum harum contra spiritualia nequitie in celestibus . Tertia feria est spiritus scientie, que uidelicet piam mentem cognitione ueritatis illuminat et ad doctrinam proximo impendendam informat. Ille enim debet bona foris dicere et docere qui illa intus meruit didicisse. Cui Deum scire datum est et seipsum, non debet in docendo negligere profectus proximorum. Qui scilicet spiritus scientie non incongrue feria dicitur; quia, qui consecutus eam fuerit, ab uniuersis erroribus et peruersis dogmatibus feriatur. Nec intelligendum est hoc scientia illa que secundum Apostolum inflat , quia hec semper ex consortio adiuncte sibi pietatis edificat. Quarta feria est spiritus fortitudinis, in qua iam fortis  ut mors dilectio esse incipit: que cum in uarias inciderit tentationes, etiam hoc omne existimare gaudium consueuit. Istam agebant feriam quibus apostolus Iacobus hoc dicebat: Omne gaudium existimate, fratres karissimi, cum in tentationes uarias incideritis . Qui enim in spiritu fortitudinis agit, quidquid acciderit ei contrarium, aut non sentit, aut facillime indefessa uirtute reuincit. Quinta feria est spiritus consilii, cui parum est mandata Dei perficere, sed magna animi alacritate ad sectanda Dei consilia satagit aspirare. Postquam enim Dei mandata perfeceris, si iuxta exhortationem Apostoli meliora carismata emularis, sursum te extendis ad perficienda consilia que sunt emulatoribus perfectionis a Saluatore proposita. Unde illi  qui a iuuentute sua asserebat se Dei mandata omnia custodisse dicit Dominus in Euangelio: Unum, inquit, tibi deest. Si uis perfectus esse, uade, uende omnia que habes, et da pauperibus, et ueni, sequere me . Qui itaque in hac feria, hoc est in spiritu consilii, agit, nichil sine consilio facit, omni necesse habenti bonum consilium dare intendit; quippe qui et spiritum consilii in se habet, et quem magni consilii angelus Christus docet. Sexta feria est spiritus intelligentie, in qua iam mens ex obseruantia precedentium feriatur satis docta est in inuisibilibus figere cogitatum. Defecata quippe et purificata, ut dictum est, ex precedentium feriarum obseruantiis, idonea est per meditationem celestibus  interesse substantiis, et amotis ab animo imaginibus rerum uisibilium, inferre in inuisibilibus essentiis intellectum. Intellectus enim est uniuscuiusque rei inuisibilis nuda et manifesta notitia. Septima feria, id est Sabbatum, est spiritus sapientie, ubi iam anima splendoribus illustrata diuinis, etiam degustare incipit interim quoddam condimentum saporis. Hic iam anima que sursum sunt sapere, que sursum sunt querere diuinitus edocetur, dum quanta sit, quam mirifica sit interni suauitas saporis experitur.

Nota quod feria illa, que dicitur spiritus intellectus, tota est in splendore, ut qui ad eam peruenerit, nichil minus quam cherubim, id est plenitudo scientie fiat. Illa uero feria, que spiritus sapientie  nominatur, tota est in sapore, ut qui ad eam peruenire meruerit, nichil minus quam serapnim, id est ardens uel incendens existat. Quem enim diuini amoris ardor incenderit, alios utique hoc ardore liquefactus incendit. Ad hunc peruenerat ardorem feriata illa anima que dicebat: Anima mea liquefacta est, ut locutus est . Mens certe quam huius amoris incendium liquefacit, incendit alios, dum quantum eos diligat ex suis liquefactionibus innotescit. Sunt autem plurime liquefactiones anime celesti desiderio ardentis et ad ardoris huius desiderium alios incendentis. Primo resoluitur in lacrymas compunctionis, per officium et instantiam timoris initialis. Huic enim timori, cum sit initium sapientie, mistus est amor iustitie. Secundo resoluitur  anima in lacrymas deuotionis, que nasci solet ex recordatione beneficii spiritalis. Cum enim recordatur Dei beneficia, que indigna accepit, mouetur ad lacrymas, dum gratias agit. Tertio liquefacta resoluitur in lacrymas amoris, que prodeunt de spe et ardenti desiderio uidendi aliquando faciem Conditoris. Quarto liquefacta resoluitur in lacrymas pietatis, quas erga fraternam miseriam producit affectus compassionis. Quinta liquefactio est, cum ardenti caritate totam se expendit et erogat in piis actiue uite exercitiis. Sexta liquefactio est, cum anima tota liquescit et subtiliatur in delicias, superne contemplationis. Unde de huiusmodi anima scriptum est: Que est ista que ascendit de deserto, deliciis affluens?  Septima liquefactio  est, cum anima huiusmodi tota defluit et resoluitur in fragrantiam boni nominis et ad consolationem multorum spargit in aromaticam suauitatem odorifere opinionis, ut de ipsa dici possit: Unguentum effusum nomen tuum . Unde et talis anima in Cantico canticorum appellatur uirgula fumi ex aromatibus myrrhe et thuris et uniuersi pulueris pigmentarii. Talis siquidem anima odoris sui fragrantia alios attrahit, et ad Dei dilectionem post se currere facit exsultantes et dicentes: Post te in odore unguentorum tuorum curremus . Huiusmodi liquefactiones sunt ille emissiones de quibus sponsa laudatur, cum ei uoce sponsi in Cantico dicitur: Emissiones tue paradisus  malorum punicorum cum pomorum fructibus . uerum ad bona ista, mi dilecte, nunquam perueniunt qui a timore Dei innocentiam non concipiunt. Certe nec illi possunt gaudere partu iustitie in quibus Dei timor non procreat conceptum innocentie. Sed nec illos conceptu huiusmodi timor impugnat quos splendor recte fidei non illustrat. Crede mihi, ut uerba Dei cum affectu audias, audi ut timeas, time ut diligas, dilige ut mandata perficias. Nam ex perfectione mandatorum sequitur felix adeptio premiorum. Deum igitur time, et mandata eius obserua. Hoc est omnis homo. uale in Domino semper, et sic uiue ut et conscientia tua tibi interius perhibeat testimonium, et exterius ualeas esse fratribus in exemplum.



EPISTOLA III. AD EUMDEM. Afflictum consolatur. Ut ad uerum medicum Iesum Christum confugiat. Ipsi scribere supersedeat.


Dilecto suo in Christo fratri OSMUNDO monacho Mortuimaris, frater ADAM, seruus seruorum Dei, qui apud Perseniam militant, salutem in Spiritu sancto.

Importunitas est tedii mater, ubi eam ardentior dilectionis sinceritas non excusat. uerum nichil est uera dilectione fidentius, nec aliquid opportunius esse existimat quam importune illi insistere de quo fidit. Hec fiducia dilectoribus Dei prestat orandi constantiam; nec ideo ab instantia orationis deficiunt, quia in eo quem amant confidere se cognoscunt. Tu uideris erga me hanc habere amoris fiduciam.  Et ideo de tedio notari te non metuis, quia tribuit tibi confidentiam interne conscientia caritatis. Sed quid est, obsecro, quod tantum de teipso mihi conquereris, et uarias mentis tue egritudines mihi proponis quasi ad remedium et exponis? Aut quid potest habere commodi morbum suum ostendere eadem inualitudine laboranti? Annon quodam modo dolorem egrotanti exaggerat qui de se illi planctus et lacrymas exhibet quem potius consolari debeat? Infirmitates tuas illi potius debueras reuelare cui prestita est uirtus sanitas anime, et cui cum sanitate animi data est etiam peritia medicandi. Non enim statim qui mentis sanitatem, id est uirtutem obtinet, ideo medendi peritiam habet. Sed qui utrumque a Deo consequitur, feliciter male  habentibus presto est et medetur. Nam ridiculum est quemquam medicinalis artis exercere officium, et quibus curam impendit exhibere se languidum. Et uix efficaciam potest habere in exhibendis remediis, quem reddunt contemptibilem euidentis signa languoris. Cum igitur uirtus sit animi sanitas, cuius egritudo est uitium, egritudini tue remedium non exhibeo, qui in infirmitorio mundane miserie hoc morbo saucius usquequaque decumbo. Sic sic propter neglectam custodiam cordis abundat et superabundat uita uitiis, et ex languoribus abundantium uitiorum consensu adhibito uiperea soboles nascitur peccatorum. Agit siquidem intestina uitiorum inhesio ut pene continua sit in nobis peccati recordatio:  que tamen si delectationem secum non habuerit uel consensum, nichil per hoc agitur in Deum timentibus nisi bellum. De bello autem, si mens in constantie uirtute persistit, uictoria prouenit, et uictoria ad coronam prouehitur, quam nisi qui legitime certauerit non meretur. Satagit itaque animus uirtutis ut quia contraire non potest motibus primis, saltem usque ad delectationis uel consensionis periculum non labatur, ne etiam e uicino quandoque ad peruersitatem operis pertrahatur. uerum infelix animus meus et ex more primis motibus assidue quatitur, et ex cogitationibus ab eis orientibus periculose illicitur, et tantum ex morbo huiusmodi inualescunt delectatio et consensus, ut me sepissime ad consensionis illicite trahant opus. O si, quemadmodum  precipit sapientia, cor omni custodia seruaretur, nec animus ex peccati delectatione iniquitatem conciperet, nec ex concepto huiusmodi partus nequitie proueniret! Certe si Dei timor sollicitas exerceret excubias, ad cordis aditum omni prorsus nequitie negaret introitum, et, sicut ab ingressu anime per uigilantiam peccatum marceret, ita quod per negligentiam male intrare potuit, per penitentiam ab interioribus propulsaret. Est enim Dei timor amator innocentie, et nichilominus iustitie emulator, assuetus damna innocentie per iustitie rectitudinem restaurare. Dum enim anima, que ad Creatoris iniuriam innocentiam perdidit, per penitentiam de seipsa iustitiam Deo facit, nonne uidetur tibi per penitentiam reparare innocentiam, cui  sane multo gratius erat illam non descendisse de Hierusalem in Iericho, non in latrones incidisse, quam uulnerate a latronibus salutis remedia procurasse? Beatus tamen est qui prius amissam innocentiam penitendo resurgit ad iustitiam. Sed felicior est qui sic diuini timoris custodia communitur ut contra innocentiam quidquam agere dedignetur. Nihil igitur est diuino timore beatius; cuius pondere dum animus figitur, non per uaria uanis cogitationibus agitatur. Dum enim officii sui stimulo cor assidue tangit et pungit, aliud aliquid quam ipsam punctionem uel punctionis causam in memoriam uenire uix sinit. Qui dum ad ostium cordis salubriter et feliciter sollicitus custos excubat, amori ad solemnizandum interius locum prestat. Timor  siquidem sanctus facillime cogitationes otiosas a conspectibus cordis, dum Deo intendit, exsufflat, uoluptuosas desiderio proposite honestatis persequitur, malitiosas oppositione simplicitatis et pietatis exturbat. Per piam igitur sancti timoris sollicitudinem compressis incursibus uitiorum, sedatis cogitationum tumultibus, sabbatizante iam conscientia, amor solemnizat interius, et tanto iucundiores ferias agit quanto mentem liberam ad celestia affectanda cognoscit. Tu igitur, carissime, cum festiuitas huiusmodi ex amoris infusi beneficio letificauerit tibi mentem, habe me solemnitatis interne consortem; nec bonum collatum tibi facias singulare, sed amici adhuc exterius mendicantis in tuis  deliciis recordare. Frange, inquam, panem tuum mendicanti et esurienti amico; quia in hoc te uere amicum probaueris, si amici esuriem refeceris pane tuo. Panis tuus Christus est, panis tuus caritas tua est, panis tuus oratio tua est, panis tuus est compunctio lacrymarum, quibus non modo tua sed etiam peccata diluis amicorum. His utique panibus se die ac nocte refici asserit Propheta sanctus: Fuerunt mihi, inquiens, lacryme mee panes die ac nocte . Certe quanto his panibus auidius reficiebatur, tanto ad portanda aliorum onera fortior reddebatur. Celestis siquidem panis refectio ita confirmat cor hominis ut et ipse in laboribus possit subsistere et se fortem comportandis oneribus fraternis uelit et ualeat exhibere. Certe  qui panibus huiusmodi uescitur, tam fortis efficitur, tanto figitur pondere, ut non dico euertere, sed uix eum uane cogitationes et inutiles ualeant commouere. Dum enim uel ex Scripturarum uel ex lacrymarum panibus dulciter et auide reficitur animus in uinea Domini Sabaoth laborantis, non impellitur, non agitatur cogitationum flatibus uariis, quia ipse cogitationes, eo ipso quod uane sunt, solidatam consueti cibi fortitudine mentem a sue stabilitatis rectitudine non inflectunt. Cum panibus huiusmodi saturatus fueris, saltem serua mihi aliquid de reliquiis, ut ex eis refectus possim et ipse in laboribus meis subsistere, quos supra modum et ultra uires noueris excreuisse. Ceterum de anime tue egritudinibus, de quibus mihi in litteris tuis  conquereris, ad illius opem et curam festina confugere qui, iuxta uerbum suum, non sanis sed male habentibus uenit remedium exhibere. Ipse enim dicitur Christus, qui et sauciati uulneribus salutiferam unctionem apponit. Ipse dicitur iehsu, qui unctos a se plene saluti restituit. Medicine ipsius efficacie uolo te commendatum esse; cui tu deuote et humiliter supplica ut mee quoque inualitudini adsit ipsius gratie efficax medicina. De cetero, fili, noli mihi molestus esse, nec a me aliquid amplius queras; quia, licet respondere petitionibus tuis deinceps non proponam, te tamen in ueritate diligere, quandiu in ueritate steteris, non desistam. uale in Domino semper.



EPISTOLA Iu. AD EUMDEM. Arguit quod per interpositam personam responsum ab Adamo obtinere tentauerit.


Fratri OSMUNDO frater ADAM.

Astutus es, et callide agis, quid quod per te obtinere posse diffidis, per personam interpositam a me queris. Et reuera talem personam interposuisti cui, quod per eam postulabas, hac uice negare non potui. Sed forte alias aliud facerem, si tantam ab ea pro te instantiam sustinerem. Nunc igitur habes epistolam quam quesisti. Habes et cor meum in uisceribus Iesu Christi. Et licet me gaudeam a necessitate scribendi quiescere, tamen nunquam in Spiritu sancto desinam te amare. Utinam humilitatis  mee litterulas apud te reconditas detineres, nec tenuitatis mee inopiam ceterorum auribus intimares! Si enim per Scripturam prohiberis laudare hominem in uita sua, quomodo eniteris efferre laudibus mee rusticitatis opuscula, presertim cum secreti amoris nostri secreta colloquia deberent secularibus quibusque celari? Semper consueuit sancta dilectio collocutionibus secretis gaudere. Eo facilius hec flamma restinguitur cum uentis exposita inconsultius proponatur. Quod igitur tibi ex magno amore secretius dico uel scribo, uide ne per te fiat in propatulo. Quia, ut dixi, sepe flatibus uentose laudis tepescit aut exstinguitur uis amoris. uale in Domino semper.



EPISTOLA u. AD EUMDEM. De amore Dei.


Dilecto suo in Christo fratri OSMUNDO monacho Mortuimaris frater ADAM, humilis seruus fratrum Persenie, in Mortuomari mori uitiis et uirtutibus uiuere.

Utinam, fili mi, sit tibi mare mortuum quod fuit Isreli mare Rubrum, ut, dum tibi per illud liber transitus, duce gratia, datur, in eo cum suo Pharaone persequentes te Aegyptii submergantur! Gloriose enim sub manu Moysi triumphans de illis, per illud festinas ad solitudinem. Quippe qui didicisti experimento quod diuino amori sit amicissima solitudo. Qui enim amori celestium uacat, fugit  turbam, strepitus uitat, et frequens Marthe ministerium Maria fastidit, ut audire et uidere eo securius quo secretius Christum possit. Nihil certe tam facit ad amoris negotium quam solitarium esse, id est monachum. Nam religiosa et quieta monachi conuersatio ipsa est quam sanctus amor desiderat solitudo. Nec tamen amoris huius pietas in tante solitudinis otio constituitur ut pie sollicitudinis timore priuetur. Sed timorata et timida est semper amans anima, ne in amoris sui periculum sit a bono opere per negligentiam otiosa. Et talis quidem est amor diuinus. Sed nichilominus pia plenus est sollicitudine amor fraternus; et qui sinceriter alterum diligit, a dilecto respectus sui oculum uix reflectit. Ecce, fili, dilectionis tue suscepi litteras, et mihi  lecte sunt, et ex earum lectione cognoui apertius quod reuera amor nunquam est otiosus. Ubi enim infigit affectum, illuc dirigit oculum, nec insatiabili oculo patitur non uidere quod affectu tenaci et auido delectat amare. uidetur hoc sapere pete sententia, licet loquatur de dilectione contraria, in quodam uersiculo ita inquiens:

Res est solliciti plena timoris amor. 
Quemadmodum enim natura ignis non quiescit in sui nutrimentum sorbere materiam que ei supposita fuerit, sic mens, nimirum amantis desiderio amoris ignita, totam rem quam diligit in sui attrahit gaudii incrementa, sollicite de illa cogitat, letanter  de illa loquitur, et ubicunque thesaurum reposuerit sue dilectionis, ibi nimirum et affectum et aspectum delectabiliter collocat sue mentis. Ubi enim amor, ibi oculus, et iuxta euangelicam sententiam: Ubi est thesaurus tuus, ibi est et cor tuum . Habet quilibet in amore suo gaudium suum, et de re circa quam magis afficitur plenius gaudet et delectabilius meditatur. Et quid mirum, fili? Certe inter potentias anime nulla est amore liberior, nulla liberatior, nulla dulcior, nulla est eque fortis. Cum materiam sibi accommodam flamma illa inuenerit, ignescit uehementer, estuat dulciter, ardet suauiter; et cum fortiter accensa fuerit, uix eam res aliqua intercidit. uerum tibi considerandum est que igni tuo fomenta adhibeas. Non facillime potes decipi,  dum fortiter amas quod amore tuo dignum esse minime certius comprobasti. uirtuti impendendus est amor. Sola animi uirtus diligenda est in hominibus. Sed sola anima uirtus, cum sit appetenda, specialiter et inhianter imitanda est; est etiam, in quocunque fuerit, singulariter diligenda. Hec idcirco dixerim amantissime, quia nimium cito caperis, et me uideris diligere quasi de sanctitate mea conscius sis. Sed licet me quamuis indignum gaudeam diligi, nollem te tamen in amore cuiuspiam fraudem pati. Dilige Deum fontem sapientie, auctorem uirtutis, datorem gratie, promissorem glorie, beatitudinis largitorem. Seruire illi, regnare est; diligere, uirtus; inherere, sanctitas; peruenire ad illum, salus; illum tenere, honor et gloria;  cum illo esse, beatitudo et felicitas sempiterna. Ceterum, sicut asseris in litteris tuis quod nichil a me requiras, prohibitionem meam bene seruare uideris. Sed quid est, obsecro, mihi scribere, nisi alicuius responsi rescriptum requirere, ut, dum quasi compellor respondere litteris, indirecte litteras expetere uidearis. uerumtamen propter hoc non irascar tibi, si uolueris et potueris sepius rescribere mihi; quia reuera ex frequentibus litteris est amoris quedam probatio permanentis. Ego autem nichil aliud a te quero nisi ut pro peccatis meis ad Deum tua perseueret oratio, et sic per eius gratiam uiuas ut dignus sis qui quod petis obtineas; quia nulla mihi de meis meritis est fiducia, nisi me oratio adiuuet et subleuat aliena. uale in Domino semper.



EPISTOLA uI. AD ODONEM EPISCOPUM PARISIENSEM  . Arguit ipsum quod sue diecesis presbyteris tallias imposuerit


Patri in Christo carissimo O. Dei gratia Parisiensi episcopo, frater A., omnium monachorum minimus, salutem in spiritu scientie et pietatis.

Quoties scribit amicus meus, amicitie ratio et amoris pristini usus ad memoriam redit: non ita, fateor, uenerabilis Pater, affectio mea te sibi sentit accommodum, sicut ante consueuit aliquoties experiri. uerum non hoc amici uitio, sed affectioni potius uitiose ascripserim, licet occurrat mihi aliquid unde non immerito alterari dilectio uideatur.  Pro uario sane rerum statu amoris natura se uariat, et erga causas dissimiles, dissimilesque materias solet dissimiliter estuare. Cum igitur in uno eodemque homine amicum attendo et episcopum, et alterum familiari gaudeat diligentia, alterum uero pro dignitate sibi et exigat reuerentiam, amor reuerentie nescius dominiique impatiens, tante dissidentie non consentit. Ubi nimirum in amoris negotio interuenit necessitas reuerentie, amor patitur de inequalitate dispendium, seque suo iure caritas spoliari conqueritur, ubi exsulat a contubernio unitatis. Dum igitur honori impenditur debitum  reuerentie, nescia necessitatis dilectio, dum egredi terminos uicarie connectionis compellitur, in affectu procul dubio minoratur. Ex hoc efficitur ad uisitandum tardior, uerecundior ad colloquium, ad salutandum timoratior, ad petendum timidior, tenacior ad prestandum. Cum ego itaque sim inter modicos minimus, tu magnus inter maximos, que, obsecro, rerum tam dissidentium potest esse conuentio, ut in rebus tam disparibus amica sibi paritate dilectio delectetur? Non hec idcirco, Pater uenerande, dixerim, quod te desistam aliquando uenerari et diligere, dummodo apud te conuersari uirtus et ueritas non desistant. Illas enim diligere ad quamcunque se officinam contulerint, mei est omnino, Iesu opitulante, propositi; nec illi potero  per affectum deesse, quem gratia uoluerit tantis splendoribus illustrare. Et certe licet amor gratuitus omnem pene habeat necessitatem reuerentie suspectam, non potest amator uirtutis ista affectuose non diligere etiam in episcopis, licet satagat castigare affectum, ne se per effectum prodat foris. Applausus quippe contemptibilium erga spectabiles facillime de conuentu arguitur, unde consultius intra affectum puritas amoris se continet, quam se foris aliquibus indiciis manifestet. Ego proinde incola claustri dulcius et securius elegi frequentare Cisterciensis philosophie tugurium, quam amicum sequi et per urbes inuisere, quem me lugeo pene in episcopo perdidisse. uerumtamen damni huius in hoc idoneam recompensationem recipio,  si per uenerationem tuam misericordia et ueritas apud alios et maxime subditos faciunt quid faciendum tibi per sacerdotii ministerium iniunxerunt. Statua salis es, pastui et profectui animalium communem te exhibe, ut qui de modio erectus es super candelabri eminentiam, uniuersis ardeas in lucernam. uenit tempus ut, si que est glorie tue magis splendor elucescat, dum de firmamento Ecclesie ille Lucifer occidit, qui uite sue radiis et doctrine splendoribus tum toties hemispherium illustrauit. Te arbitror intelligere, sapienti enim loquor, quia de pie memorie cantore Parisiensi  id dixerim, et utinam de tanti uiri morte doleas, qui, secundum quorumdam opinionem, minime de  eius dolebas absentia, cui tamen rei fidem non potui adhibere! Omittenda sunt interim alia que fame tue imputat communis uulgi opinio duriori quidem inuectione dignissima, si esset qui te uere diligeret, et uera esse illa inueniens, te uere accessibilem amicis correctionibus inueniret. Sed forte causaris me irreuerentius loqui, nec omnino humilitatem id sapere, quod inuehor in episcopum tam audacter. Sed hoc est reuera quod dixeram, quia amor reuerentiam nescit; imo, sicut sibi animus, sic secure loquitur cum amico. Oblitus sum, fateor, episcopalis reuerentie, de antiquo amore  adhuc quid retinens, nec absens potero unquam parcere tibi: quantalibet debeatur reuerentia dignitati, zelus uitiis, amor debetur uirtutibus, et utinam emulatio nostra in amico non inueniat, unde uulnus ferat uel inferat, sed quod potius ipsum letificet, se delectet! Ceterum cum paternitatem tuam uidere per memetipsum meruero, exprimam tibi uiua uoce que nunc melius arbitratus sum reticere. Silentio tamen pretereundum non censeo, quod fere omnium opinione uulgatissimum, te uidelicet diecesis tue talliasse presbyteros, quod non modo a perfectione, uerum etiam a pietate et iustitia uidetur esse penitus alienum. In hoc, uenerande Pater, graue fecisti scandalum te amantibus, et qui de lucerna super candelabrum  posita flammam potius exspectabant quam fumum, te mirantur et dolent in hac parte potius fumare quam flammare. Fumus quippe oculis molestus esse solet et naribus, et qui de te exempla lucis uidere, et olfactum bone spei concipere se sperabant, in utroque de contrariis molestiam patiuntur. O quid uera dilectione fidelius? quid sincerius caritate que firma est? que dum ex modico fermenti totam massam corrumpi non dubitat, aliquo malo quod euitari ualeat cauteriari conscientiam non permittit. Utinam malum istud nec tu in consuetudinem ducas, nec exemplo tuo miser mundus ad consecutiam [consecutione] trahatur, quin potius remediis manifeste penitentie non esse faciendum dedoceas,  quod exemplo tui operis minus esse culpabile docuisti! Tantus quippe episcopus, tantum desideratus ab omnibus, tantis sanctorum omnium uotis a Domino expetitus, tantis fidelium lacrymis ad proferenda germina perfectionis irrigatus, non debet habere in conscientia, multominus agere debet in euidentia, unde sua ledatur opinio, unde tam deuota omnium exspectatio defraudetur. Quod si, ut dicitur ab aliquibus, te multis debitis obligatum necessitas aliquid agere compulit, ubi tamen tyrannica non interuenit extorsio aut potestatiua exactio, sed humilis ac supplex necessitatis insinuatio, aliquid benigne rogauerit, certe non hoc tam talliationem dixerim quam collectam. Licet enim et hoc perfectionem non redoleat, satius tamen fuit  hoc semel in uita agere, quam prepediente incerte mortis articulo, multa debita impersoluta dimittere in graue debitoris periculum et damnum irreparabile creditoris. Sepissime enim, imo fere semper istud solet euenire episcopis, illis obeuntibus, sic a potestate terrena bona eorum diripi, ut quod debuerint uel ordinauerint non patiatur exsolui. In meliorem partem caritas interpretari solet ambigna, quam conscientiam habueris in facto tu uideris, ne forte, quod absit! idolorum  auaritia, de Christianorum episcopo cultorem fecerit idolorum. uerumtamen etsi te non reprehendat cor tuum, species tamen mala facta est uniuersis in scandalum, dum et malis insultandi prestatur occasio, et boni se dolent in te perdere quod sperabant.  De cetero, Pater, aliqua in corde habeo, que longum et forte indignum erat scribere, que cum nuntius noster uel nuntii uiue uocis ministerio uenerationi tue expresserint, si exauditione digna iudicaueris, humiliter et obnixe postulo adimplere.



EPISTOLA uII. AD ODONEM EPISCOPUM PARISIENSEM, Tota est de amore et humilitate. Sub finem gratias agit de caritate duabus mulieribus impensa tempore famis.

ODONI uenerabili episcopo Parisiensi, quem in Spiritu sancto diligit, frater ADAM peccator, salutem.

In mentem mihi sepius uenit, ut tibi, amantissime, scribam aliquid, unde et quem affectum habeam  erga te, tibi aliquatenus innotescat, et tue erga me dilectionis affectio incalescat. Utinam sermo meus apud te olei uicem exhibeat, quod dum in amoris tui flammam mittitur, ex hoc flamma eadem nutriri ualeat et augeri! nutriri dico et augeri erga me, qui etsi non sum dignus quem diligas, quecunque tamen digna sunt non ambigo te amare. uerum alio bono non indiget anime mee mendacitas [mendicitas?], nec aliud de negotiis amicitie emolumentum desiderat, quam ut amare et amari feliciter mereatur. Hoc mihi totum est ad amicos negotium. Hec mihi in scribendo sola materies, nec aliud possum meis litteris laudare uel diligere, quam quod ita sufficit tenaciter nos unire. O felix unio, a cuius compage sanctus amor precidit et separat quidquid se a mundana non diuidit uanitate!  O felix amor qui, sicut trahit de animi uirtute originem, sic non habet aliunde quam de ueritatis operibus incentiuum! felix, inquam, amor, cui est inimica spes seculi, cui est tota ambitio in desideriis eternorum: amor nimirum sanctus quanto est corruptionis impatiens, tanto ei suspectum est quidquid nouerit subditum uanitati. Denique sicut non deest ei emulatio emulorum uehemens, sic non deest ei appetendorum cognitio, ne fallatur. Itaque de splendore ueritatis instruitur, ne eum multiplex uanitas tenebrose uarietatis obscuret. Satagente autem uirtute, ad desiderium incorruptionis accenditur et extenditur, ne eum concupiscentia carnis emolliat et eneruet. O si processibus eius perseuerantia non defuerit, quid in perfectione sanctus amor premii  obtinebit? Quid illi glorie erit, cum in pleno splendore ueritas infulgebit? Quid illi suauitatis et dulcedinis erit, cum perseuerantis uirtutis desiderio ad pleni amoris meridiem efferuebit? O beata exspectatio! o uotis omnibus remuneratio appetenda! o felix anima que, cum hanc margaritam inuenerit, pro comparatione ipsius quidquid est aliud distrahere non cunctatur! Corporis itaque et anime incunctanter est distrahenda possessio, ut thesaurum in agro absconditum ualeas felicius querere, effodere fortius, certius inuenire, retinere firmius, iucundius possidere. Abiicienda sunt onera seculi, honores computandi in nichilum, nequitia omnis repellenda ab animo, ut possit aliquatenus sancti amoris primitias pregustare. Sicut enim puris mentibus  dignanter influit, sic et liberas inuenire desiderat, quas non exturbet aut occupet terrene strepitus actionis. Ubi enim Spiritui sancto solemne Sabbatum agitur, feriata mente opus est, que aliquatenus seruilis operis deformitate non obnubilet spiritualium letitiam feriarum. In timoris feria de initio sapientie amor sumit exordium, peccatorum tumultibus finem ponens. In feria pietatis id agitur, ut cultui diuino intendatur sinceriter et oppressorum miseriis compassione sollicita succurratur. In feria que spiritus scientie nuncupatur, animus ad interiora se retrahens, sue pensat subtiliter rationis iudicium, ne ipsius caligante uel frigescente igniculo, in his que agenda sunt obscuretur. In feria spiritus fortitudinis prouidetur, ut, cum tempus tentationis  aduenerit, necessariis munita presidiis uiriliter anima reluctetur. In spiritu consilii felix feria celebratur, dum animus ad omne quod intendit, nichil de se fidens, Spiritus sancti consilium querit, seque aliis in eodem Spiritu consiliarium per omnia fidelem impendit. In feria spiritus intelligentie tante puritatis festiuitas agitur, ut non modo terrene affectiones animum onerent, sed etiam corporum imaginationes non subeant, ut tanto clarius celestia contemplentur, quanto felicius que terrena sunt interim in memoria habentur. Quid de illa extrema et suprema feria dixerim, que spiritus sapientie appellatur? Non mihi datum est experiri quam magna est multitudo dulcedinis huius Sabbati; quippe qui necdum precedentes ferias merui celebrare, sed  necdum in spiritu timoris Domini seruituti criminum et uitiorum tumultibus ualefeci, quo pacto de ceteris feriis sapientie, aut de ipso sapientie Sabbato audeam commentari? Ex hac ipsa presumptione facile est intelligere, me necdum intelligentie uel sapientie spiritum percepisse, qui de rebus tam abditis inexpertus ausus sum disputare. Confido tamen quia apud dilectoris animum amor excusabit excessum. Id nimirum habet sanctus amor officii, ut sicut delictum in dilecto nullatenus dissimulat, ita et confitenti dare ueniam benigna facilitate non negat. Reuera si inesset mihi timoris Domini spiritus, timuissem aut uideri magniloquum, et me potius sub modio humilitatis absconderem, quam in magnis et  mirabilibus super me ambularem. Humilitati sancte omnis fere est odiosa presumptio, et quantumlibet in sublimi excreuerit, nichil sibi tutius esse reputat quam latere prudenter; celo inhiat, dum se iuxta sui nominis rationem ab humo non diuidit, et quo se in sui estimatione inclinat inferius, eo celestium acclinis est altitudo. Nescio quo pacto etiam inclinare celos potens est spontanea humilitatis deiectio, et mira facilitate celestem exaltationem adipiscitur, dum humi leta residens, et de humo nichil appetens, de solo conscientie testimonio gloriatur. Non sic illa, non sic natione celestis superbia, que dum iuxta sui rationem nominis super se ire, et seipsam supergredi nititur, suo ipso pondere precipitata inferius confractione  insanabili dequassatur. Humilitati proinde omnis altitudo suspecta est, quam esse amicam superbie non ignorat. Quidquid caro gloriam reputat, odit et exsecratur humilitas, licet in sua simplicitate ita se contineat, ut de re nulla uelit uel audeat iudicare. Amans quippe silentium, secreti appetens, ita sue mediocritatis se coarctat limitibus, ut nichil aliud appetat, quam se scire. Scire alia esse credit superfluum, sciri ab aliis existimat ueritatem. Tam superfluitatis expers est, quam iactantie, in altero temperantia utens, in altero iustitie desiderio inardescens. Magnam hic aduertere potes humilitatis prudentiam, que municipium mentis his communit obstaculis, ad omne certamen inexpugnabilis ei est fortitudo. O felix, o uere necessaria uirtus humilitas, que, dum nichil  aliud quam se scire appetit, se minime ab eius scientia sapientie celestis thesaurus abscondit! Ignem quippe secreti amoris sub consideratione proprie uilitatis, quasi sub quodam cinere humilis animus contegit, unde se deuoti cordis officina ad illustrationem et feruorem accendit. O quam libenter humilis Christus ad diuersorium tale se colligit, ubi amoris ignem eius semper paratum aduentui humilitatis sollicitudo custodit! Ut enim dicit Psalmista: Ignis ante ipsum precedet ; et anima illa idonea est illum recipere, quem non oportet ignem aut oleum mendicare. De intus et de celo hec ueniunt, et qui ignem semel accensum in se uoluerit perdurare, omnes sollicite obtineat aditus, per quos uentose uanitatis leuitas ad exstinctionem  ignis ualeat insufflare. uerum etsi ignis qui uehementer efferbuerit uento flante non exstinguitur, sed accenditur magis, adeo tamen est formidolosa humilitas, ut nunquam de humili conscientie diuersorio progredi tutum putet. Ibi stellam maris Mariam libere cogitat, ibi feliciter assistit partui uirginis, ibi beate illi infantie delectabiliter adiocatur, ibi se totum uerbi coaptat cunabulis, morum innocentia felici colludit infantie, et in cordis iubilo pueri uagitibus combalbutit. Pretiosissimis habet pro sericis illis adornari panniculis, quibus obuoluitur uerbum infans. Deinceps ad diuinum illud pectoris sacrosancti sacrarium tota auiditate se conuehit, et quantum uacat, plena de celo ubera  sugit. Talibus interim nutrimentis tenera deliciatur infantia, ut, cum in uirum perfectum prouectiori etate profecerit, portare et peragere possit negotium crucis. Gratia sane hoc opus, quos uirtutis prouectio exercitatos pro consuetudine sensus habens de sapientie studiis imbarbauit. Mecum optime agit, si inter collactaneos suos me iehsu meus connumeret, si suscepto interdum ad matris ubera sue delinitionis sorbitiunculas partiatur. Ad hoc quippe Patris uerbum uite panis comminui uoluit in lacte carnis, ut qui in forma Dei cibus erat solidus angelorum, per abbreuiationem carnis exinaniret se in sorbitiunculam paruulorum. Obsecro te, carissime, cum tibi conuiuium esce fortioris sapuerit, cum te grandium cibus oblectauerit, in deliciis tuis ne sis mee  immemor paruitatis. Si ad celebrandum sapientie Sabbatum, interdum Spiritu sancto te promouente, perueneris, uel id saltem mihi impetra, ut de diuersorio non eiiciar uerbi infantis. Hic interim tota philosophie mee est ratio, alibi quam hic non possem esse suauius, hinc tota pendet exspectatio spei mee. Paruulus sum, cui lacteo cibo opus est, non solido, quanquam in incrementa mea transire non dubitem, quidquid amicorum meorum beata esuries de cibo deuorat fortiori. Ceterum, amantissime, uidebo faciem tuam, cum uacuum fuerit, quoniam nondum uacat. Anni presentis sterilitas, et totius mundi communis interitus me domi retinent, et quasi cuidam funeri assistere me compellunt. Egrediar tamen, Deo uolente, aliquando de sepulcro huiusmodi,  et in amicorum uisitationibus et colloquiis suscitabor. Tu eos interim meo salutabis ex nomine, quos me caritate non ficta diligere comperisti. Pro duabus illis pauperculis mulieribus, Deum, ut credo, timentibus liberalitati tue grates refero, quibus apud Balneolum hoc  famis tempore misericorditer ex parte maxima prouidisti. Ne trahat ab illis, obsecro, pietas manum, a quibus nondum famis necessitas se retraxit. uale.



EPISTOLA uIII. AD STEPHANUM CARTHUSIENSEM MONACHUM, ET PRIOREM DE PORTIS. De meditanda Christi infantia et passione.

Fratri et amico sibi in Christi amore uerissimo STEPHANO, monacho Carthusiensi, et priori de Portis,  abbates de Caroliloco, et de Sarnaio, et nouissimus omnium de Persenia, in Spiritu sancto amare feliciter et fideliter reamari.

Ex litteris tuis, amantissime, sumpta est tibi rescribendi occasio, in quibus postulas ut per unum ex nobis tibi uni trine nostre dilectionis unio se tibi uniens, de unico illo bono, aliquid consolationis rescribat. Et id quidem ex animo facimus, annuentes petitioni, et congratulantes affectui, nisi quod parcius laudare debueras, quos interius non uidisti. O quam tutum non est eorum insistere laudibus, quos adhuc conscientia peccati cauteriat, ne sic laudatum, quod facile euenit, tentet elatio, sicut notare consueuit adulatio laudatorem! uerum apud  impuras mentes hoc agitur, quas non elimat sancti amoris sinceritas, quemadmodum tua elimari et liquefieri in nos felici experientia comprobamus. Igitur quia nos tres artificio sancti Spiritus in funiculum casti amoris triplicem intorsisti, quo se tua innodaret affectio sicut in se, cum triplex sit, facile non poterit rumpi, sic a te, cum tenax sit, difficillime poterit denodari. Spiritus sancti artificiosa dignatio funiculum istum intexuit, qui tanto est in se ex glutino indiuidue caritatis tenacior, quanto eius constructio suauior est colligatis. Quam felicius est his astringi nodis, his uinciri nexibus, his a theatrali  mundi petulantia uinculis retineri, quam secularibus implicari negotiis, quam uitiorum arctari perplexitatibus, quam carnis illecebris retineri! O sancti amoris iugum, quam dulciter capis, quam gloriose illaqueas, quam suauiter premis, quam delectabiliter premiis honoras, quam feliciter uris, quam fortiter stringis, quam erudis sapienter! O felix amor, ex quo eruditur strenuitas morum, affectuum puritas, subtilitas intellectuum, desideriorum sanctitas, claritas operum, uirtutum fecunditas, meritorum dignitas, sublimitas premiorum! o felix amor, cui est in mundi contemptum ambitio, in uitia zelus, in peccata odium, in carnem pugna, in prosperis moderatio, in aduersis patientia, concupiscentia in promissis eternis! Hic amor nos unit, hic  nostre unioni te copulat, et qui unius moris in domo Dei nos efficit, ad unum uinee unius denarium de sancte unanimitatis perseuerantia per Dei gratiam aliquando promouebit. uerum interim nutriendus est amor, pascendus est alimentis sapientie, matris gratie blandimentis dulcioribus confouendus. Paruuli sumus, lacteis opus habemus sorbitiunculis; sed que nostre uirginis . . . insumatur. Ideo ad partum huius consulte refugimus, de diuersorio parientis eligentes non regredi, ut ad sacrosanctum pectoris uirginalis sacrarium plena ubera ebibamus. Mater nostra est, et mater dulcissima; abesse a tanta dulcedine teneritudo lactentium non ualeret. Alibi interim non possemus esse tutius, nutriri dulcius, confoueri suauius, custodiri firmius, instrui  melius, sanctius renouari. Quam iucundum est uerbi infantis se coaptare cunabulis, presepi assistere, locum non habere alibi quam in diuersorio, ubi puerpere non est locus! Non erat, inquit, ei locus in diuersorio ; ideo eum in presepio reclinauit. Non contingat nobis a diuersorio illo diuertere, ab illo auerti presepio, ubi in hordeum animalium frumentum uersum est angelorum. Ex quo enim granum frumenti celestis in terra cecidit, quasi in se hordei saporem et spem piis iumentis exhibuit, dum et Deitatis sue medullam tunicauit folliculo mortalis corporis, et se necessitatum mearum exasperauit aristis. Sed et nunc figuris quasi quibusdam pallearum folliculis medulla inuoluitur ueritatis.  O cum ad statum uenerit homo mortalis angelicum, nulla tunc cibo eius asperitas inerit, quem nuda ueritas ex adipe frumenti plenissime satiabit. Sed quid nos perfrui et fragiles de iumentorum oneribus, aut angelorum honoribus dicimus, qui pre teneritudine infantie nostre maternis adhuc delinitionibus indigemus? Satis est nobis, si materno incumbere pectori, si permittatur inter ubera commorari. Inde fluenta gratie, inde nutrimenta humilium, inde fluentis fluminis impetus ciuitatem Dei letificans, inde lac et mel summe suauitatis erumpunt, inde in uirum perfectum noster adoleuit paruulus,  qui se in puerum de magnitudine celesti abbreuians, nos sibi in collactaneos adoptauit. Putasne amantissimus puer collactaneis suis inuidet uiscera matris, aut matris ubera, qui ideo ipsam elegit in matrem, ut esset etiam ipsa humilibus in nutricem? Cum igitur asperitate hordei uesci non soleat teneritudo infantium, et minus sit ad esum frumenti idonea; interim nutriantur uberibus, et moltiori matris gremio foueantur; discant se uerbi coaptare cunabulis, pie simplicitati colludere, balbutientis commutire uagitibus, adiocari infantulo corridenti.

Tota hec est philosophia simplicium, dum interim defuerit etas uirtutis prouectior, que solito cibo uti idonea, perferende sit accommoda passioni.  Si huiuscemodi ludis Odonem tuum adhibere uolueris, non solum non abnuimus, sed etiam cum letitia suscipimus huic innocentie colludentem. Est enim ipse amator simplicium, et nostri dilector uerissimus, licet tu in amorem ipsius priuilegium merueris obtinere. Assume tecum hominem, et intra uerbi diuersorium, ipsum nobiscum constitue, ut de nostre uirginis partu pari letitia iucundentur. Si pastores aduenerint inter signa deferentes angelica sine nobis, de tante rei mysterio non mirentur; si stella magos adduxerit, aduenientium participentur letitie, et illis mystica deferentibus, nos que illis signata sunt offeramus. Nec dubium apud te aurum abundare quod offeras, qui pre auro Hierusalem  sterquilinium Babylonie contempsisti. Prouidendum est tibi ut de auri tui copia tui suppleas cantoris inopiam, qui adhuc specietenus huic mundo deseruiens uidetur et ipse ex animo lutum seculi calcare. Felicius erit desiderium cordis habitu pretendere corporis, et Dominice stigmata passionis preferre in facie actionis. uerum multa est illi in auro tuo fiducia, nec potest nobis letitiam sue bone uoluntatis abscondere, quod te quasi thesaurum in agro abscondito meruerit inuenire. Ubi enim celestis sapientie splendor rutilat, ubi ignite caritatis feruor, uel fulgor efferbuit, aurea sunt ibi secula, ibi abundat quo regii pueri dignitas honoretur. O si incensum diuine orationis uerbi offeramus incunabulis, et ita diuinum illud thurificemus  altare, ut totum puerpere uirginis diuersorium bono impleamus odore! Ibi certe dignum est non solum flamma feruoris deuote orationis incendere thura, sed et igne amoris uirtutum concremare aromata, ut testimonio aromatizantis conscientie non desit suaueolentia bone fame. Felix qui aurum et thus puero nostro obtulit, felix qui sacrificio tali myrrham adiungit! uides quia puer noster interim myrrham non offert, sed suscipit, et nos qui ei collactanei sumus, quomodo passionum amaritudines offeremus? Offeremus tamen, cum eo nos usque gratia eius prouexerit, ut dura pati et aspera etas uirtutis robustior possit. Interim passionis asperitas, amaritudo myrrhe tenere etati non congruit, nisi quod myrrha arcere uermes a conditis corporibus  consueuit. Ergo in fide passionis et mortificatione carnis myrrham magis suscipimus, quam offerimus, qui etsi ad fortia mittere manum non possumus, nos tamen utcunque intra Christi diuersorium a uitiorum uermibus, a peccati putredine custodimus. Iucundum est nobis philosophari de talibus, et merito in his solemnizat festiuitas cordium, ex quibus habet solemnis letitia incentiuum. Merito trine unioni nostre tuum compaginasti binarium, dum cantorem tuum, qui noster est tecum afferens augmentasti multipliciter festum nostrum. Dum enim tribus duos in caritatis compagine coniunxisti, quasi quinque uirgines inter non fatuas effecisti. Quinque, ait, ex eis erant fatue, et quinque prudentes . O si a quinario  nostro illa excludatur fatuitas, que a sponsi nuptiis illas quinque fatuas dicitur exclusisse! Fatuum prorsus est de titulo se uirginitatis extollere, et in uirtute animi rem nominis non habere. O si quinque prudentes fuerimus, et quinquepartitam sensuum continentiam incorrupta fidelitate seruemus! Incorrupta fides, immotumque continendi propositum faciunt mente uirginem, facit autem amor iustitie sapientem. O prudens uirginitas! o prudentia uirginalis, que, dum studio caritatis sue actitat, recte uirgo, id est fide mentis integra perseuerat! Felix cui datum est huius glorie uirginitatis iungere lilium corporis uirginalis! uernat intus, uernat et foris uirgo carne et spiritu, preferens rosam amoris,  carne lilium castitatis. Prudens uirginitas unctioni est amica, oleo non caret letitie, sine lampade et oleo non procedit, et lampadem quidem habet de perspicuitate puritatis uitream, de paupertate uoluntaria strictam, deorsum et clausam, de concupiscentia eternorum latam, superius et apertam. Sed unde habebit oleum, nisi se contineat intra puerpere nostre diuersorium, nisi se colligat ad uirginis partum. Ipsa quippe est oliua fructifera; oliua, inquam, speciosa in campis, ut gratia eius et misericordia omnibus sit communis. In campis posita florem campi protulit, ex cuius amenitate pulcherrima campestria sibi humane turpitudinis nuditas procurauit. Campestria sunt perizomata uelamenta turpitudinis, que dum flore isto sibi consumit, quicunque  per fidem et amorem uirginei partus criminum uerecunda deponunt. Cauendum est nobis, ne simus expertes olei, ne de fatuis uirginibus reputemur. Habemus puerperam nostram quasi oliuam fructiferam: que, cum sit mater misericordie, oleum lampadibus nostris infundit, et cum sit regina iustitie, ignem dilectionis accendit. Acceptis iam et accensis lampadibus, ad nuptiale Simeonis gaudium occurramus. Honestas certe sancte conuersationis gerit in nobis uicem lampadis, cum sit paupertate stricta et castitate clausa inferius, perspicua puritate interius, caritate superius dilatata, celestium contemplatione aperta. Acceptis itaque, ut dictum est, lampadibus nostris, accepto oleo de uisceribus matris uirginis, mutuato luminis radio a  stella maris, in letitia cordis iungamus nos letitie Simeonis. Nunquid sine nobis paruulus noster in templo presentabitur, aut sine nobis Simeon de nostra consolatione letabitur. Non expedit nobis paruulum illic abeuntem deserere, uel Simeonis illuc preconia non audire. Totum quippe quod agitur in nostre festiuitatis letitiam dedicatur. Sed nunquid qui puero nostro aurum, thus et myrrham cum magis obtulimus, pro eodem retrahendo columbam, et turturem offeremus? Non deerunt etiam nobis hic columbina simplicitas, et de incolatus prolongatione castitas, quibus si paritas gemine caritatis infuerit, Iesum sibi nostra deuotio retinebit. Ubique pueri puerum sequuntur, si eum in munditia corporis et cordis innocentia commutamus.  Ipso proficiente etate et sapientia apud Deum et homines, nos quoque incrementa sumamus de consimilibus alimentis. Semel ei adhesimus, collactaneos suos in omni tribulatione non deseret, et inter tentationum molestias confortabit. Quos fecit in se crescere, non sinet in se deficere, sed perficere, et occurrere in uirum perfectum solita largitate prestabit, si in his que in illo uidimus, aut de illo audiuimus facta per ipsum et audita ab illo sedula intentione uixerimus, quantum putas in fide eius et dilectione crescemus? Sic opus est certe ad crucem properantibus, quia nisi solidiori cibo et largiori usi fuerint, timendum est ne passionis pondus sustinere non possint. Hic iam intueri libet  iuuenem nostrum summam patientiam in patibulo preferentem, quem uidimus puerum in presepio summam innocentiam demonstrantem. Quam dignum esset, ut quos habere uoluit collactaneos in infantia, commilitones haberet in pena? Qui ergo astitimus uagienti in cunis, cur non patienti assistamus in clauis? Cur non ruimus in oscula et amplexus pendentis, cum nos ad hoc brachiis inuitet extensis? Propter nimiam caritatem, qua nos immeritos diligit, ad clauorum confixionem manus et pedes extendit. Caput spinis coronandum sine contradictione exhibuit, quod uix tremebundus Baptista tangere ausus fuit. A sputis et colaphis beatam illam faciem non auertit, in qua insatiabiliter sublimitas angelice puritatis intendit: insatiabiliter  dico, quia, etsi dum Iesu uisioni plene reficitur, nullum tamen ex satietate fastidium generatur. Est eis in plena satietate plenum desiderium, et in plenitudine desiderii omnium satietas est bonorum. Libentius forte audires nos loquentes de talibus, sed in magnis et mirabilibus super nos ambulare timemus. Reuertamur potius ad id quod pro tempore congruit; nobis redeamus ad consolationem uictime salutaris. Considera quia os uerbi incarnati innoxium, ex quo sapientie celestis flumina profluunt, in sua siti fellis potatur amaritudine et  aceti. Miro modo Rex iustitie totum se exponit iniurie et nocentis lancea militis latus transfigitur innocentis. Non attendis in uirgineo Agni corpore aperiri quinque uirginibus fontes quinque. Quam feliciter quinque sumus, si, ut supra dictum est, prudentes uirgines non fatue existamus! Habent enim prudentes uirgines duos fontes in Agno pedibus, in quibus ex spe misericordie cordium diluantur affectus. Habent et duos in confixione duarum manuum, ex quibus largiter et magnifice profluunt munera gratiarum. Fons quintus ex Agni latere profluit, qui de profundiori abysso ex parte cordis oriens, profusionis gratie fluuium mittit. Inde nimirum effluit et supereffluit, ubi omnes sapientie et scientie thesauros in se absconditos  Christi plenitudo custodit. Huius fluminis impetus totam Dei ciuitatem letificat, totam terram ad germinandum inebriat, nec esse potest in ea aliquid boni germinis, nisi de irrigante irriguo huius fontis. Utinam, frater carissime, unio nostra intendat hec studiose mirari, meditari assidue, pie uenerari, ardenter diligere, contemplari subtiliter, fideliter exoptare! Si in cellis cordium nostrum huic philosophie perseueranter institerimus, si huic uni bono indiuidua mentium unione adheserimus, uere erimus monachi, nostre unionis quinarium unientes uni sancte et indiuidue Trinitati. Ipsa enim beata Trinitas et trina Unitas est unica sanctorum exspectatio, et laborum sanctorum felix remuneratio  in cuius desiderio nos faciat unanimiter uiuere, qui nos fecit per amoris compaginem unum esse. uerum quia peccatores et miseri sumus, et procellis expositi magni maris, ad maris stellam leua oculos cordis, ut que nobis Solem iustitie protulit, iniustitie nostre querere ueniam nunquam desit, amicos nostros, quos in Spiritu sancto diligimus, orationibus tuis et tuorum commendamus attentius, non solum eos quos meruisti cognoscere, sed quos te constat in nostris cognitionibus possidere. Habeat hic epistola finem, sed finem non habeat amor, et probet effectus operis quam intentus sit affectus amoris. Amen, amen.



EPISTOLA IX. AD COMITISSAM PERTICENSEM  . Preclaram ei uite formam prescribit.


Dilecte sue in Christo illustri comitisse Perticensi, frater A. peccator, salutem in Spiritu sancto.

Deposcit a me tue deuotionis instantia, ut te aliquibus litteris de animi uirtute commoneam, et incitem ad desiderium eternorum. Felix plane et laudanda petitio, et utinam esset apud me unde felicem sortiretur effectum! uerum magna est anime illius temeritas, cui non se unctio Spiritus sancti infuderit, nec habere potest aliunde unde sibi uel alibi profectus materiam subministret. Ad  Spiritum proinde sanctum corde conuertamur et animo, et tu audiendo illi inhereas, et ego de illo hauriam, quo tu salubriter docearis. O quam illi opus est munda mente et humili, qui se in Spiritus sancti dedicat officinam! Officiosa nimirum humilitas, dum omnem fastum elongat superbie, et e diuerso fit initium sapientie timor Domini; sollicite prouidet prudens humilitas, ut illi incommodo hoc remedium opponatur. Dum itaque motibus elati timoris opponit se timor humilis, animam non patitur sordescere peccatis. Ceterum qui sine timore est, non iustificabitur; quia, dum negligitur aditus cordis, a penetralibus anime superbia non arcetur. uirtus humilitatis et per timoris spiritum exstinguit superbiam cordis, et nichilominus carnis terit  superbiam sancte remedio parcitatis. Amica sane est Spiritui sancto humilitas et mundum semper ei preparat habitaculum, cui displicere non ambigit cor immundum. Super quem, ait Dominus, requiescet spiritus meus, nisi super humilem et quietum et trementem uerba mea?  Ubi certe humilitas, ibi quies, ibi timor, reuerentia mandatorum. Humilitas te tibi homo ostendit quid sis, quid fueris, quid postmodum sis futurus. Paulo ante nichil eras; incipiens esse uile semen eras, nunc uiuis uile uas stercorum, paulo post uermium esca eris. Quid superbis, terra et cinis? Quid conditionis proprie obliuisceris? Quid non te citius morituram esse recordaris? Quid intendis mundo qui labitur, qui in percussionis sue fragoribus ruinam sui amatoribus  minitatur? Fallax plane est gratia et uana est pulchritudo, que non modo non faciunt longum gaudium, sed euanescunt citius in lamentationis eterne tormentum. Non sunt amanda que transeunt, non sunt amplectenda que fugiunt. Illis potius insistendum que feliciter permanent in eternum. Obstruenda est uia uitiis, peccatis prefigendus est terminus; ad lucem respirandum est gratie, ut nobis infulgeat dies glorie et honoris. Fugitiui mundi abiicienda est uanitas, mortificanda est uoluptas lubrici corporis, resecandum est omne superfluum, ut sancta frugalitas in Dei filiam te adoptet. Sobrius est spiritus uite, intem perantie nichil. Non diuertit ad animum, a quo frugalitatem  uiderit exsulare. Non interest ludis alee, non ei est cordi schaccorum otiosa sedulitas, ipsius puritati non congruit scurrilitas histrionum. Non affectat diuina puritas longos uestium tractus, ad nichilum aliud necessarios, quam ad concitandos pulueres, et ad gressus festinantium retardandos. O superflua uanitas! o inutilis ostentatio non sufficere pretioso cultui adornare sterquilinium corporis, nisi etiam longiori tractu concitati pulueres attrahantur! Ad iniuriam oculorum et narium hoc perfecit cordium effeminatio, quia et oculos claudere et nares obstruere, et auertere faciem solemus, ab huiusmodi pulueribus tali artificio concitatis. O infelix et prioribus incognita prorsus adinuentio, que iter impedit et uisum offendit!  Iter, inquam, impedit, quia superflue uanitatis ostentatio a ueritate sectanda cor auertit; uisum confundit, quia, dum per intuitum effecminate consuetudinis tentatio spectantibus ingerit se, ab intuenda celesti pulchritudine oculos rationis abducit. O consuetudo immisericors, ut unde debuit contegi nuditas pauperum, contegas et contrahas pulueres platearum. Non erubescunt femine nostri temporis probrose assimilari uulpecule, ut sicut bestiole ille pollent longioribus caudis, sic iste gloriantur in longis tractatibus fluxe uestis. O quam sepe, quod peius est, de predis pauperum, de spoliationibus uiduarum, de exactionibus pupillorum uestes huiusmodi conquiruntur! Hinc habentur mutatoria in perticis, hinc sumuntur impense  in sumptuosis beneficiis, hinc saginantur uentres in conuiuiis accuratis, et ab illis habet nobilitas seculi cibos lautiores, et queque pretiosa, qui pene assidue uiuunt in paupertate suprema. Utinam tu, filia, ista sepe recogites, nec iuxta exigentiam alti sanguinis tam affectes huic seculo conformari, quam placere illi studeas, qui altissimi Patris Filius uoluit humiliter humanari! Pensa quid illi debeas, qui et te de nichilo fecit, et sua signauit imagine, similitudine insigniuit, uisitauit incarnatione et conuersatione docuit, redemit passione, glorificauit resurrectione, sublimauit ascensione, Spiritus sancti gratia confortauit? Totam te illi debes qui se totum tibi contulit, licet te carnali marito placere oporteat; ille nichilominus ius suum  in te repetere non desistit. Certe licet animam et corpus creauerit, licet utrumque iuris ipsius sit, ius tamen tui corporis interim pro lege coniugii uiro cedit; sed animam sibi uindicans, in ius alterius transire non sinit. Carnalis maritus sponsus est carnis tue, Deus tuus sponsus est anime: neutrum tamen eorum nulla commouet zelotypia, dum ubique permaneas fidelis et casta. Celesti sponso debes anime pudicitiam, sicut carnalium carnem exhibere pudicam. Ille pudicitiam anime tue dotauit splendoribus angelorum, quam dotem in fidei mysterio et spei certitudine suscepisti. O si dotem hanc diligas, si sponsum hunc quasi parum tibi dederit non asperneris! Nobilibus es orta natalibus,  et secundum carnem regio procreata et sanguine uel semine; sed incomparabiliter es ex dote ista nobilior, qua te sponsus ille nobilis inuestiuit. Intende illi, illum dilige, ad illum suspira, quia ipse dulcor unicus, pulchritudo summa, gaudium singulare, ne propter alium ius suum illi negaueris, et cum iste carnalis uite afficitur, tu in illo celesti affici spiritualiter delecteris. Iustus quippe est, imo ipsa iustitia, coniugii legem ipse instituit, et dum reddis unicuique quod suum est, tu quoque expers celestis iustitie non existis. Sic igitur in carne tua ius suum exhibeas uiro, ut Deum non spolies iure suo, quia non cedet tibi in prosperum, si usurpatiue ius in alterius usum transferas alienum. Alligata es uiro, teneris ex necessitate  illi obsequi in quantum contra legem matrimonii nichil disponit. Ille enim est preferendus in omnibus, qui et in carne mortali transitorium ordinauit coniugium, et immortali anime immortalem se dedit sponsum. Illam proinde tui partem secundum quam desponsata es Christo, pretioso cultu exorna uirtutum, ut bonorum operum sobolem concipias de Spiritu sancto. Quidquid boni cogitas, quidquid boni loqueris, quidquid boni operis agis, totum de Spiritu sancto concipis, nec aliunde potest concupiscentia anime fecundari, quam de conceptione gratie Spiritus sancti. Summa itaque uigilantia opus est, ut omni custodia serues cor tuum, si tamen dedicasti illud in Spiritus sancti habitaculum. Quod si non feceris, quid agis? Qualis uel  quomodo sustines diem mortis cominus uenientis? ueniet, ueniet, et cito ueniet certissime mortis incertissima hora, et felix tu si, cum uenerit, inuenerit te paratam. Sit igitur tibi humilis animus, castum corpus, torus immaculatus, habitus moderatus, uictus sobrius, uultus uerecundus, sermo pudicus, munifica manus, que pro facultate indigentibus necessaria largiatur. Alioquin non poterit excusari coniugium, presertim cum non de imperio, sed de indulgentia concedatur. Nota quia indulgentia dum meliora non eligit, remedium quidem habet, sed premium non acquirit. Igitur coniugium quod de indulgentia concessum est, instituitur ad remedium, et ipsum inefficax, nisi trium bonorum obseruantia defendatur. Primum, est fides;  secundum, spes prolis; tertium dicitur sacramentum. Fides est, cum sic se inuicem seruant, ut nec alterutrum a carnis debito fraudent, ne dum uiuunt copulam alienam requirant. Spes prolis est, ut eo studio et intentione conueniant, ut de fidei sacramentis erudiant et Dei cognitione informent quod gignunt. Sacramentum est, cum duo in carne una uiuentes ita similitudinem Christi et Ecclesie sua unanimitate exprimunt, ut nulla ratione tam indiuidue unionis diuortium querant.

Si tribus his bonis coniugium a culpa defendentibus, opera misericordie et pietatis adiunxeris; si in ipso licito carnis opere modum mensuramque tenueris; si dies solemnes et ieiuniorum ferias  profectibus anime deputatis in huius carnis usum non usurpaueris, nequaquam a salute longe eris. Ideo mater eius dies illos instituit, ideoque tempora ieiuniorum obseruantiis deputauit, ut quidquid in carnalium transactionibus culpe admittitur, confessione, oratione, eleemosynis, in his temporibus diluatur. His temporibus conuenit animam uacare et uidere quam suauis est Dominus, que abunde experitur in aliis temporibus, quam feda est caro, quam uilis est mundus. Ecce, amantissima mea, formulam hanc me tibi depingere cegisti, ad quam si uiam tuam et uitam correxeris, et tibi gloriam, et mihi letitiam adaugebis. Ille tibi uires tribuat, ille te, sponsumque tuum, sobolemque tuam, in omni pace et salute custodiat, qui se diligentium  uota semper prospicit, et felici perseuerantie in premium se exponit. uale.



EPISTOLA X. AD GUILLELMUM NOBILEM ADOLESCENTEM. Timorem Dei in primis et Marie uirginis cultum ei commendat.

GUILLELMO suo bone indolis adolescenti, frater A. peccator, uanam sublimitatem alti sanguinis nobiliori morum gratia et gloria transuolare.

Postulas, fili, et instanter petis tuis litteris meis aliquam tibi uirtutum formulam excidi, cui tue initia imprimas iuuentutis. O uere laudabilis, et digna omni exauditione petitio, que signum future sit euidens probitatis! Utinam subesset mihi ratio, suppeteret ingenium, scientia infulgeret, afflueret  eloquentia, quo te uere propheticis studiis informarem! Puerum sane insignem moribus, generis sublimitate conspicuum, non decet ignobili degenerare studio, nec inanis scientie fallaciis dementari. ueritate opus est, non mendacio; certitudine, non fallacia; stabili inherendum est, non mobili; pleno incumbendum est, non uacuo; solido innitendum est, non inani. Qui aliter fecerit casurus est, et risum merito suo faciet spectatori. Filii hominum, usquequo graui corde, ut quid diligitis uanitatem, et queritis mendacium ? cum neutrum, siue uanitas, siue mendacium sit mansurum. Utrumque malum, utrumque uanum, nec aliqua ratione uestra dilectione est dignum; quod utrumque est damnabile et damnosum. Est solida ueritas, et uera  soliditas, que diligatur securius, queratur iustius, utilius teneatur. Ipsa est animi uirtus, uerbi uidelicet incarnati dilectio, quem nosse uiuere, cui seruire regnare est, et diligere sola salus. Ipsa est philosophia humilium, simplicium sapientia, letitia proficientium, peruenientium plenitudo. Disce, fili, huic philosophie intendere, et tuis honorare principiis, ut et tu ipsius initium consequaris. Huius initium sapientie timor est, qui dum ad liberalium artium scientiam paruulos nutrit et erudit, uitiis quibuslibet ferulam sue correctionis opponit. Sub timoris magisterio tenera paruulorum initia conuenit erudiri, ut ad disciplinas, quas diximus liberales, possint liberius postmodum promoueri. Timor amico  uerbere castigat animum, ne aut de generis, aut scientie nobilitate superbiat, ne de corporis incolumitate lasciuiat, ne de successibus, aut lasciuiis insolescat. Bonus magister timor est ubique, animum continua lectione sollicitat, ne interruptis seriis, ad otia uanitatis diuertat. Denique de parcimonia in conuiuiis legit, in cubilibus de pudicitia, de frugalitate in colloquiis, in actionibus de iustitia, in moribus de innocentia, in obsequiis de modestia, de disciplina in cunctis. Fili, si huius magistri ferule adolescentie tue manum non subduxeris, faciet te Dei docibilem, ac per hoc mortalis sapientie non ignarum. Dei quippe agnitio immortalis est sapientia, et si dilectio cognitioni adfuerit, bonum te facient et beatum: bonum primo,  beatum postea; quia ad beatitudinem gradus est bonitas, sicut fructum in naturalibus flos precedit. Ubi se bonus in florem non fuderit, inanis est fructuum exspectatio, nec illi beatitudo speranda est, cui bonitas non infloret. O si iuuentus tua floris huius amenitate uernauerit, uernantique pulchritudini etiam odoris suauitas societur! Huic certe flori non desinit decoris amenitas, et odoris suauitas, quia grauitas discipline et opinio bone fame inseruiunt bonitati. uerum floris huius genus multiplici diligentia colitur, et ad huius philosophie mysterium, septem quibusdam gradibus, quasi totidem disciplinis liberalibus peruehitur. Prima est artium istarum humilitas, per quam et homo ad sui cognitionem reducitur, et contemnenda seculi  uanitas edocetur. Secunda est pudicitia carnis, que carnalibus aduersatur illecebris, ut antidotum continentie incentiuis libidinum opponatur. Tertia est sobrietas, mater continentie, uel pudicitie que dum recidit omne superfluum, insolescere non patitur corpus celeriter moriturum. Quarta est ueritas que, dum regulis iustitie linguam erudit, uanitatem et mendacium labiis interdicit. Quinta est benignitas que, tam cauta circumspectione erga omnem hominem agit, ut nulli faciat quod iuste pati ipsa non uelit. Sexta est pietas, que tam larga liberalitate fraternis se necessitatibus exponit, quanta sibi subueniri in sua necessitate requirit. Septima est caritas, que, Deum tanto amore complectitur, ut mandatis eius nullatenus reluctetur.  Ex his septem disciplinis liberalibus prouenit bonitas cui summe bonus beatitudinem pollicetur. Que discipline merito liberales dicuntur, quia quos ad celestem philosophiam instituunt expeditos et liberos et libertatis spiritu plenos reddunt. De timoris autem magisterio, de magistri huius auditorio artes iste dicuntur, quia procul dubio, qui timoris renuit esse discipulus, nec bonus esse poterit, nec beatus. Scriptum quippe est: Qui sine timore est, non iustificabitur . Cum igitur timor sit initium sapientie, si sapere cupis, Deum time. De ipsius amore taceo; quia satis est tibi interim per timoris initium uitiis resistere lubrice iuuentutis, donec processu temporis ad uirtutes proficias:  quod ex studio fit amoris. Cum enim initium moribus sit anime, cui unitus est, sanitas, satis est interim morbi causas excidere, ut non fomenta uitiis ministrentur. Ceterum, fili, in fine epistole unum tibi consulte suadeo, quod sicut est iucundum et facile, ita et honestum, et utile, et plenum glorie et honoris. Mariam cole et dilige, illam uenerare et lauda, illi mundis et medullatis studeto placere obsequiis, quam sic non dubites totius dulcoris et odoris preferre plenitudinem precellentem. Illam tibi in matrem suscipe, in nutricem dedica, elige in sponsam, in amicam constitue: quam cum caritatis tue dono inuestieris, et amoris eius suauissimi predulcia oblectamenta persenseris, nullam prorsus aliam contingere patieris.  O felicem uiolentiam qua regnum celorum diripitur, quia reuera maxima opus est uiolentia in carne fragili et corrupta perseuerantis pudicitie propositum custodire! Illis tamen est facile, quos illexit amor nostre uirginis, que cum sit ubique imperiosa et prepotens, est etiam ex miseratione gratuita, si illam amaueris, tuumque illi dedicaueris corpus, tibi etiam non deerit amor meus. Alioquin quomodo potero uel illum respicere, cui tante suauitatis delicias uideam non placere? uale, uiue et dilige quam diligere est, uiuere et ualere.



EPISTOLA XI. AD G. MONACHUM PONTINIACENSEM. Formam instituendorum nouitiorum ei prescribit.

Fratri et amico in Christo carissimo G. monacho  Pontiniacensi, frater A. peccator, salutem in Spiritu sancto.

Importuna nimis instantia me, carissime, compulisti, ut tibi de edificatione anime aliquid scriberem, et maxime quod ad institutionem nouitiorum pertineat et doctrinam. Rem certe postulasti difficilem, ut quo modo nouitii instituantur edoceam, qui nec fui in mea conuersione nouitius, nec adhuc in mea hac conuersione [f. conuersatione] maneo innouatus. Cum enim aliquando canonice sinceritatis albedine infelici commercio in monachum denigrauerim, et nunc, Deo uolente, de plena illa et peregrina nigredine ad candorem uirginis liliose reuersus sim, licet me penitentem misericors illa susceperit, non tamen in nouitium me  recepit. Et certe cum ueterate deformitatem nigredinis nondum a me presumpte institutio nouitatis obliteret, quo pacto philosophari me compellis de sancte splendoribus nouitatis? Nouitius enim, si rem sui nominis tenet, eo a ueteris hominis deformitate exuitur, quo in noui hominis pulchritudinem per correctioris uite studium reformatur. Ego, ego nondum exutus a ueteri necessario tibi excidere formam noui. uerumtamen ex debito sponsionis mee teneor dicere aliquid, quia instantia tua promittere me cegit. Igitur quia nouitii a nouitate transsumuntur, que sit ipsa nouitas, que uetustas illi contraria inquiratur. Et quia non prius quod spirituale est, sed quod animale, de ueteri homine  prius uidendum est.

Quatuor sunt in quibus hec uetustas potissimum consideratur, scilicet amor mundi, cura superflua proprii corporis, usus peccandi, defensio peccati. Amor mundi triplici animum uetustate corrumpit: accendit enim eum ex desiderio dignitatis, inflat eum appetitu uane laudis, onerat et aggrauat diuitiis questuosis. Hec omnia, aut de cordis superbia ueniunt, aut eidem superbie fomenta suggerunt et supponunt. Illum uero animalis corruptionis dispendio necesse est antiquari et senescere, et ita propinquare ad interitum, quem constat ueneno superbie esse infectum. Antiquus enim serpens, dum initium omnis peccati superbiam humane nature in suis adhuc uitiis uenenatissime instillauit,  dum sue ueternose antiquitati illam obnoxiam fecit, indulta beate nouitatis gloria spoliauit. Quem igitur per superbiam terrene dignitatis inflat ambitus et extollit, uentose laudis anhelatio exsufflat et subruit, auaritia ex questu diuitiarum in puluerem spargit et perimit; hic talis ex multo uitiorum senio ueterascit. Et hoc quidem solet amor seculi in suis sectatoribus operari. Cum enim mundus in maligno positus sit, et nequissimum sit ipsum querere, cum uanitas sit et umbra uolatilis, et insanum sit post ipsum currere, non sane mentis est, sed desipientis hunc amare. Nam quid est amor mundi, nisi quedam phrenesis animi que, dum nescit que sursum sunt querere uel sapere, sed que sunt super terram, quasi a sensu bone ualetudinis  mentem efficit alienam? Qui itaque nouitiari desiderat, a uanissime uetustatis eius insania cor auertat; alioquin non poterit nouis sapientie interesse studiis, nisi prius, amota insani amoris amentia, factus fuerit compos mentis. uerum tunc primo ad mentem redire incipit, cum iam stabili proposito de seculo deserendo disponit, satagens ut extra limen proprie domus mundi eum non comitetur affectus; sed in ipso limine quo de propriis rebus cepit egredi, ibi incipiat mundo mori. Non, inquam, debet eum mundi amor prosequi ad portam monasterii, quia ibi secundum facit gradum, ubi etiam relicturus est corpus suum. Hinc est quod Deus ad Abraham sic locutus est, dicens: Exi de terra tua, et de cognatione tua, et ueni in terram,  quam monstrauero tibi . Terram quippe bonam et optimam, terram lacte et melle manantem non uidere, multo minus intrare idoneus, nisi prius a terra spinas et tribulos germinante, et a cognitionis carnalis affectu robur mentis effeminante exisset. Hinc est quod anime quam instruit Spiritus sanctus per Psalmistam, sic dicit: Audi, filia, et uide, et inclina aurem tuam . Audi, ut credas, quia fides est ex auditu; uide, ut diligas, quia multum proficit dilectio ex affectu; inclina aurem tuam, ut obedias et iussa peragas, quia dilectio comprobatur ex actu. In quo autem obedies, obliuiscere populum tuum, et domum patris tui; alioquin non concupiscet rex decorem  tuum. Non, inquam, erit in te decor, qui sit in concupiscentia regis, nisi de terra tua et de cognatione tua exiueris, nisi domum patris tui et populum tuum oblita fueris, nisi per obliuionem uitiis carnis et concupiscentiis moriaris. Hinc est quod per seipsum Dominus in Euangelio sic ait: Qui non reliquerit domum, uel fratres, aut sorores, aut agros, propter nomen meum, non est me dignus . Et certe si propter Deum relinquenda sunt licita et necessaria, quanto magis pro eo illicita et superflua deuitanda? Sed quia fugitiuum mundi perduximus ad portas monasterii, ut secundum innouationis sue faciat gradum, qui in exitu de Aegypto fecerat primum, nos quoque currentis orationis hic gradum figimus, ut recepto paululum  spiritu, hic secundum hunc gradum et eius considerationem fortius ascendamus.

Forsitan, carissime, dum hec legis, irasceris; et qui tibi petieras destinari utilia, forsitan irrides minus necessaria scriptitantem. Sane cum excusationem nolueris, sed nec dilationem recipere, factus sum insipiens, tu me cegisti. uerumtamen quod semel cepi, non desinam prosequi; et si petitioni tue non sufficiam, mee tamen utcunque satisfaciam sponsioni. Tibi enim, non iuxta uelle tuum, sed iuxta posse meum, spopondi me, si recolis, pariturum. Igitur qui, conuertendi studio, primum innouationis sue gradum fecit in contemptu mundi, secundum facturus est in ingressu monasterii, in postponenda scilicet cura proprie carnis,  que tamen, iuxta Apostolum, in necessariis non negatur. Carnis, inquit, curam ne feceritis in desideriis . Nature consulendum est, non culpe; necessitati prospiciendum est, non indulgendum uoluptati: uoluptas enim habet penam, et necessitas parit coronam. Et item illud de Regula : Mors secus introitum delectationis posita est. Cum igitur ad portam monasterii ueneris, et ibi uestem anime carnem exueris, et quam de mundo tuleras, ipsi adhuc reclamanti mundo remittis. Tuleras quippe uestem hanc de anathemate, de corruptione illam susceperas, enutrieras eam cum uitiis et concupiscentiis, et ideo extra sanctuarium debes dimittere quidquid in ea mundi impuritas potest reclamare. Naturam condidit  Deus, auctor culpe non exstitit; nec nos debemus odisse aut persequi quod suo non remittitur Creatori. Natura fouenda est, et auctoris sui mancipanda negotiis; curruptionem tamen et uitia, que a Deo non ueniunt, persequamur. Nemo, ait Apostolus, carnem suam odio habuit; sed diligit, et fouet eam, sicut et Christus Ecclesiam . uerumtamen in tantum carnem deseris, in quantum affectibus suis emoreris, in quantum uitiis suis et concupiscentiis suis ualefacis. Intra Spiritus sancti auditorium, nichil prorsus carnis est inferendum; sed solum sine carne intreat spiritus, ubi solis est spiritualibus intendendum. Non debent sane caro et sanguis spiritualibus interesse negotiis,  nec ea que ad regnum Dei et iustitiam eius pertinent participari digna sunt que regnum Dei minime possidebunt. Caro, ait Apostolus, et sanguis regnum Dei non possidebunt . Hoc est ergo carnem foras relinquere, nichil ei preter necessaria querere, et sola illa iudicare necessaria, que secundum discretionem Patrum potest ordinis forma pati, et locus tribuere quem petisti. Ne remanseris infra, nichil ultra quesieris, sed regia uia incede per medium, quia et superspatiosum est ultra limites Patrum progredi, et uitiosum est infra eorum terminos remorari. Si mediator uis amicitias iungere, si digne uis ministerio mediatricis assistere, uide ne discedas a medio, uide ne quid nimis, ne quid facias sine modo. In oculis hominum  piis conformare moribus conuiuentium, sed intus scientia coram Deo, si potes, alios transgredere diligendo, hoc solum est in quo moderator seculorum nostra delectatur immoderantia, cum nostri amoris in ipsum affectio sine modo intenditur et mensura. Ipse auctor omnium omnia condidit, et quod creaturis contulisse cognoscitur, hoc requirit. Habe pondus, serua numerum, mensuram tene, nec diuidi poteris ab auctore. Falsitas non habet pondus; unde fertur et euolat in interitum. Pondus nescit leuitas, cor non sinit esse stabile neque firmum. Numerum non seruat singularitas, cum sit numerus collectio unitatum. Ubi regnat diuersitas, non est collectio, sed diuisio unionum. Modum ignorat superfluitas, et nichil ab ea admittitur  mensuratum. Falsitatem deuitet sancta nouitas, ne quid in ea sanctitatis specie simulatorie pallietur. Singularitatem suspectam habeat, ne diuisa ab aliis, non cum aliis numeretur. Intemperantie superfluitatem effugiat, ne moderatori per immoderantiam reluctetur. Subsistat in pondere grauitatis ad disciplinam, in pondere ueritatis ad iustitiam, in pondere stabilitatis ad perseuerantiam, ne a proposito suo decidat, ne a loco quem elegit abscedat. Beatus plane quem ponderis grauitas reddit stabilem, ratio numeri socialem, moderatio mensure frugalem. Stabilem in fide, socialem in caritate, frugalem in conuersatione. Quid hic iam carnis remansit, quominus spiritus Spiritui sancto  intendere totus possit? Hinc iam ad lectionem tanti magistri, in secretarium animi de uariis anime officiis. Officia diuersa conueniunt, et pro deliciis affluentis et influentis sapientie de corporalibus cogitare contemnunt. Nam etsi intra monasterium de institutione obedientie corporales abundant obseruantie, nichilominus est eorum translatio spiritualis, quatenus agentis intentio sit celestis. Sicut enim celestia terrena intentione transacta plerumque agentibus carnalia fiunt, sic et carnalia spirituali intentione transacta his efficiuntur spiritualia qui hec agunt. De cetero sibi caueant qui spirituales esse contendunt, ne se eis Satanas in angelum lucis transfiguret, ne de pretextu salutis negotium perditionis obumbret. Prouideant, inquam,  sibi, ne sicut in tempore uetustatis sue habuerunt usum peccandi, ita in tempore nouitatis circumspecto careant timore peccati, quia contra peccandi usum solliciti habeant timoris remedium opportunum. Ut enim consuetudo peccandi de insolenti securitate nascitur, ita et assueto timore repellitur; quia, sicut est securitas initium malitie et progressus, ita timor Domini est initium sapientie et prouectus. Hic iam, quia loqui de tertio conuertentium gradu aggredimur, opportunum est, ut recepto paululum spiritu, ad exsecutionem sequentium reparemur.

Quantumlibet, dilectissime, ab hoc opere mee paruitatis dissentias, quod forte dixerim alia et aliter quam sperabas, tamen sicut spero,  nunquam sic auertes oculum, quin ex integro legas totum. Obsecro autem te, cum legeris, ne me nimis festinus damnaueris; sed prius omnia prospice diligenter, et tunc de his que reprehensibilia sunt, opportunius iudicabis. Certe cum amicus sis, amici turpitudinem non nudabis, sed satages quomodo apud te sit occultum quod pro uitio suo fore uideris occultandum. Ego autem ne reprehensionis formidine uidear ab inceptis desistere, nichilominus prosequar quod incepi. Cui celitus datum est pro amore paupertatis, mundi amorem contemnere, et continentie laborem carnis uoluptati preponere, satagere debet omnimodis ut usum peccandi eliminet timor Dei.

Sed, dicet aliquis, quomodo potest habere peccandi  consuetudinem, qui iam mundum reliquit et carnem? Sed certe qui per mundi contemptum et carnis despectum carnales illecebras deuitauit, huic contra spiritales nequitias certamen iuge remansit. Quid, si forte retinuerit in affectu, quod effectu relinquit et actu? O quanti hodie sub religionis habitu uiuunt, qui, etsi specietenus mundo uel carni non seruiunt, in corde tamen reuersi sunt in Aegyptum, et interna cogitatione relapsi sunt in peccatum! Speciem quidem sanctitatis actu et habitu preferunt, sanctitatis uoto et professione addicti sunt; sed nomen habentes quod uiuant, intus mortui sunt; quia, cum foris pauperes et continentes appareant, mente tamen ad gloriam transitorie  laudis, uel ad gradum cuiuslibet dignitatis aspirant. Cum enim per illa duo prenominata superius, scilicet mundi contemptum, et carnis despectum, spiritus immundus ab homine exierit, cum per loca arida et inaquosa, scilicet corda sanctorum spiritualia, requiem sibi non inuenit, ad prioris domus habitaculum semper redire intendit, et dicit: Reuertar ad domum meam unde exiui . Cum itaque uiderit domum illam mundatam quidem a pristinis sordibus, ornatam religiosis traditionibus, uacantem uero a spiritualibus desideriis, et cogitationibus otiosis intentam, tunc ad illam cumulatior redit, et deinceps sibi cautius hanc defendit. Assumit enim, ut testatur Dominus, septem alios spiritus secum nequiores se, et ingressi  habitant ibi. Tunc fiunt nouissima hominis illius peiora prioribus: quia, qui ante religionis habitum et uotum apparebat quod erat manifeste malus, deinceps intendit quod esse non satagit, uidelicet dici sanctus. O quam infelici commercio qui mundum cum immundo eius principe a Spiritu sancto expulerat, spiritumque suum Spiritus sancti magisterio uotiua necessitate subdiderat, iterum expellit, et effugat a se Spiritus sancti gratiam, et spiritum suum immundo remancipat possessori! Ex hoc hypocrita persequitur et effugat Spiritum sanctum, sicut et Spiritus sanctus discipline effugit fictum. Plane Spiritus sanctus non effugeret, nisi persequeretur eum aliquis et fugaret. Persequitur autem ipsum et effugat, qui eum pietatis gratia intentione  praue uoluntatis abnegat, speciem tamen uirtutis ad deceptionem et elusionem gratie usurpatiue retentat. Duplici quidem iniuria Spiritum ueritatis fictus prosequitur, quod et ipsum a se uiolenter extrudat, et uiolentius speciem eius ad usus contrarios raptor crudelis usurpat. O detestabile malum! o pene inexpiabile facinus sub pretextu mansuetudinis exacerbare summe mansuetudinem bonitatis? o summa infelicitas, sub noui hominis formam totum conformare se ueteri, et sub nouitii appellatione et habitu uitiose uetustatis retinere senium in affectu! O si post abrenuntiationem mundi, si post abiectionem corporis, negata fuisset ianua cordis, uigilantie commissa timoris, non intrasset ad cor spiritus fictionis! Solertissimus  est enim ianitor iste, et amori tam subseruit humiliter, et fideliter ministrat, ut nichil omnino quo amoris festiuitas perturbetur, admittat. Nunc autem quia et male ostium uiatori patuit, immundus spiritus, assumptis secum septem aliis spiritibus nequioribus se, ad suam domum recurrit, ut per septenarium comitantium uitium intelligas in mensura; quia enim septem diebus uniuersa temporalitas agitur, per septenarium uniuersitas designatur. Moneantur ergo nouitii ut in tertio gradu se credant timori, quia frustra facti sunt continentes, si aliquatenus sine timoris custodia dimiserunt cordis fores. Beatus plane homo qui semper est pauidus; sicut enim timor Domini malum non operatur,  ita qui fuerit expers timoris, esse poterit expers et salutis. Qui sine timore est, non iustificabitur; non poterit sapere, quandiu sine initio fuerit sapientie. Timor enim est initium sapientie, nec aliquid insipidum intus intrare patitur, ubi amor in splendoribus sapientie iucundatur. Splendores sapientie sunt uirtutes anime, per quas in secretario pii cordis festa continuantur amoris. O felix nouitas! o noua festiuitas, que non in ceno seculi, sed in celo puri animi celebratur! Ad festa huiusmodi inuitantur nouitii, qui tanto festiuius celebrantur interius, quanto uigilantius seruat cordis aditum timor sanctus. O quam strenue se habent animi de tanto ianitore securi! nec melius omni custodia cor nostrum seruare, quam si hunc  ianitorem habuerimus circumspectum.

De cetero humilitas comes timoris indiuidua tanto securius, quanto secretius cordis disponit officia; et quidquid in luce sapientie ordinatum uiderit, ad amoris arbitrium ordinat et componit. Humilitas sane nunquam sine contubernio discretionis progreditur; sed tanto se cautius ubique et in omnibus agit, quanto ex timoris familiaritate et consortio semper formidolosa, semper sibi suspecta existit. Humilitas mirum in modum quanto minus se reputat, tanto abundantia gratiarum exuberat; quia nimirum fons sapientie, qui de medio paradisi uoluptatis egreditur, in illam tanquam in locum humiliorem de supernis influere letatur. Hinc iam grata et gratiosa humilitas singulis quibusque  uirtutibus suas in mente mansiones constituit, officia singulorum disponit, et nichil tam in corporeis sensibus quam in affectibus anime geritur, quod non humilitatis timorate magisterio gubernetur. Denique intentioni rectitudinem et simplicitatem assignat, rationabilitati deputat sapientiam, et ut precipuam ibi discretio teneat mansionem, ad irascibilitatem se colligit emulatio, et zelus Dei secundum scientiam est exercendus. Concupiscibilitatem partitur caritas, geminoque in Deum et proximum hanc inflammat affectu. Intellectum irradiat ueritas, que, dum splendore suo errores quosque depulerit, ad gratiam quoque contemplationis perducit. Apud affectionis puritatem hospitatur misericordie pietas, et inde sine acceptione personarum miseriis necesse  habentium se exponit. In uoluntatis palatio iustitia sibi tribunal constituit, et inde moribus et operibus, sensibus et affectibus equitatis edicta imperiosa seueritate proponit. Pax uiro in conscientie testimonio sibi quietis cubiculum ponit, cui tanto suauius osculum iustitia porrigit, quanto omne peccati cauterium a ueritatis proposito tollit. Iustitia, inquit, et pax osculate sunt . Tunc nimirum pacem iustitia osculatur cum satagente iustitia, sic uoluntas ad unguem tota corrigitur, ut de nullo ipsius cauterio conscientia mordeatur. Sed et pax ipsa osculatur iustitiam, cum pacis eterne susceptio laboriosam iustitie remunerat actionem. Ecce que et quanta eis inueniunt,  qui nouis conuersionis sue gaudiis timorem deesse non sinunt. Reuera ibi locus peccandi consuetudini non habetur, ubi, iuxta Psalmistam, Domino in timore seruitur . Ceterum illi frequenter desipiunt, qui initium sapientie Dei timorem negligunt, nec tam sepius in peccata corruunt, sed etiam, quod grauius est, peccata defendunt. Sicut enim ille qui iustitiam innouat, semper se in principio sermonis accusat, sic e contrario, qui iustus non esse, sed uideri appetit, accusatus ab alio se defendit. Quanto nimirum subtilius laboriosa arte simulationis se fictus palliat, tanto grauius palliationis sue denudatio hunc molestat. Difficile enim qui fictus est, sic in sua preualet simulatione celari, quin ualeat signis aliquibus  deprehendi. Sed iam quia de quarto conuertentium gradu loqui incipere uolumus, hic ea de tertio finiamus.

Cum ab initio huius opusculi me prius de uetustate dicturum postea de nouitate promiserim: nunc autem cum de utroque nimis et permiste locutus sim, iure lectionis non mereor gratiam, quod meam nescierim aut neglexerim persequi sponsionem. Siquidem actum est. Sed tu, frater carissime, non acquiesceres, nisi meam prodere me insipientiam cegisses. Tibi ergo, tibi imputandum, quidquid in his litteratis inuenies minus rectum. Ego uero qui prodere insipientiam meam cepi, de quarto quod promissum gradu perloqui non desistam. Quam sit noxium, quam sit uetustati obnoxium peccata defendere, ex hoc satis intelligitur, quod  inter omnia salutis remedia nichil confessione salubrius predicatur. Et quid est confessio nisi proprii reatus accusatio, cum humiliter et aperte et integre et fideliter peccata sua illi confitens dicit qui super eum super hac re potestatem accepit: Teneor siquidem illi peccata mea per confessionem detegere, cui anime mee claues a Domino sunt commisse. Diuine institutio humilitatis remedium exhibuit, diabolice defensionis elatio excusationis latibulum adinuenit. Eadem quippe malignitate, qua uult et facit uirtutis emulus peccata fieri, eadem uult malignitate celari. O si primus parens humani generis excusationem non quesisset in peccatis! Certe si suam culpam humiliter excusasset [f. accusasset], non tam crudelem mortis sententiam  excepisset. Nunc autem delinquere et delitescere uoluit, qui cor suum in uerba malitie declinauit. Mulier, inquit, quam dedisti mihi sociam, dedit mihi de ligno et comedi . Quid miser agis? Quid culpam tuam in auctorem refundis? Num propterea ille peccauit, quia sociam mulierem tibi concessit? Tibi magis imputa, tu magis accusa, cum in tua esset potestate positum scire et posse uitare peccatum. Igitur, sicut in remediis aliquid humili confessione salubrius non habet, sic inter crimina peccati defensione nullum nocentius inuenitur. Qui peccata defendit, et ueritatem abnegat, et persecutor est pietatis. Qui confitetur et accusat, meretur iustitiam, et amicus efficitur ueritatis. Et hoc quidem agit timor humilis  per hoc iustificari impetrans a peccatis. Totum et iuge est timoris officium, uirtutibus dare operam, nominis confessioni insistere peccatorum. Mirabiliter confertur industria timoris sancte negotio innouationis, dum et cordis aditum foris a criminibus quibusque defendit, et incidentes intus pulueres lauacro confessionis abstergere satagit. Que sunt crimina non opus est tibi ostendere, quibus mundum aspicis plenum esse. Quid? incidentes pulueres dixerim forte, presertim cum pre sui subtilitate nonnisi forte, purgatioribus oculis uideantur. Quid autem sunt incidentes pulueres nisi cogitatus innumerabiles orationis tempore anime oculis inuolantes? Nonne  quasi quosdam infestissimos pulueres pariunt mille occursus phantasmatum, quibus orantes uel meditantes importunissime molestantur, cum presentissime maiestati diuine assistimus, et alia pro aliis aut cogitamus, aut dicimus, que nec nostri propositi sunt, nec loco, nec tempori congruunt? Quid aliud quam quosdam pulueres agitamus, quibus nobis serenum ueri luminis occultamus? Certe etsi pulueres isti oculos non eruunt nobis, confundunt tamen aciem, et ab intuitu uere lucis auertunt tempore orationis secundum presentiam corporis coram Deo assistere in choro cum aliis esse, et quasi aut negligendo aut contemnendo presentiam Dei per mundi spatia aut carnis uitia animaliter euagari. Spiritus  sane sanctus aufert se a cogitationibus, que sunt sine intellectu. Qui sine intellectu sunt, plane sunt irrationabiles, ac per hoc sunt etiam bestiales. Si itaque opus tuum sine intellectu fuerit, hoc est irrationabile, nonne erit obsequium bestiale? Sed si bestia tetigerit montem, lapidabitur , quia qui bestiali mente, hoc est sine intellectu, diuinis inseruit officiis, magis ex duritia cordis lapidei cruciatur quam oblectet eum diuine presentie bonitas tam suauis. Iugiter igitur et assidue de his est facienda confessio que abundantissime semper inuenit circa penetralia cordis, quod debeat accusare et plangere in facie sacerdotis. In planctum anime ueniat quod de preteritis malis nondum digne peniteat, quod malis instantibus prouide nimis restat,  quod accipiendis Dei beneficiis se indignum exhibeat, quod tot et tam sepe acceptis ingrata existat. Non negligat plangere et exprimere motus et resolutiones immunde carnis contra munditiam et gratiam honestatis. Sensus accusare non negligat corporales ad grauitatis et discipline discidium, pro suis diuersitatibus, euagantes. Delicta quis intelligit? Quis intellectum ad liquidum comprehendit? Quoties accommodamus aures animi suggestionibus inimici! Quoties affectu recurrimus ad oblectamenta mundi! Quoties efficimur transgressores uoti! Quoties negligimus precepta Dei! Quoties in diuinis officiis somnolenti sumus aut tepidi! Quoties ad obedientiam segnes et tardi! Quoties negligimus curam proximi! Quoties ei facimus quod  nollemus ab ipso pati! Quoties ab ipso exigimus districte, que ei, si exigeret, minime faceremus! Sepe aduersitate deiicimur, prosperitate extollimur. Sepe de bonis quod per gratiam Dei aut habemus aut agimus, non Dei sed nostram gloriam querimus. Sepe dissimulamus quod multum uolumus; sepe simulamus nos aliud esse quam simus. Sepe de malis in nobis agnitis minus quam oporteret confundimur, sepe in maledicta aliorum indiscreta emulatione inuehimur. Sepe contra Dei iusta iudicia murmuramus. Sepe cum fratres nostros edificare debemus, his potius corruptionis exempla monstramus.

Hec quidem omnia omnibus meis similibus satis  communia sunt, preter spiritualia que singulis pro casuum uarietate contingunt. Qui ita sub religionis habitu hec in se sentiunt et consentiunt, expertes procul dubio sancte nouitatis existunt. Qui uero sentiunt et dissentiunt, et ex ipso sensu dolent et plangunt, iugiter confitendo accusant, et quantum preualent corrigunt, sicut propter hoc nomen nouitii et uirtutem non perdunt, sic festiue nouitatis gaudio non carebunt. Perseuerantie studeant, desiderio puritatis insistant, et ut facilius suum obtineant desiderium, timor cordis non deserat ostium, quod ubi talis permanserit ostiarius, pereundi non poterit esse metus. Timor est humilitatis nutritius, confessionis seminarium, custos innocentie, patientie fundamentum. Timor est emulatio discipline,  castimonie paranymphus, uirga iustitie, misericordie consiliarius, initium sapientie, amoris preambulus, cubicularius conscientie, uite decus. O felicem animum, cui uitiorum uias timor obstruit, ut in his splendoribus sapientie deuotione libera solemnizet! Hic de contemptu mundi beata paupertas exoriens sitit adhuc ambitione nouitia uite diuitias melioris. Hic uirtus continentie de interdicta carnis superfluitate exhilarans exutum sua uetustate spiritum nouis gaudiis uite sociat spiritalis. Hic timor Dei consuetudinem peccandi exterminans non patitur inquietari a uitiis interne solemnia nouitatis. Hic confessio humilis de industria et operatione timoris cordis interiora circuiens, singula de peccato caute arguit et accusat,  ne de securitate solemnitas insolescat, et miro modo que facta sunt conferens, faciendis proponit ante oculos exemplar Dominice passionis. Dumque Iesum Christum et hunc crucifixum cordi reducit ad memoriam, in estimatione tante rei suam non reputat actionem. Et reuera que potest in nobis estimatio esse uirtutis, dum consideratur patientia misericordissimi Redemptoris? Non exhorruit sputis et colaphis illam faciem gloriosam exponere in quam angeli concupiscunt. Non ueritus est dorsum flagellis, caput spinis, membra clauis configenda supponere uel subiicere, que nichil penitus meruerunt. Meruerunt dico de pena. Nam dum hec tolerant sine culpa, nos a debito pene et culpe per indebitam gratiam absoluerunt. Nos igitur adherentes  illi, imitemur illum, et que illi de uoluntate nostra pro nostra necessitate promisimus, ad nostram gloriam, per eius gratiam pro nostre facultatis modulo persoluamus. Si durum uisum fuerit itineris arrepti propositum, ad nostre uirginis confugiamus auxilium, quia cui se misericordissima illa auxiliatricem prebuerit, in omni tribulatione nostra et angustia fortis erit. Candorem liliose eius innocentie trahamus in nos per munditiam conscientie, nec desit nobis cum pudicitia carnis instantia fecundi operis, quo ornetur fecunditas uirginalis. Ad nostre siquidem uirginis partum totum debemus habere respectum; et si ueri esse nouitii, et si uere innouari uolumus, noui partus gratie nouis et plenis desideriis intendamus. Si enim per ipsam iustificationis  gratiam possumus obtinere, sic ipsa duce ad gloriam poterimus peruenire, ipso prestante qui ex ipsa natus est iehsu Christus Dominus noster, qui cum Patre et Spiritu sancto uiuit et regnat Deus per omnia secula seculorum. Amen.



EPISTOLA XII. AD MARGARITAM uIRGINEM. Eius precibus se commendat

MARGARITAE uirgini, frater A. peccator, de immarcessibili castitatis lilio sponso uirginum complacere.

Quoniam Christum diligere tenemur, tantum ipsius templa uenerari et honorare debemus. Habitaculum  quippe ipsius est sincera castitas, illa maxime quam Christi uera caritas consecrauit. In hortis plane et liliis uernare flos campi et lilium conuallium Christus Dominus inuenitur. O si lilio rosa non defuerit, ut castitatis candor caritatis colore roseo suffundatur! Quam pulchre sunt gene, quibus ad plenum decorem amor honestatis se sociat, caritas castitati! Speciosum forma pre filiis hominum speciei huius alligat elegantia, quia uultus pulchritudinem morum simplicitas commendabat. Morum simplicitas, puritas affectionum, operationum iustitia, obseruantie discipline laudabiles dignam faciunt animam osculis et amplexibus Conditoris. O contractum uenerabilem! O nuptias honorabiles, a quibus omnis excluditur feditas, in quibus  nulla corruptio locum habet! O felicem sobolem, que de tali contractu processerit, que sicut de Spiritu sancto concipitur, ita etiam sancte matris Ecclesie uberibus enutritur! Ubera ista de celo plena sunt, lac spiritalis doctrine distillantia, quo sensuum simplicitas et innocentia ad uirile robur morum, diuini amoris et perfectionis intelligentie prouehuntur. Arbitror quod per Dei gratiam in hanc etatem perueneris, que non iam sicut collactaneo Christo Christi colludas cunabulis; sed Christo crucifigi idonea cibum possis mandare duriorem. Tu enim propter uerba labiorum eius custodire uias duras et cupis et preuales ad Crucifixi exemplum circa crucis titulos gloriari. uerum in lecto tali sponso tuo copulari non horrueris, ad  thalami gaudium quandoque peruenies, qui crucis expers est penitus et doloris et laboris. Obsecro te, dilectissima, ut cum in Iesu tuo bene tibi fuerit, pro meis apud eum excessibus depreceris. Cum solito profusius tibi splendor ille festinus arriserit, dilectorem tuum dilecto tuo commenda attentius, ut quem mente adoro et diligo, te satagente et orante, tecum ualeam obtinere. Amen. uale.



EPISTOLA XIII. AD GUILLELMUM HELIENSEM EPISCOPUM  . Dehortatur eum tacite a regis seruitio.

GUILLELMO Heliensi episcopo dominique regis Anglorum cancellario, frater A., salutem in spiritu ueritatis.

 Quod sublimitati uestre tam frequentibus litteris uel nuntiis importuni sumus, partim facit familiaritas uestra, qua immeriti fruimur, partim necessitas nostra, qua grauamur. uerumtamen neutra res apud liberales animos moleste accipitur, quia et familiaritati ne in contemptum ueniat, prouidet congratulantis amicitie ueritas, et necessitati misericordie compassio non negatur. Ex utroque igitur sumens audaciam, non uereor oculis uestris litteras etiam solito prolixiores ingerere, licet illos sibi detineat tam uaria, tam multiplex rerum occupatio, que etiam sibi deesse animum non patitur nec ad horam. In tanta igitur tamque communi  ruina rerum labentium animum habere perdidisse est, quia ubi per omnia discrimen uirtutum imminet, uix poterit uirtus ulla subsistere, quam solum diligimus in amicis; ubi nimirum illa perierit, amicos habere desinimus, et que conseruata poterat de amico generare letitiam, amissa tristitiam ingerit et dolorem. Felix amor! cui sola uirtus in causa est; et laudabilis est amicitia, que sicut aliunde quam de uirtute animi non habet summarium; sic nec aliunde sibi flagitat incentiuum. In illa et ad illam uenerationis uestre personam diligimus; et utinam mundane uanitatis diluuium, cuius tam periculose innatatis gurgitibus, hoc nobis bonum non inuideat in amico. Amicum sane uos dixerim, quandiu nobis animi uirtus infuerit, ut  uel ipsam adhuc habitam intentione seruetis sollicita, uel elapsam quanto citius maturetis ad integrum reparare. Quam difficile est incedentem per lubricum non titubare sepius, aut prolabi! Quam difficile est eum qui in obscuris graditur, non sepius pedibus suis offendere, corruere grauius, duriusque elidi! Preter morem est per crepidinem montis gradu fluctuare pendulo, et uento perflante et inflante, fortius de sublimibus ad infima non extrudi. Facile istis illa eueniunt quos amor uirtutis non solidat, nec illustrat cognitio ueritatis. Ubi hec duo defuerint, res est in periculo, nec aliud est uita talium, quam abyssus: abyssus, inquam, terra est, cuius facies tenebris tota obuoluitur, ubi minime uirtutis studio ueritatis cognitio suffragatur.  Quam felix anima, que thesauros huiusmodi habere non negligit, quam rerum talium sursum trahit ambitio, nec inferiorum et uitiorum feditatibus patitur implicari! Eius quippe dignitatis est animus, ut sit ei proprium sublimiora appetere, si tamen suo iudicio non fallatur. Ad hoc ueritatis splendor est utilis, qui cum de rationis ere totius nebulas erroris abduxerit, etiam in fulgentem sibi sine fraude penset et estimet ueritatem. Nulla deinceps ratione splendor ille tam feliciter infulgens animo seipsum estimanti uiluerit; sed agitur in eo quasi post matutinum meridies, cum de splendoris aspectu et usu in amoris desiderium inardescit. Ex hoc amor uirtutis splendori ueritatis adiungitur,  et exsultat in mente dies una que nota est Domino, dies letitie, dies festiuus. Hec est dies quam fecit Dominus, dies exsultationis, dies festus et dies letitie, cuius non merentur felices experiri radios tenebrarum filii infelices. Tenebrarum filios dicimus, qui de subterraneo misere carnis non exeunt, qui in carceribus corporum tenebrosis deseruientes operibus, nunquam alibi quam in sepulcris concupiscentie commorantur. O misera seruitus, et omni fonte lacrymarum plangenda subiectio, esse sub sensibus putare delicias, processum et impunitatem malitie credere gloriam, licentiam criminum, uirtutum preponere libertati! Quam longe sunt ista a filiis lucis, a celi ciuibus, a contemptoribus seculi, a iustitie dilectoribus, a sectatoribus Crucifixi! In  Aegypto sane Isrelitici non permanent, nec luti et lateris peccata affectant seruilia, multo minus apud Aegyptios apostatare emulantur. Non deterret eos maris Rubri transitus, nec solitudinis inexperta asperitas, quominus ad promisse delicias suauitatis aspirent. Quid de Moyse duce Isrelis dixerimus, qui non modo Pharaonis abominatur obsequia, uerum etiam populum officiosa persuasione sollicitat ad fluentem lacte et melle manantem patriam anhelare? Non decet ducem populi, Ecclesie presidem terreni regis inseruire satellitio; potius est opus eius de Aegypto progredi, et ingredi uiam quam repatrians Isrel imitetur. Crucis Christi baiulum tanquam ductorem itineris conuenit in capite processionis procedere, et ad perferendas pro salutis  adoptione cruces quaslibet exemplis preeuntibus animare sequaces. O infelicia tempora nostra! O dolendos hominum mores! O plangendos illos, maxime quos habere debuimus defensores! Ductores populi terre promissionis obliti sunt, et uoluptuose seruitutis illecti dulcedine, se et suos Pharaonis dominio pene ineuasibiliter subdiderunt. Utinam aliquando hec uobis Aegypti seruitus pre desiderio uere libertatis displiceat, et quod uobis collata scientia uos nescire non patitur, forti animo diligatis. Forti quippe animo, et masculine uirtutis substantia in Aegypto non uiuere feminam, ubi a Pharaone decretum est Hebreorum masculos iugulari. Felicius est in uirtutibus uiuere quam effeminari in uitiorum mollitiem, cum false dulcedinis metuenda  extremitas in eterne amaritudinis absynthium commutetur. Hoc optime nouit uestra discretio, et si mundus uobis imperans uos de rebus huiusmodi philosophari permitteret, et pleniorem scientiam et efficaciorem facundiam haberetis, faceretis et uos aliquando quod faciendum esse cognoscitis, et quod in his qui faciunt approbare uidemini et laudare. Si laudabiles sunt apud uos quos uite uenerabilis forma reddit laudabiles, dignum laude est ut eis quos laudabiles creditis, uos uite laudabilis consortio copuletis. Si morituri regis curia curis plena uos impedit, uestri potius curam cogitate officii, in quo uobis tanto opere dum creditis cure uestre ouibus est curandum. Ceterum, Pater, sicut uere optamus uobis que bona sunt, ita  sumus pro uobis orantes assidue. Utinam orationibus nostris nichil obuiet, quo sui efficacia uacuentur! Latorem presentium quem ad preceptum uestrum consensimus transfretare in Angliam, liberalitati uestre commendamus attentius, ut de ipso sollicitudo uestra prouideat, ne  in dispendium glorie uestre, et in nostre filialis amicitie lesionem, tanti itineris labor, presertim cum dispositione uestra arreptus sit, sine fructu remaneat exspectato. uale.



EPISTOLA XIu. AD AMICUM. Excusat se quod eius petitioni non possit facere satis.

Patri et amico carissimo in Christo, frater A. humilis  eius filius, a desideriis carnis Christi carcere cerceri.

Totum, Pater, humilitati uestre debeo: et utinam tanta esset uoluntas obsequii, quanta mihi est uoluntas obsequendi! Nunc autem impossibilitas que uoluntati mee facit uerecundiam, facit etiam amicum in sua pati petitione repulsam. Inconsueta nimirum presentis temporis sterilitas, et paruulos meos ablactare me compulit, et ad aliarum domorum ubera transmittere nouissime magno dolore cordis mei cegit. Unde interim, absente conuentu, neminem licet recipere, presertim cum sine fratrum nostrorum consilio minime tale quid aliquando promittamus uel presumamus. Facile recipiet excusationem discretio, et inter ueros amicos defectum  quem facit impossibilitas, uera dilectio non causatur. Ceterum de sanctitatis uestre statu, nos inquirere amor filialis sollicitat: et utinam que circa uos aguntur possem sepius agnouisse! felicem plane nos dixerim, cui Christi solitudo tam dulcis est, ut quidquid in Aegypto est sapidum, nobis faciat fastidire. Beatus plane cui oblectatio seculi uenit in tedium, qui lutum Pharaonis contempsit et lateres, et pre auro Ierusalem sterquilinium Babylonie conculcauit. Quam felix est eius exspectatio, qui ad studium uirtutum se transtulit, cui solus est in desiderio Christus, cuius anima splendor beate immortalitatis illuxit! Non diffido de uobis quin uel tenax Christi amor retineat, et quantaslibet labentium  ruinas cognoueritis, uos stabile mentis propositum in amore permanentium solidabit. Arcta quidem est uia uirtutis et ardua, sed contemptoribus seculi leuigat eam suauis unctio que de Spiritus sancti dulcedine cordis influit mansuetis. Facite me, obsecro, experientie illius uestre participem, qui, etsi petitioni uestre effectum pre difficultate non tribuo, amare tamen uinctum Christi sinceriter non desistam. uale.



EPISTOLA Xu. AD NICOLAUM. Hortatur ut Christo mente semper adhereat, eiusque presertim infantiam contempletur.

Nicolao suo, frater A. peccator, in Spiritu sancto amare fideliter et amari feliciter.

 Instantie tue me debitorem constitui, cum petitioni tue me satisfacturum promisi. uerum, etsi petitioni tue aliquatenus satisfecerim, deuotioni tamen non arbitror satisfactum: auida quippe est sancte deuotionis esuries, et dum fame sitique laborat, iustitie minime de inopia sufficiens, percipiet alimentum. Erit tibi proinde respectus in Iesum, ex quo tibi plene satietas emanabit. Est quippe diues in omnes qui inuocant illum, et qui unus cum illo efficitur spiritus, non deficiet omni bono. Est nimirum fons bonitatis misericordie pelagus, ex quo profluunt et affluunt carismatum dona, flumina gratiarum. Inde piis cordibus influit magna multitudo dilectionis, quam abscondit timentibus se ipse qui solus timendus est et amandus. Timor ipsius  initium sapientie est; et amor, cum perfectus fuerit, sapientie plenitudo. Felix anima quam timor initiat ad sapientiam, amor in sapientia perficit et ad splendorem prouehit sempiternum. Primus timor dum declinat a malo insipientem tenebris se opponit. In ipso sane tanquam in ueri luminis aurora finem sortitur nox criminum, et accipit initium lux salutis. In illo sapientie matutino nocti malitie prescribitur terminus, et sapientia etiam de suis initiis uincit malitiam et expellit. O sapientie diem! O splendorem gratie, que ignorantie uel malitie tenebras suo eliminat matutino! O lumen amabile et admirabile puris interim hauriendum oculis, donec pleni amoris lumen elucescat et incalescat! Certe cum uenerit amor, cum meridies efferbuerit,  cum aquiloni discessum imperauerit, auster nichil deinceps obscurum aut frigidum in nostre rationis ere remanebit. Nihil enim de spiritu intelligentie, quem per initium sapientie matutinus splendor infundit, meridianus amoris feruor imminuet: quin potius quanto ardentius diligetur illa inuisibilis pulchritudo, tanto se conspectiorem purgatio mentibus exhibebit. Sic iam celebrabitur secrete illius contemplationis solemne sabbatum, ad quod perducit et dirigit precedentium obseruantia feriarum. Prima siquidem feria est spiritus timoris Domini, qui mentem, resolutis uitiorum tenebris, quadam noue lucis iucunditate perfundit. Secunda feria est spiritus pietatis, qui pie fidei fundamentum collocat  et componit, et ad diuini cultus amorem mentem emollit. Tertia feria est spiritus scientie, que, dum fluxos motus fluctiuagosque discursus lubrice sensualitatis sub iudicio rationis coarctat, recteque intentionis firmitatem ab his lubricis motibus alienam separatamque demonstrat, quasi aquas inferiores in unum locum congregat, et aridam recte intentionis apparere facit, quam pro sue grauitatis pondere, aut pre spiritualium graminum fecunditate terram uocat. De hac arida Dauid loquitur, dicens: Anima nostra sicut terra sine aqua tibi . Quarta feria spiritus fortitudinis est, qui dum nos contra rebelles motus, et aduersantes incursus zelo discretionis accendit, et ad exsecutionem bonorum operum fortes et longanimes  reddit, firmamentum fidei nostre quasi quibusdam sideribus exornat et pingit. Fides enim sine operibus mortua est ; sicut et firmamentum, nisi haberet et luminaria, esset obscurum. Quinta feria est spiritus consilii, qui, dum astuta hostis maligni consilia menti denudat et retegit, quasi quasdam bestias et reptilia super faciem terrenitatis nostre repentia ad cautele nostre circumspectionem ostendit. In hac etiam feria, id est spiritus consilii, degimus quando de his in quibus a Deo nobis consultum est, nostris proximis consulimus. Sexta feria est spiritus intelligentie, qui dum nostre regionis aciem inuisibilium cognitione certam et nobilem reddit, quasi tunc primum et plene formatum hominem in paradisum uoluptatis inducit.  Septima huius feria, id est Sabbatum, spiritus requietionis, spiritus sapientie est, per quem mens tanto celestium non modo splendore cognitionis, sed sapore dilectionis afficitur, ut quidquid celeste non sit, et in tedium et amaritudine conuertatur. Tunc anime ista experienti erit ex sententia animi illud propheticum dicere: Secretum meum mihi, secretum meum mihi . Tunc sponsa nichil aliud querens, nec inferius resilire appetens exclamat letabunda et laudans dicit: Dilectus meus mihi, et ego illi . Quid putas tunc gaudii erit anime, cum de medio filiorum, in quibus pascitur Agnus ille, auribus eius insonuerit cantilena omni suauitate iucundior, omni iucunditate dulcior: Iam hiems abiit, imber transiit et recessit, flores  apparuerunt, florentes uinee odorem dederunt?  Et reuera iam non erit in mente hiems malitie, qui temperantiam uernantis amoris exasperet. Non in carne erit locus miserie, quam imber lacrymarum ex ui doloris inundans deploret. Nil aderit, aut inerit, quominus sit, aut plena in mente illuminata de amore Conditoris claritas, aut in carne glorificata de corruptione uoluptas. Tunc ueraciter cor et caro exsultabunt in Deum uiuum, et nouitate mirifica immarcessibiliter reflorentes, illud Dauidicum decantabunt: Letati sumus pro diebus quibus nos humiliasti, annis quibus uidimus mala . Bonum quidem esset nos hic esse, uerum precedentes ferias, quas prius nominauimus, agere antea nos oportet, quam mereamur  quid sit uel potius quid sapiatis hoc Sabbatum experiri.

His ergo omissis que supra nos sunt, ad que non experiendo transuolauimus, ad timoris feriam, cuius interdum obseruantia prauitati nostre magis congruit, redeamus. In hac timoris Domini feria, tanquam in initio sapientie, tanquam in aurora diei gratie, tanquam in ingressu lucis eterne, oportet satagere paruulos, ut prima celestis prophetie discere studeant elementa. uerbi proinde infantis magisterio subdenda est nostra infantia, si forte Deus ex ore infantium et lactentium dignetur perficere laudem suam. Unctio quippe ipsius magistra est, que docet hominem scientiam, paruulosque docet  de omnibus, et sic conualescere facit in uiros. Unde et aderit unctio, cuius discipline magisterio se subiiciunt humiles, Spiritus sancti discipline . . . qui fictum effugit, et a cogitationibus se elongat: quibus ipsa unctio non tribuit intellectum. Sane timor, eo quod mentem humiliat, illuminat, eoque humilibus dat gratiam Deus et intellectum dat paruulis unctione magistra: timor autem ea ratione humiliat, quo aut compungendo ut stimulus, aut conterendo ut malleus timorem animi detumescere facit. Detumescit autem animi timor, cum uanus et uentosus mundi amor intra cordis uesicam male collectus eiicitur, et uice eius locum occupat amor uoluntarie paupertatis. De cetero timorata humilitas affectum componit, affatum corrigit, maturat gestum,  actum castigat. Denique ab affectu longe facit elationem, ab affatu iactantiam, gestui arrogantiam, actui ostentationem subducit. Dehinc illustrata hac luce clarius deprehendit cauendum esse diabolum, quod hostis salutis sit; contemnendum mundum, quod uanitas sit; despiciendum corpus, quod corruptio sit; deplorandum spiritum, quod peccato consenserit; soli Deo seruiendum esse, cui seruire regnare est, quem cognoscere ueritas, diligere uirtus, apprehendere est summum bonum. Huius prophetie prima, ut dictum est, elementa circa uerbi cunabula discere conuenit paruulos, qui uerbi abbreuiati, id est incarnati, mysterio innocentis animi simplicitate congruunt infantie, celestis uagitibus pie se humilitatis studio coaptantes. Transeamus  igitur usque Bethlehem, et a seculi actibus diuertentes, subire nullatenus humile Christi diuersorium dedignemur. Ibi puer natus est nobis, ibi filius datus est nobis, cuius exinanitio nostra fuit repletio, cuius est abbreuiatio eruditio paruulorum. O felix tugurium! O regum palatiis diuersorium preferendum! quod celestis magisterii auditorium factum est, ubi uerbum paruulos tanto intelligibilius de presepio erudit, quanto eis per silentium sue infantie noua mire humilitatis decreta proponit.

Unde, fili, si uere prophetare appetis, a Christi diuersorio ne discedas. Ibi uerbum infans uagit quidem in cunis, sed pre Tullii facundia, imo pre eloquiis angelorum ille uagitus est eloquens: linguas  infantium fecit disertas. Ibi angelorum satietas modico lacte alitur, sed cuius alimento humilium nutrita simplicitas in adultam prouehatur etatem, ibi inaccessibilis splendor obuolutus est uilibus pannis; sed quibus sordes criminis detergantur. In presepi illo angelorum frumentum in hordeum uertitur, sed cuius pabulo iumenta in comportandis oneribus roborentur. Et certe Christi diuersorium, claustrum dico intra monasterium, monasterium dixerim ad quod diuertens a malo; ut bonum facias, diuertisti. Presepium intra diuersorium, claustrum dico intra monasterium, cui te professionis uinculo, et loco discipline, tanquam mansuetum animal obligasti. Quid autem hordeum dixerim in presepio, nisi ordinem  qui tenetur in claustro, uel intellectum sacri eloquii, qui difficulter elicitur de littere integumento, uel certe sacrosanctum Christi corpus, quod de altari sumitur in sacramento. Ariste quippe et palee hordei, asperitates et difficultates quas tolerari oportet inter obseruantias ordinis instituti, designant nichilominus figuras et integumenta sacri eloquii, signant et sacramentales illas species sub quibus uera sumitur Caro Christi. Quid, inquam, sunt ille species, color et sapor, forma et pondus, quibus tantum mysterium obumbratur, nisi panni illi quibus uerbum infans in angustia presepis obuoluitur? Horum fide et dilectione, frequentatione et imitatione, quasi quodam lacte tenera simplicitatis nutritur infantia, quousque adulta in dies alimenta  possit capere fortiora. Cibus sane fortior est inimicos diligere, sui contemptu gaudere, usque ad crucis ignominiam Christum sequi, cum illo cruci affigi, penam sine culpa patienter amplecti, pre desiderio et contemplatione quecunque terrena sunt obliuisci. Cibus iste grandium est, et eorum qui pro consuetudine, iuxta Apostolum, exercitatos habent sensus. Utinam tu sis unus ex eis, qui cibo uti tam solido habearis! Mecum optime agitur, si infans presepis incola, amator diuersorii, teneritudini mee de suis sorbitiunculis aliquid largiatur. Utinam detur mihi assistere Genitricis eius uberibus, paruuli interesse uagitibus, et ex his discere quod tutum sit sapere, et retinere iucundum. De cetero, frater carissime, quia epistola modum excessit,  ego hic finem loquendi faciam, non amandi. Obsecro te ut orationi insistas et operi. Adolescentie tue tempora ueritati subiiciens et uirtuti, uenerabilem Patrem tuum salutabis ex nomine meo, sed et priorem quoque et cellerarium, quos sinceriter diligo, ex me fideliter salutabis omnes, cum opportune occurrerint, quos mihi caritatis glutino noueris adhesisse, si schedulam istam penes te retinere uolueris omnino, transcribe epistolam, et fratri Eurardo de Sarnaio, ipsius nomine in salutatione posito, ex parte mea transmittes, eadem quippe promissione petitioni eius teneor, qua instantie tue fueram obligatus. Quod si, ut fieri solet, minus sederint animo tuo que scripta sunt, hanc ipsam schedulam, prius nominato eius, ut dictum est, nomine  posito, cum opportunum fuerit, ex parte mea dirigere non moreris. Explicit.



EPISTOLA XuI. AD ABBATEM DE TURPINIACO  . Agit presertim de amore, de pietate erga Dei Genitricem et in eius Filium.

Patri et amico in Christo carissimo uenerabili abbati de Turpiniaco, frater A. peccator, salutem in Spiritu sancto.

Sanctus amor, qui nos mutuo mentium nexu deuinxit arctius, non differt ulterius reddere quod promittere non neglexit. Bene recolis, amantissime, nec excidisse tibi existimo, quid tibi fuerit, te instante, promissum. Tua certe dilectio, que tantopere gauisa  est de promissione, suspendi exspectationis sue gaudium non passa est uel obliuisci. Sed quid a me exspectas ut gaudeas, nisi amari fideliter, et id experiri fideliter [f. feliciter]? Erit quidem modus sane experientie tenor dulcioris epistole, si tamen dulci prodierit de affectu. Affectus meidulcedinem meis experire in litteris, quanquam de affectu et testimonio operum affectus soleat certius estimari, uerum in affectu uis amoris intenditur, nec alium amoris mei tu queris affectum, quam si in te totus transeam per affectum. Casti nimirum amoris sanctitatis ad interiora cordis se colligit, dum suspectum habet omne quod foris est, nichil securius esse existimat, quam, teste conscientia,  se celari. O felix amor! cui est inimica spes seculi, qui decurrentis mundi curis non curans, non sumit de carnis uoluptate fomentum. Incentiuum habet aliunde de celestium adeptione sollicitus, de terrenorum contemptu non negligens, ad omne quod non decet impatiens et de acceptis beneficiis non ingratus. Amor igitur sanctus habet in animi uirtute seminarium, cui fundamentum et tenor est in incorrupte desiderio ueritatis. Tota mihi tecum est de amore materies, sed de illo, cui uirtus in causa est, in studio ueritas, puritas in desiderio, in opere pietas, in uiuendi forma institutio discipline. Nihil est amore dulcius, et cum ipse sui ipsius sit pretium, est etiam ipse pretium sibi. Contrariis certe rebus nomen amoris commune est, sed ex his que dicta  sunt, suspicio tollitur uniuersa. Quod si proprium uelimus ei assignare uocabulum, dilectio in Scripturis, siue caritas appellatur; hoc interest quod nomen amoris naturalem magis sonat potentiam, efficientia uero gratie exprimitur nomine caritatis. Inter potentias anime nulla est que amore sit dignior, dulcior nulla, nulla est eque fortis. Indignum plane ut quod nostri est melius, ad rei uilioris desiderium se inclinet, aut seipso gaudeat amor, aut si ipse sibi non sufficit felicius querat gaudium in supernis; in supernis est gaudium quod de summi boni cultu et amore suscipitur, cum pietate et studio colitur singulari. Hoc bonum quod solum et summum est, sicut solo amore queritur, amore solo apprehenditur, sicut apprehensum solo amore tenetur.  Amor querit, amor inuenit, amor tenet et retinet, nec dimittit: Tenui, inquit, eum, nec dimittam . Amor quippe pie querit, feliciter inuenit, beate perfruitur et impletur. Non querit sine lumine, sine suauitate non inuenit, sine satietate non fruitur, nec finitur. Hoc bonum quod summum creditur, sicut nichil habet ultra se, sic infra quod sufficiat nichil habet. Summum quippe bonum Deus Trinitas est, ideo summum quia a se existens, per se sufficiens, plena potentia ingens [uigens?], plenam sapientiam habens, plena bonitate indeficiens. Inuicte est potentie, que existentiam contulit uniuersis. Indecepte est sapientie, que dedit ordinem formamque creatis; incorrupte bonitatis est, que utilitatis  mensuram pro sue uoluntatis arbitrio singulis partita est creaturis. Huius boni cognitio te bonum facit, felicem delectatio, siue dilectio, cuius perseuerantia faciet de fruitione beatum. uerum ad splendorem tante gratie, ad glorie tante delicias, gradibus quibusdam animus proficiens euolat in sublime: Et primus quidem gradus est ab omnibus prorsus illicitis abstinere; secundus est, si ita contemnas illicita, ut nec ueniant in affectum; tertius est queque etiam licita, quantum necessitas patitur, fastidire; quartus est iugis et feruens obseruantia mandatorum; quintus est diligens et assidua animi circumspectio ad custodiam puritatis; sextus est uirtutum  ambitio, profectusque esuriens spiritalis; septimus est inter ipsas uirtutes emulari carismata meliora; octauus est in acceptis carismatibus humilis et deuota gratiarum actio et uox laudis; nonus est, si, pre summi boni desiderio, nichil de uisibilibus transeat in affectum; decimus est castigare memoriam, et corporeas imaginationes abigere.

Ne desiderate Rachelis dulcedinem Bale importunitas mentiatur; solet enim sepius contemplanti accidere, ut cum Rachelis pulchritudinem, id est, contemplationis puritatem desideret; Bala ancilla Rachelis, id est corporalis imaginatio, Iacob desideriis se ingerat importune. De cetero ultimo loco Iacob Rachelem complectitur, Estherque coniungitur speciose pre amore deficiens Assuerus. Animus  nimirum, ascensis his gradibus, dum ad defecate puritatis consummationem, quantum pura mortalitas pati potest, peruenerit, experientia suauitatis mirifice liquefit; liquefactus clamat, et dicit: Defecit in salutare tuum anima mea, et in uerbum tuum supersperaui . Memoriam abundantie suauitatis expertus eructat et laudat, miratur et clamat, dicens: Quam magna multitudo dulcedinis tue, Domine, quam abscondisti timentibus te!  Obsecro, carissime, si, te promouente Spiritu sancto, ad id loci quandoque perueneris, amici tui memoriam in tantis deliciis non postponas: memento, inquam, mei, cum bene tibi fuerit, et licet introducere nuptiali ueste carentem non audeas, ne confundaris, amicum querere uel indulgentiam delictorum.  Ego enim infelicissimus hominum, qui cum temere audeam de talibus commentari, nec primum adhuc gradum mereor attigisse; totus quippe in illicitis diuersor, qui cum illicita tam sepe commiserim, merui etiam licita mihi non licere. Quomodo audeo in celum os ponere, et de summi boni disputare natura uel gloria, cum malorum meorum me opprimens cumulus, me pene reddat bonitatis expertem? Quid ad miserum de rebus beatis agere? Quid ad uitiosum disserere de uirtutibus? Quid ad corruentem deorsum pertinet que sursum sunt demonstrare? Heu! miser et moriens, pauper et ignobilis, iacens in sterquilinio criminum qua fronte proloquitur et perorat? Nouo presumendi genere de studiis philosophie philosophatur  insipiens, et inexpertus non confunditur quod non didicit edocere. Factus sum quidem insipiens, sed amor tuus me compulit, et mea sponsio cui tenebar: si excessi, da ueniam, quia in mirabilibus et in magnis super se mee paruitatis tenuitas ambulauit. Amodo utendum est mihi uoce mediocri, et de his potius que ad curam uulnerum pertinent, sermo fiat. Igitur cum infirmis oculis splendor celestium sit difficilis, ad columnam nubis et caliginis lippientes oculos reflectamus. Columna sane nubis et caliginis est firma sublimitas nostre uirginis, ex qua quidem sibi caliginem claritas deitatis obduxit. Dum enim uerbi omnipotentis splendor per conceptum uirginis obuoluitur nube carnis, quid aliud fuit in illa carne peccati similitudo nisi in nube  caligo? Nubes, inquit, et caligo in circuitu eius ; quia uerbi splendor et purissime carnis nube obuolutus est, et in eadem carne est infirmitate circumdatus. Sed in columnam quam premisimus intendamus.

Attendamus quam firma, quam fortis, quam recta, quam leuis, quam porrecta est, quam sublimis, quam firma est cui celum et terra innititur; quam recta que peccati maculam nescit; quam leuis est que nullam duplicitatis fugam admittit; quam erecta est que meritorum altitudine omnem creaturam transcendit; quam sublimis est quam Altissimi Filius dignissimam sibi matrem ab eterno preuidit; quam felix est que Dei est et mater et sponsa, porta celi, amenitas paradisi,  angelorum domina, regina mundi, sanctorum letitia, aduocata credentium, fortitudo pugnantium, errantium reuocatio, penitentium medicina. O certa salus! o compendium uite! o spes uenie unica! o suauitas singularis! Merito tu es domina. Penes te bonorum omnium est reposita plenitudo. Reconditi sunt apud te thesauri ueritatis indeficientes et gratie, pacis et misericordie, salutis et sapientie, glorie et honoris. Tu mihi es in fluctuatione anchora, in naufragio portus, in tribulatione subsidium, in dolore consolatio. Tu es in oppressione subuentio, in opportunitate auxilium, in prosperitate moderantia, in exspectatione letitia, in labore recreatio. Quidquid de laudibus tuis garrire possum, tua est laude minus, omni laude dignissima. Si linguis hominum  et angelorum eloquar; cum me totum effudero, parum erit. Ad illam potius tui laudem me transfero, que in amoris carmine sic cantatur: Que est ista que progreditur quasi aurora consurgens, pulchra ut luna, electa ut sol, terribilis ut castrorum acies ordinata?  His uerbis breuiter et subtiliter, ueraciter et sublimiter, laus exprimitur sue glorie quadriformis. Cum enim nasceris, quasi rutilans aurora consurgis, ortus nimirum tuus uicem aurore tenuit, in quo dies gratie cepit; nox uero infidelitatis et ignorantie finem fecit. Cum Solem iustitie concipis, more lune etiam fulgentis solis beneficio illustraris. Luna enim a sole lumen mutuat, quia ei natura spissioris corporis  negat, unde quidquid habet pulchritudinis, habet ex beneficio mutuati splendoris. Cum Solem iustitie paris, soli congrua similitudine compararis, Sicut enim dum prolato radio non corrumpitur aut minuitur solis corpus, sic te parientem non uiolat prolatio sacri partus. Et quid, o electa ut sol, quid est partus tuus, nisi solis cuiusdam splendor eternus? Splendor hic ubique lucens etiam in tenebris, etsi tenebre eum comprehendere non merentur. Denique splendor hic illuminat omnem hominem uenientem in hunc mundum; sed homines dilexere magis tenebras quam lucem. Tibi autem, mater misericordie, competit electio solis, que splendoris eterni radios exhibes uniuersis.

Ceterum cum de seculo nequam assumpta es ad  celestia, facta es omni nequitie spiritali terribilis quasi castrorum acies ordinata. Fuisti itaque aurora consurgens in ortu, lune pulchritudinem plane habuisti dum gratia plena facta es. Tu uerbi incarnati conceptrix soli merito comparata es manens illibata in partu, terribilis ut castrorum acies ordinata in transitu, quo celis letantibus, angelis obsequentibus, sanctis exsultantibus, uexillis uirtutum coruscantibus, terribilis demonibus apparuisti.

Igitur, carissime, tota est nobis fiducia in partu nostre uirginis, et licet indignus existam, eius laudibus insistere non desistam. Si indiges misericordia, apud uiscera uirginis copiosior inuenitur; si ueritatis cultor es, age gratias uirgini, quia uirginee  carnis ueritas de terra orta est, quam tu colis, si pacis sectator es: nichilominus age gratias, quia ex ea tibi nascitur pax que exsuperat omnem sensum; si es exsecutor iustitie, uide ne ingratus sis uirgini, quam ipsius utero mediante iustitia de celo prospexit; si fides tua aliquo partis contrarie pulsu quatitur, respice uirginem, et quod erat titubans, stabile solide stabilitur; si concupiscentia carnis te delectat, respice uirginem et periculum castitatis aufertur: si mentem pulset elatio, in uirginem uerte intuitum, et de merito humilitatis uirginee tumor animi detumescit; si iracundie accensus es facibus, oculos leua ad uirginem, et de eius tranquillitate mitesces: si de uia uite te ignorantia aut error abduxerit, ad stellam maris  Mariam respice, et in luce eius ad ueritatis semitam reduceris; si uitium auaritie idololatriam imperauerit, recole munificentiam uirginis, et cum paupertatis amore tibi ueniet pietas largitatis. Ad omne periculum pietas uirginis subuenit, et potens est subuenire. Age gratias eius partui, de cuius plenitudine carismatum uniuersitas emanauit. Nobis peperit uirgo, noster est partus, nobis natus est puer, et filius datus est nobis. Quam iucundum est et innocens colludere paruulo, coaptari cunabulis, uagitibus commutire! O quam felix infantia, que tali combalbutit infantulo, et eius panniculis se inuoluit. Pannis quidem, quibus uerbum infans inuoluitur, sordes criminum deterguntur, uagitibus  paruuli ploratus compensantur eterni, quos irrisores innocentie merebantur. Fascia qua stringitur in cunabulis, sancte est religionis districtio, cuius institutione religamur in claustris. Fenum in quo iacuit, quod subtus se habuit, indicat carnem que spiritui subiicitur. Quid Deus quia repositus est in presepio, nisi quia animarum positus est cibus in altari? Presepium quippe illud altare exprimit, quia in sacro-sancto Christi corpore animalia pia pascit. Hec sunt quibus erga nos Dei amor ostenditur. Hec sunt quibus amor noster accenditur et nutritur. Horum consideratio timorem incutit, ad pietatem mouet, erudit ad scientiam, ad fortitudinem roborat, acuit ad consilium, illustrat ad intellectum, inflammat ad sapientiam, preparat ad coronam.  Ideo nimirum uerbum omnipotens se abbreuiauit in paruulum, ut infantibus infans congrueret, et se humilis humilibus coaptaret.

Tota interim sit nostra philosophia de uerbi incarnati infantia, et que ex ea metuntur aliquatenus erga nos amorem Dei studeamus pro uiribus et fideliter remetiri. Eamdem dicere mensuram non audeo, quia sicut bonitatis eius et sapientie non est numerus, sic amor eius immensus est eternus. Se ex toto amat, qui totus essentialiter est amor, cui non est aliud amare quam esse. Quam differenter amant, amor et amans, affectus et afficiens, qui amor est et qui particeps est amoris! Tota se deitas effudit in hominem, totam se anima exhibuit ad obedientiam, totum se deposuit corpus ad mortem,  mortem autem crucis, sic toto se nos amauit Omnipotens, et parum est si totum quod sumus, si totum nostrum modicum impendamus; nos pro illo mori uolumus, et ipse maluit mori quam nostro deesset amori. Sed prematurum est iam de morte paruuli agere, cuius paulo ante adiocabamus cunabulis, felici eius infantie colludentes. Obsecro te adhuc reuertamus ad cunas, adhuc infantizemus, cum paruulo, nostre nutrimentum infantie de eius sorbitiunculis insumentes. Adiungamus nos sugenti ubera, si forte de predulcissimo illo lacte nobis aliquid instilletur, mihi de collactaneis suis cum pectus matris non innudet, dat eis locum ut et ipsi inter ubera commorentur. Ubera illa de celo plena sunt et indeficienti suauitate reficiunt, nec lactentium  multitudine uacuantur, sed nec mater illa se misericors negare solet lactentibus, licet totam illi unico se conseruet. O ubertas indeficiens! O magna multitudo dulcedinis, quam de uiscerose uirginis uberibus sugit esuries paruulorum! Si uis, bonum est nos hic esse, bonum est nos hic immorari diutius, nusquam alibi melius interim possumus quam hic esse. Mira hic nouitas solis nota paruulis, ut angelorum nutrix Sapientia lacte uirginis indigeat enutriri. Quid mirum si nostre paupertatis infantia edulium lactis huius desideret, cum illo lacte se refici Dei uirtus et Sapientia glorietur? Isto quidem lacte matris esuries nostra pascitur, si ex pueri uagientis lacrymulis flamme inferi restinguuntur.  In magnis proinde cordium agentes solemniis, auscultemus ipsos pastores quid referant nobis de splendoribus Orientis. Orienti nostro nec pastorum testimonia nec desunt preconia angelorum: Testimonia tua, Domine, credibilia facta sunt nimis . Mirabilia testimonia tua, Domine, ideo scrutata est ea anima mea . Quid enim sanctius? Quid sentiri suauius? Quid salubrius credi potest? Quid audiri utilius? Quid cogitari sublimius? quid uerius predicari? Et bene quidem in tanta cordis solemnitate iucundas agimus ferias: sed tamen diei instans austeritas est horrori; nec immerito splendorem tante sublimimatis obnubilat quod incontaminate carnis teneritudinem circumcisionis duritia martyrizet. Quis  sine compassione uel audiat carnem teneram incidi durius, que cum culpam omnino nescierit, finem criminibus dare uenit? Iure in legem inuehimur, que suis putat egere remediis Agnum innocentie singularis. Dura nimis circumcisio, que littera celebrabatur in spiritu, que carnem incidit, non uitium. Ad illam potius que cordis est transeamus. Sine tamen obsecro, sine puerum circumcidi, sine legislatorem legi dispensatorie subiici, et quod dedit ipse suscipiat, et ibi lex unde ceperat finiatur. Lex Christi amoris est ueritas, que omne uitium circumcidit. Lex est amor, qui ligat et obligat, et cum excidat omne quod malum est, uix unquam excidere ipse potest. Charitas quippe unquam excidit, hic amor nos unit, hic amor solemnizat  in cordibus que Christi cunabula non dimittunt. Hic amor in Magis uisitat puerum triumque munerum mysteriis ueneratur. Ecce interim festiuitas nostra resplenduit, et mundi oriente splendidior ad uerum orientem nos fidei stella perduxit: non bene dixi perduxit, nisi forte aliquid abduxerit nos ab illo. Penes illum immorari est melius, nusquam salus est alibi, nusquam securitas sine illo, semper teneamus quod nostrum est, nostra protendatur solemnitas usque ad gaudium Simeonis. Sine nobis sua eum mater non offerat in templo. Inueniat solemnis eius presentatio nos presentes. Utinam casti amoris puritas unum par turturum in illa oblatione nos faciat! Utinam quasi duos pullos columbarum nos sancte exhibeat simplicitas caritatis! His enim  uirtutibus, his auibus figuratis nostrum nobis poterimus redimere Redemptorem. Nondum sane ad mortem est hec ipsius oblatio, necdum congruit passio tempori uel etati; castitatis amore, simplicitatis desiderio. Si neutri defuerit gemine caritatis binarius, Iesum nobis possumus retinere. Nutriatur in nobis iehsu, proficiat apud nos etate et sapientia, ut opportuno in tempore sue sit idoneus passioni. Interim paruulus est, non cogitat de passione, potius apud eum de uberibus est agendum. Quod si Herodis gladios deuitans aufugerit, Aegyptus eum non suscipiat sine nobis. Beatius est cum illo fouere latebram, quam in oculis hominum presumendo de uiribus grandia deuitare. Quod si ipse uoluerit, aut  mater eius consuluerit, nos remanere ad gladios, pium est pro innocentia trucidari. Cum de Aegypto redierit, cum eo habitemus in Nazareth, ut uernantis uite floribus ualeamus suauiter redolere. Nazareth quippe flos dicitur, et eum conuenit florere uirtutibus, qui Filio uirginis solet familiare contubernium exhibere. Quod si duodennis iam factus, inconsultis parentibus, in Ierusalem remanere uoluerit, felices nos si esse uoluerit consocios facti huius. O felix triduum! O totius festum letitie! toto illo triduo uacare, illi intendere, uerbis gratie refici, que de eius ore procedunt: alibi eum queri non conuenit, in his que Patris sui sunt semper uult esse, nec nos ab eo utinam diuidamur! Si ad fluenta Iordanis accesserit, Ioannis  intingendus baptismate, oportet nos fontem illuc prosequi, qui in tot et tantis ab ipso ablui indigemus. Abluti ab ipso, in ipso proficiemus multipliciter, ut apertione celorum paterne uocis testimonio descensus sancti Spiritus in columba, ipsius Ioannis preconio ipsum perfectius agnitum plus amemus. Huc usque Iesum prosecuti fuimus, quomodo deinceps, aut in desertum a spiritu ductum, aut tentatum a diabolo deseremus? alioquin qua fronte audebimus nuptiis interesse, aut insipidam aquam in uina transire pro deliciis probabimus, aut quomodo poterimus communicare gaudiis, si nolumus communicare pressuris? uos inquit Dominus, estis qui permansistis mecum in tentationibus meis, et ego dispono uobis, sicut disposuit  mihi Pater meus regnum . Quam felix est uoluntaria tentationum perpessio, cui regni celestis dispositio preparatur! Ceterum ad fidei robur, ad augmentum spei, ad incentiuum amoris, qui de infantis innocentia conualuimus, necesse est iam in uirum perfectum de uirtute iuuenis aliquid dicere. Iam puer excreuit in iuuenem, dicentem mira, mirabilia facientem. Iam curat paralyticos, leprosos mundat, cecos illuminat; surdis auditum, claudis gressum, mutis officium lingue reformat; suscitat mortuos, siccis pedibus mare calcat, demonem fugat, uentis et pelago imperat, omnem infirmitatem solo imperio curat, peccatores ex misericordia suscipit; mentium cogitationes intelligit,  de quinque panibus quinque millia hominum reficit, superbiam Phariseorum et Scribarum scientiam ad omne uerbum mira responsione confundit. His omnibus mirabilius est, quod omnimodam satagit patientiam ad omnem exhibere iniuriam; et cum in summa innocentia sit, ei summa potentia nichilominus seruat obedientiam summam: et in his omnibus noster est, et quos procul dubio ad ubera matris collactaneos habere uoluit, a sue obedientie fructibus non excludit. Obsecro te, cum pauere et tedere, et mestus esse, instante morte, ceperit, manibusque tundi nocentium innocens ipse uoluerit, ne relicto eo fugerimus; sed uenditum, traditum, tractum ad contumelias corde coniunctissimo comitemur. Etenim sua redemptione nos redimit,  sua traditione custodit, sua nuditate nos operit; et quia indebite cedi et conspui et deludi non respuit, debitam nobis ignominiam sempiternam excludit; quia facies eius uelatur et ceditur, quia genu flexo irrisorie salutatur, quia spinea ei corona plectitur, eternum a nobis opprobrium amputatur; quia sua crux ei ad baiulandum imponitur, quia extra ciuitatem eiicitur, quia toto corpore in ligno crucis extenditur, quia totum corpus lancea clauisque configitur, eterne per hoc maledictionis sententia reuocatur. Iam attende de corpore Agni quinque pernecessarios fontes perduci. Habemus geminos in totidem pedibus, totidem in geminis manibus; et dum apertione lateris profluit quintus,  ueni, dulcissime, hauriamus aquas in gaudio de fontibus Saluatoris.

Sed forte dicis: De uulneribus Domini mei uideo sanguinem manare et aquam. Ad quod ego: De latere Christi creduntur fluxisse sanguis et aqua. Quanquam Christi sanguis, qui sui pretio sanat, redimit et coronat, in eo aqua est, quod lauat, reficit et refrigerat. Lauat a peccato, reficit spe, refrigerat ab estu carnalis concupiscentie. uerum aque de Saluatoris fontibus hauriuntur, cum fluenta gratie fidei labiis de Christi uulneribus extrahuntur. Itaque uulnera pedum fontes sunt, sed fontes olei, uulnera manuum fontes balsami, uulnus lateris fons est uini. Quomodo, inquis, cum de locis huiusmodi non uideatur fluere nisi sanguis?  Audi quomodo. Oleum sanat, balsamum flagrat, uinum inebriat. Oleum est misericordia, quam ad pedes Iesu reus accipit, cum humiliter ueniam petit. Ecce uides oleum manare de pedibus. Balsamum, eo quod de fontibus manuum profluit, profuit. Est pretiosa uirtutum opinio, quam iustus de Christi munificentia sumit. Reo satis est si ueniam consequatur; iusto non sufficit, nisi uirtutum gloriam mereatur. Illam prestat misericordia humiliter pedibus prouoluto, hanc largitur magnificentia ad manuum munificentiam animi uirtute erecto. Ceterum de cella uinaria confossi lateris exuberat uinum mirifice uel uiuifice caritatis. Et certe si Christus est uitis uera, si caro est uitis  uua, quomodo uinum non erit sanguis qui de carne decurrit? aut quomodo sponsa Ecclesia in suis nuptiis sponso complaceret, si hoc ab ipso uinum in sacrosanctis mysteriis non haberet? hoc est uinum quod letificat cor hominis, dum sanguis Christi in anima generat sobrietatem amoris. Sed ecce quid, dilectissime, facimus? Cur non fuimus ad amplexum pendentis, cum nos ad hoc ipse brachiis inuitet extensis? Cur non ad deosculandum accedimus, qui placidissimam illam faciem nobis exponi et coaptari uidemus? Cur non iugiter ubera uulnerum sugimus, pedum maxime ad quos prostrati iacemus? Ecce consolator noster ad Patrem rediit, et tanquam uerus obediens, capite inclinato, licentiam redeundi accipit: quasi enim  licentiam redeundi accipit, dum, inclinato capite, spiritum tradit. Recedit pastor bonus, magister sapiens, suauis Dominus, amicus dulcis, pater pius; et nos orphani, quid agemus? uides quia abcessum eius a corpore corporea natura non patitur; sed tota uertitur in lamentum? Sol obscuratus est, quia occasui ueri luminis morem exhibuit lamentantis, quia terremotus agitur, quia petre scinduntur, quia templi uelum disrumpitur, quando celorum de morte actoris impatientia demonstratur. Heu! quam inconsolabilis esset nostra desolatio, nisi de resurrectionis instantia fideremus! Cito resurget a mortuis. Bonum sepulcrum non oportet deserere, sed cum beatis mulieribus emamus aromata, ut corpus mortui perungamus. Utinam  reuertens ab inferis, nos iehsu aromatizantes inueniat, ut corpus eius, id est, membra Ecclesie, maxime electos et pauperes pietatis et misericordie aromatibus condiamus! O si quando ille se dilectrici Magdalene sue rediuiuus amor reddiderit, nos illius letitie participes fieri non refutet! O felices nos, si cordibus nostris ille splendor resurrectionis infulgeat; si, fermento malitie et nequitie expurgato, sinceritatis azyma carnem Christi pia auiditate uoremus! Cauendum est tamen ne huic nostro conuiuio lactuca desit agrestis, quia illi letitie . . . minime, aut amaritudo mortis, aut metus peccati sollicitat. Est de periculo insolentie formidandum. Si igitur in hac nostra festiuitate exsultauerimus cum tremore, et si de fermento  superbie moribus nostris miscuerit, etiam post peractam ascensionis letitiam, aduentum quoque Sancti Spiritus dabitur experiri. Ecce Spiritus sanctus amor est, et dignum est, amantissime, ut ibi oratio mea desinat unde cepit. Ab amore quidem cepi, ex amore magno scribere uolui, et dixi quod potui de amore; dulcis est amoris materies, dulcis et predulcis affectio, et cuius est tam dulce officium, premium quoque dulce erit; nec aliud sanctus amor exspectat in premio, nec ad aliam aspirat gloriam, quam ut ualeat sui plenitudinem promereri. Implebitur autem, quando fons amoris iehsu de paradiso uoluptatis prorupit, ut in suis aromatibus quoddam glorie diluuium operetur.  Amemus illum, et in illo nos amemus inuicem, quia nichil est in uita felicius, quam amare fideliter et amari. Huic amori nullatenus amor mundi nos subtrahat, quia non est amor, sed amicitia amor mundi. Amor mundi sensum turbat aut preripit, suauitatem cordis euacuat, et dum sapientie Christi renititur, nichil agit aliud quam insanit. Caput nostrum, Christus est. Cuius capitis sensus est amor celestium, et aliena uelle uel agere, est amentie, non amoris. Desinam te igitur in amore celestium, nec alibi melius te possum dimittere, licet hoc amore non desinam te amare. Amabo, inquam, quantum amor mundi me patitur, quia, fateor illud, sepedicte amicitie non sum expers. Infelix ego seculi curis sub pretextu religionis inhereo,  et qui mundi contemptum iuraueram, relabor sepius in Aegyptum, corpore manens in Ecclesia, mente mundana circumeo; et cum debeo, quia uideo, cogitare de celestibus, in ambitum temporalium totus feror. Subueni, queso, amico; subueni, et cum tue orationis instantia fac iungi suffragia filiorum. Ea est ueri amoris probatio, si pro eis quos in Christo diligimus, nostras Christo animas offeramus. uerum ibi specialius habeto mei, et fac haberi memoriam, ubi Agnus sine macula immolatur, quia omni est acceptius holocausto.

Ceterum uenerabilem priorem meo saluta nomine, quem et mei dilectio tetigit, et Christi caritas uulnerauit. Saluta fratrem tuum mihi dilectissimum, tibi autem fide et dilectione germanior  quam carne. Saluta monachum illum, cuius nomen mihi excidit, non excidit autem, uolente Domino, mihi anima, quam in sinu meo uisus est posuisse. Saluta iuuenem illum qui in tantum sugit mel de petra, quantum est Christus, ut a petra traheret nomen, et animi firmitatem. Saluta illum in quo est gratia, qui gratie Dei et nominis appellatione, et animi deuotione consentit. Saluta G. portarium, qui stans in portis iustitie, mihi aliquid de celestibus reportabit. Saluta fratrem hospitalem, qui non solum terrenis deuote ministrat hospitibus, sed et Christo hospitium in se fecit. Saluta totum sancte uniuersitatis collegium, quia sibi sancta caritate me colligans, etiam in mea uiscera se collegit. Super omnia et ante omnia, saluta mihi  animam illam quam nosti mihi coniunctissimo corde unitam et agnitam, agnominatam quidem de nomine Agni, et ignitam ardoribus Spiritus sancti. Ad illam totum me deferes, totum me ingeres, illi et licet me in sancto amore possideat totum, per recentem tamen memoriam innouabis affectum. De perfecto amore Dei et contemptu mundi commone eam, de fugiendis hominum laudibus, de uitanda familiaritate secularium, ut tacito conuinctiori corde sponso inhereat, quanto nil sibi de ipso mundus usurpat. Stet et instet apud Deum pro excessibus meis, quia totum me cepit in Domino eius amabilitas caritatis. Salutet et ipsa ex nomine meo omnes animas illas quas nosse poterit nos amare, qui bonorum omnium indigemus  amore. Non poterit autem de me illa dulcissima anima fructuosius commoueri, quam si hec ei permittatis epistola ostendatur. ualeat et duret, et perficiatur in Domino sanctitas eius, et uos omnes in Domino ualeatis.



EPISTOLA XuII. AD B. CANONICUM TURONENSEM. Exponit quomodo Maria Dominum magnificauerit.

Domino et amico suo magistro B. canonico Turonensi, frater ADAM peccator, caritatem de corde puro.

Dilectionis uestre parabam quidem parere imperio, sed dum me penitus imparem imperatis experior, hoc onus pene reiicio quod suscepi: non enim  respondet ingenii tenuitas sublimitati materie, quam iniungitis, nec conscientia culpe cauterio uulnerata, de magnificis magnifice matris Dei laudibus loqui secure presumit. Animum quippe meum terrene intentionis pondere uergentem in infima terret maiestatiua quedam magnificentia, quam licet lippientibus oculis, tamen utcunque in excellentissima Dei matre considero, que iam ab angelo salutata, iam de Spiritu sancto impregnata, iam in montana uirtutum quarumlibet eleuata, Ioannis nondum nati motibus honorata, propheticis Elisabeth uocibus commendata, pre nimia cordis exsultatione clamat, et dicit: Magnificat anima mea Dominum . Unum uehementer timeo, ne omni laude dignissima Dei mater diminutione sue laudis reputet quidquid  incircumcisis labiis garrire potero, presertim cum non sit speciosa laus in ore peccatoris. uerum quia sponsioni mee teneor, et uestre caritatis innitor suffragiis, ad cellam aromatum, ad apothecam sapientie, ad matrem misericordie Mariam me confero, ut cuius magnificat anima Dominum, magnificari, hoc est laudari non refugiat per os meum. Magnificat, inquit Maria, anima mea Dominum; attende primitus ubi magnificat Dominum. Certe in montanis, in ciuitate Iuda, in domo Zacarie. In montanis magnificatur Dominus, qui in campestribus blasphematur; in campestribus orant qui, secundum prophetam, blasphemauerunt sanctum Isrel, et abalienati sunt retrorsum . In campestribus, inquam, maledictionis et confusionis Adam et  Eua, qui, perdita carnis integritate, abalienati a ueritatis altitudine, fecerunt sibi campestria; quippe qui ueritatis montana perdiderant et uirtutis. De ualle itaque mundane uanitatis, de profunditate humane corruptionis, de campestribus communis iniquitatis, exsurgens Maria, abiit in montana cum festinatione. Montana sunt perfectionis fastigia; fastigia ipsa sunt ueritas illuminatissime mentis, uirginitas integerrime carnis, uirtus Altissimi obumbrans ad grauidationem montis. Hec sunt montana, in que Maria conscendit; hic et domus Zacarie, hic ciuitas Iuda. Ciuitas est hominum collectio numerosa sub una lege uiuentium. Populum hunc faciant rationabiles Marie cogitationes, sancte uirtutes, ordinatissime actiones, quas in confessione  laudis diuine lex ordinat caritatis: Iuda quippe confessio dicitur; Zacarias, memor Domini; domus Zacarie est pectus uirgineum mandatorum Dei memorie retentiuum. In his montanis posita Dei mater, dum audit Elisabeth prophetantem quid futura sit, dum commemorat quid de Domino, angelo nuntiante, audierit, dum conscientie puritatem attendit, dum carnem suam ab omni extraneam corruptione perpendit, dum se totam in sublime agi diuinitus conspicit, iam seculo altior, iam omnem creaturam merito iure, prerogatiua singularis gratie, immensitate letitie transcendens, canticum nouum cantat Domino, dicens: Magnificat anima mea Dominum. Magnificat anima  Marie Dominum, que et ipsa magnificatur a Domino; nisi enim prius magnificaretur a Domino, non poterat magnificare Dominum anima Marie, magnificat ergo eum a quo magnificatur, magnificat non solum laude oris, non solum sanitate corporis, sed singularitate amoris. Multi magnificant lingua, sed blasphemant factis, et persequuntur superbia cordis; de quibus scriptum est: Confitentur uerbis se nosse Deum, factis autem negant . Isti non magnificant, sed quantum in eis est nomen Domini minorificant. Hi sunt quibus apostolus: Blasphematur per uos, inquit, nomen bonum inter gentes . At in Maria magnificat lingua, magnificat uita; magnificat anima mea Dominum lingua, magnificentiam glorie sanctitatis tue loquentur diuinis laudibus  eloquendo, uita eamdem gloriam operibus promerendo, anima singulariter diligendo, contemplationis uolatibus attingendo, mente et uentre incomprehensibilem magnificentiam comprehendendo. Magnificat, inquit, anima mea Dominum. Quomodo magnificas? Nunquid maiorem facis eum cuius magnitudinis non est finis? Magnus Dominus, ait Psalmista, et laudabilis nimis . Magnus est et tam magnus, ut magnitudo eius nec comparationem habeat nec quantitatem; quomodo ergo magnificat eum quem necdum de minimo facis magnum, nec de magno maiorem? sed magnificas quia laudas, magnificas quia inter mundi tenebras sole lucidior, luna pulchrior, rosa fragrantior, niue candidior, diuine cognitionis splendorem dilatat. Magnificas ergo non  magnitudini prime augmentum conferendo, sed lumen uere Deitatis incognitum mundanis tenebris inferendo; Dominus quippe, quem magnificas, sicut ignorat defectum, cum sit eternus; sic profectum non recipit, cum sit perfectus. Aeternus est, quia nec initium habet nec finem. Perfectus est, cui nichil deest ad plenitudinem. Hunc tamen tu magnificas, dum in tantum te meritis excedentibus eleuas, ut gratie recipias plenitudinem, ut merearis sancti Spiritus superunctionem, ut mater Dei effecta, uirgo perseuerans, intacta, pereunti seculo parias Saluatorem. Sed et hoc quando Dominus tecum, qui sua dona fecit merita tua: unde et tanto plus magnificare diceris, quanto amplius in Christo ab ipso magnificaris. Quid ergo est quia magnificat anima  tua Dominum, nisi quia ipsa magnificaris per ipsum, ut et plenitudinem gratie magnifice consequaris, et ad magnificentiam glorie singularis gloriosis et superexaltatis uirtutibus extendaris? extendaris, dico, quia Spiritus sancti rore tota complueris, tota celesti unctione perfunderis, ut in modum pellis uncte anima tua tantum extendatur per amoris desiderium, ut ad ipsum perueniat Dei uerbum. Tu enim es fiscella Moysi, tu uas uerbi, tu cellarium noui musti, quo credentium debrietas debriatur. Tu Mater Dei, meta peccati, qua et de profundo emergitur uitiorum, et pertingitur ad delicias angelorum. Quam magnificata sunt opera tua, domina nostra, sed per illum quem magnificat anima tua! Hic plane  deficit paruitas mea dum loqui nitimur de magnificentia tua. Dum enim tu in montana magnificentie uirtutum conscendis, ut ibi magnificet anima tua Dominum, ego infelix in profunda miserie et uitiorum precipitor, nec tenet anima mea misera in mundanis concupiscentiis modum. At tu, mater misericordie, quia sum sicut lapis in aceruo Mercurii, et quasi plumbum in aquis uehementibus, et ponderosus sum, quia me mouere non possum: trahe me post te, ut currere post te ualeam in odore unguentorum tuorum, in tuarum exemplis respirare uirtutum, pennis orationum iuuari ut, te suffragante, prius discat anima mea Deum timendo a malo recedere, et postea tecum amando et iustitiam operando magnificare Dominum, cui est honor et gloria, imperium  et potestas in omnia secula seculorum. Amen.



EPISTOLA XuIII. AD FRATRES SUOS. Commendat eis humilitatem et mansuetudinem, hortaturque ad portandum Domini iugum.

Fratribus et amicis in Christo dilectissimis, quos et Christi amor fecit unanimes, et Dei gratia nominis unius consortes, frater ADAM peccator, in re sui nominis permanere.

Alterius uestrum deuota me compellit instantia uos aliquibus de uirtute animi commonere, et certe cum utrumque uestrum sinceritate diligam, et nos in multa sinceritate diligatis alterutrum, ego autem refundi in me plenius uestre bonum sinceritatis  experiar; quid aliud uobis loqui potero, quam quod amorem sapiat et uirtutem? uerum de puteo aquarum uiuentium mihi hauriendum est quidquid per me sitis uestra sibi meruit propinari. Puteus aquarum uiuentium Christus est. Abyssus inaccessibilis luminis, inattingibilis gratie plenitudo. Altus est puteus, nec humilitas mea in hoc in quo hauriat habet, nisi uicem funis oratio iugis exhibeat et pro hydria sit desiderium me immergens. O felicem illum qui hinc extrahere potuit fluenta sapientie salutaris! Arida est anima quam putei huius fluenta non irrigant. Non uirtutum est idonea ubertati. Fons iste conuallibus influit et emissiones sui mellifluas consueuit humilibus elargiri. Experitur animus humilis quante sit suauitatis infusio,  quanta ubertate corda tali rore respersa pinguescant. Quam familiaris est Sapientie celesti humilitas, quam ferax uirtutum, quam locuples meritis, quam capax est celestium secretorum! Tota quippe acclinis est actio, tota auiditate aquis incumbit uiuentibus, nec aliquo pacto respicere patitur quidquid sibi uite desiderium non accendit. uiuentes sane aque putei sunt, dona multiformis gratie Christi, aque sunt quia lauant, quia refrigerant, quia refocillant; uiuentes sunt, quia negotium mortis exterminant; in puteo sunt, quia secretum diuine elationis et causas tam secrete ordinationis omnibus non reuelant. He quippe abscondite a sapientibus et prudentibus, et paruulis  reuelantur, solis nimirum humilibus eorum cognitio uera datur et perceptio, quam presumens de se superbia non meretur. Felix itaque est humilitas, que in his aquis meretur habere lauacrum, ne quid in ea contaminationis appareat uel remaneat. Meretur refocillationem ut in omni certamine fortis existat. Nec enim uerus humilis sine certaminibus tentationum esse potuit: presertim cum superbia semper contrarie sibi humilitatis et si non speciem tamen gloriam emuletur. Nil quidem humilitate gloriosius, cuius glorie sublimitatem licet superbia usurpatiue appetat, humilitatis tamen speciem, quia abiectior est, uix usurpat. Usurpat tamen aliquando, cum sine illa uane gloriari non preualet, a quo astutius humilitatis pretextu  se palliat secretius, ad cuius expletionem elationis prorumpat intentio. Discite filii esse humiles, et ab illo discite, qui huius magister est efficax discipline Christus, siquidem discipline huius magister est, quam non modo uerbo et lingua predocuit, sed opere et ueritate tenenda esse monstrauit. Tollite, ait magister bonus, tollite iugum meum super uos, quia mitis sum et humilis corde , etc. Quatuor tibi, homo, discenda esse proposuit, si bene intelligis, et retines que mandauit. Proposuit tibi quid discere, a quo discere, quomodo discere debeas, et quo fructu. Discere debes esse mitis et humilis corde, et ab illo discere qui est mitis et humilis corde; discendi modus est tollere iugum eius super te, discendi fructus est anime tue requiem  inuenire; et inuenietis, inquit, requiem animabus uestris . Ars igitur quam discere debet Christianus et Christi discipulus, imo que facit Christi discipulum mitis humilitas siue mansuetudo humilis appellatur. Peritia huius artis non in multitudine uerborum, non in sermonis elegantia, non in questionum perplexitatibus, non in conflictibus disputationum, sed in morum experientia et in purioris conscientie testimonio retinetur. Mansuetudo enim tranquillat mores, animumque componit, neminem ledit, neminem concutit, nemini patitur calumniam irrogare, contemptum seculi delicias reputat, terrene strepitum fastidiens actionis, peccatorum occasionem prestruit, intercludens aditus uitiorum, corporalium sensuum ianuas sollicitudini  discipline committens, intus agit Sabbatum innocentie in pacis eterne feriis solemnizans. Mansuetudo quippe dum suspectum habet omne quod foris est, ad sui largitoris manum consueto more se colligit desursum, ut de intus inde reficiatur exspectans. Mansuetudo que manus suetudo dicitur, quia sic ad Christi manum facta est, ut ad aliud quam ad eius gratiam non aspiret. Humilitas uero comes indiuidua mansuetudinis, et ipsa pie tranquillitatis eius ferias emulatur. Hinc est quod inter iniuriarum molestias quas plerumque pati necesse est, satagit non irasci. Parum dixi, satagit non irasci; quin potius in tribulationibus uera humilitas gloriatur. Humilitas Pauli libenter in infirmitatibus gloriatur, nec reputat  gloriam, nisi quod redoleat Christi crucem. Absit, inquit, mihi gloriari, nisi in cruce Domini nostri Iesu Christi . Sicut mansuetudo applaudit innocentie, sic patientie fidit humilitas, per quam omne gaudium existimat cum in tentationes uarias contigerit incidisse. Igitur et ipsa humilitas pressa pondere sui nominis, humi leta residet: cui omnis fere suspecta est altitudo: humi siquidem residere non confunditur, non erubescit terram se fateri et cinerem, ut cum elegerit abiectiorem locum, ad digniorem quandoque cum gloria prouehatur. Scriptum est enim: Qui se humiliat exaltabitur . Humi residens scandalorum spinas, tentationum tribulos non ueretur: que ad ipsam compungendam de humo sepius proferuntur; adherens  quippe terre, teritur et conteritur, et contritionis utilitas conculcatam letificat, ut in uocem exsultationis erumpat, et dicat: Cor contritum et humiliatum, Deus, non despicies . O me miserum! o me infelicem! huius artis expertem, huius felicis prophetie ignarum faciunt me cordis impuritas et iniquitas actionum, adhuc perfecte cum illis me habere sentio, quibus inclamat Dei Spiritus terribiliter in Propheta: Filii hominum, usquequo graui corde? ut quid diligitis uanitatem, et queritis mendacium ? Plumbei cordis grauitas, et multiuole uanitatis dilectio false iucunditatis apud me mendacio delectantur. Specie tenus ueritati deseruio, sed timeo ne reuera uirtutem non habeam pietatis. Orate instantius, uigilate instantius et sollicitius,  ne nostra caritas sue existimationis damnum sentiat in amico. Sed iam ad magistrum a quo discendum est, sicut lingua, ita et animo reuertamur. Iste magister est Dei ipsa Sapientia omnium artifex, que essentiam dedit uniuersis et formam. Ipse est uerbum omnipotens, qui docet hominem scientiam. Ipse est Patris unigenitus, primogenitus nostre uirginis, qui sacrificio prefert misericordiam: est enim plenus gratie et ueritatis, a quo omne animal accipit benedictionem, sicut scriptum est: Et imples omne animal benedictione . De magistro hoc considerandum est, unde uenerit, quid passus sit, quo abierit, quid promiserit, quid minatus sit. Ex corde Patris uenit, sicut Pater ipse loquitur, dicens: Eructauit cor meum uerbum bonum . In cor uirginis uenit, sicut eidem uirgini dicitur: Dominus tecum . Cor suum nobis aperuit, cum semetipsum exinaniuit, ut nos humilitatis doceret exemplum. Cor nostrum sibi quesiuit, cum se amatorem et habitatorem cordium esse ostendit, dicens: Delicie mee sunt, esse cum filiis hominum . Constat igitur quod qui ex corde nascitur, in corde matris uirginis conuersatur, ex corde loquitur, se mansionem cordium diligere protestatur, sicut nonnisi mundo corde uidetur, ita nonnisi mundo corde sentitur. Si igitur uiri cordati estis, si habitatorem cordium Iesum intra uos sentire diligitis, necesse est ut omni custodia corda uestra seruetis, sicut scriptum est: Omni custodia serua  cor tuum . Hanc custodiam cordis habuerat, et in cor suum cordium dilectorem attraxerat qui dicebat: Deus cordis mei, et pars mea Deus in eternum . Ecce unde uenit, unde processit uita cordium, magister cordatus, scilicet a corde. Eiicienda est proinde de corde nostro omnis impuritas, ut sentiri possit dulcor, unicum gaudium singulare. Concupiscentiam carnis eliminet ueritas castitatis; concupiscentiam oculorum longe faciant discipline grauitas et interne desiderium puritatis. Elidant superbiam uite, paupertatis amorem, contemptus honoris. Ideo uerbum per carnem uenit, ideo hunc ueniendi modum elegit, ut in carne quam accepit intra uirginem, dediscat caro uite carnalis amorem, nec debuit uerbi diuinitas se sine carne  offerre carnalibus, nec melius potuit in hominibus amor rerum carnalium emori, quam si eos de celestibus instrueret uerbi presentia incarnati. Iam quid de tanti negotii doctrina dicemus? Doctrinam ipsius commendant indubitata ueritas, et celestis altitudo Sapientie. uitam, cui doctrina testimonium perhibet, predicant consummate iustitie opera, et summa uiscera misericordie. Honorant passionis obedientiam summe innocentie puritas et humilitas patientie singularis.

De cetero illuc rediit unde uenit, naturam uestram mortis triumphatione, in qua paulo minus ab angelis minorari uoluit, ultra omnes angelorum altitudines in consessu paterne dextere sublimauit. Ecce ibi sumus, ibi uiuimus, ibi regnamus. Regnamus plane  ubi substantiam nostram regnare gaudemus. Minime illinc abesse possumus, ubi iam potiorem nostri partem capit hominis. O felices nos, huius capitis membra sumus, si huic capiti unitate fidei et amoris compagine coheremus! In hoc iam promissionis arrham accepimus, quia ipsum dixisse in Euangelio minime dubitamus: uolo, Pater, ut ubi sum ego, illic sit et minister meus . Cum promisisset se suis gratiam daturum et gloriam, et interim gratiam tribuat confidite, et gratia bene utentibus gloriam parat. Tamen nec in tempore gratie sancti sine gloria uiuunt, sed de testimonio conscientie cum Paulo gloriantur, et dicunt: Gloria nostra hec est testimonium conscientie nostre . uerum, ne quis de promissione glorie nimis confidat,  aut de gratie successibus insolescat, memor semper diuine comminationis existat. ue, ait, his qui perdiderunt subsistentiam . Et in Euangelio: ue uobis, diuites, qui habetis consolationem uestram. ue qui ridetis nunc, quia plorabitis et flebitis . Igitur a uirtute deficientibus et de presentis uite solatiis confidentibus, fletum oculorum et stridorem dentium comminatur, qui mites et humiles interim de testimonio conscientie, et pro modo de perfruitione glorie consolatur. Hec sunt, filii, que discenda et scienda sunt de magistro, a quo discendum est quidquid utiliter est sciendum; uerum ab ipso minime discit, qui discendi modum tenere contemnit. Discendi modum magister ipse describit, dicens: Tollite iugum meum super uos  : iugum enim eius tollere super se, est discendi modum tenere. Et quid iugum eius, nisi amor eius? Iugum, inquam, eius est amor permanens, fidelis, et sanctus, et suauis, rectus et dulcis. Iugum, inquit, meum suaue est, et onus meum leue . O amoris iugum, quam delectabiliter oneras! quam dulciter capis! quam suauiter ligas! quam leniter premis! Hic amor, hoc iugum idcirco iugum dicitur, quia, uerbi et anime suaue coniugium iungens, nullo diuortio patitur separari. Non sentis animam tuam nouitate fidei adolescentulam, confessione lotam, innocentia candidam, casti timoris pudore uerecundam, humilitate maturam, custodia discipline compositam, patientia roseam, caritate  iucundam, pietate amabilem, amictu iustitie decoratam, uerbo Dei quodam contractu fidei desponsatam? O cum ad id loci peruenerit anima, cum in cellam hanc uinariam introducta fuerit, quid non deinceps poterit de sponso cognoscere, aut in quo dilecte sue se poterit ille celare? Hic iam requiem sibi anima felix inuenit, et iam discipline sue percipit fructus, cum iam discendi remanet labor nullus. Hic locus speciosus ad uidendum, spatiosus ad manendum, et ad pausandum quietus, cum usque peruenerit anima, et hanc sibi requiem beatam inuenerit, tunc letabunda et laudans clamabit: Hec requies mea in seculum seculi , etc. Tunc innixa super dilectum suum, totaque illi adherens, sicut non poterit aliud quam illum diligere,  sic nec poterit, nec oportebit aliunde gaudere. Tunc speciosa et suauis et tota deliciis affluens, suaue illud epithalamium iucunditate mirifica decantabit: Dilectus meus mihi, et ego illi . Ipse illi plena letitia, ipse integra gloria illi erit, cum ad quietis huius felicitatem perueneritis, siue interim, siue raptim, et transeuntes per desiderium, siue felicius per mentis excessum, siue beatius per uite terminum, rogate, queso, me glorie uestre fieri participem, quem hic habetis in amore consortem. Estote interim de animi uirtute seruanda solliciti, quia per uirtutis indeficiens exercitium, ad premium peruenitur eternum. Nunc igitur quia uester sum, quidquid boni est in uobis reputans meum, nunc de me in Christo estote solliciti, qui in ipso esse non  possum immemor uestri. ualete.



EPISTOLA XIX. AD QUEMDAM AMICUM. Hortatur ad mundi contemptum.

Rogasti me sepius, frater carissime, ut tibi scriberem aliquid unde tibi et fidei feruor accresceret, et morum edificatio proueniret. Placuit mihi petentis deuotio; et quia me annuendo debitorem constitui, aliquando teneor soluere quod promisi. Erit igitur mihi materies animi uirtus, quam haud parum promouet mundi contemptus. Certe quantum appetitur animi uirtus, tantum deuitandus est amor mundi; amor quippe mundi inimicum Deo constituit; econtrario uirtus desiderium parit eternorum. Nisi eterna fuerint in desiderio, nullatenus ex corde  queruntur. In desiderio autem esse non possunt, nisi uirtus ad uidendum illuminet, et ad diligendum inflammet. Neutrius istorum, scilicet luminis et amoris, capax est animus, quem mundane cupiditatis terrenitas inquinat et obscurat: ista nimirum terrenitas et lutosam in se habet fetulentiam, cuius contactus mentem commaculat; et obtusam grossitudinem, cuius obiectus lucem superne maiestatis et claritatis ne possit penetrare retardat. Abiicienda est igitur terrena cupiditas de appetitu animi, ut exaltatus animus de terra, celi uicem exhibeat celorum habitatori. Certe cum omnium sit Conditor Deus, cum celi et terre sit Dominus, nonnisi in celis habitationem habere dicitur: cum procul  dubio celorum nomine corda celestia designantur. Corda celestia sunt, quorum est in celis conuersatio, quorum ornatus et celatura est ex uirtutum sideribus, qui tantum se a terrenis fecibus mente separant, quantum celi a terra locorum positione, et rerum ordine distant. O appetenda sublimitas! o splendor uirtutum mirabilis, ubi locum non habet amor labentium, sed feliciter animus figitur in mansuris, dum respuitur uanitas; dum iniquitas deuitatur, dum spiritui corpus subiicitur, dum pro sola uite fragilis necessitate, usus temporalium queritur! Sic amor mundi ad cor accessum non inuenit, dum ueritatis amor et uirtutis studium in corde sobrio famem generant eternorum. O felix esuries, omni refectione iucundior, quam in fine satiat infinite  beatitudinis plenitudo! Ad hanc plenitudinem hominem condidit amor omnipotens; sed dum noluit intelligere ut bene ageret, deuenit ad inopiam miserrime paupertatis. Factus est itaque miser homo, de pleno uacuus, de locuplete indigens, de stabili profugus, exsul de ciue, de glorioso ignobilis, de honorabili ignominiosus; quippe qui de similitudine Creatoris, et de paritate angelice dignitatis, infelici commercio comparatus est iumentis insipientibus, et similis factus est illis. O utinam, homo, solum tibi accessisset humana mortalitas, ut perdita benignissimi Conditoris similitudine insensato pecudi compareris, et non maiori infelicitate pene in omnibus pecude inferior habearis! Cum enim sis carne corruptior, uita peccati  turpior, insite rationis abusione insipientior, corporis quoque sensibus inualidior, obligatione mortis eterne infelicior, dum in his omnibus tibi iumentum precellit, unde in te captiuata natura superbit? precellis tamen pecudibus insite rationis beneficio, secundum quam tibi impressa est nobilissima Conditoris imago. Ratione uti, ut conuenit, est impressam seruare imaginem; illum cuius imago diligere, est eius retinere similitudinem. O quante est felicitatis et glorie creaturam suo similem fieri Creatori! Hanc uobis prestat gloriam amoris sinceritas, quo, dum Deo conformes efficimur, exsecramur omnibus modis maculas peccatorum. Amor nimirum sanctus eo est corruptionis  impatiens, quo semper animum ad desiderium incorruptionis accendit.

Hec extentio desiderii rugam duplicitatis in corde non patitur, pariterque tumorem elationis elongat. Amoris huius benignitas liuorem fugat inuidie, et opponit ire motibus dulcedinem lenitatis. Amoris alacritas anxietatem excludit tristitie, et contra rapacitatem auaritie exhibet antidotum largitatis. Tam sobrius est sanctus amor, ut quia suspectam semper habet carnis mollitiem, gule et uentri uelit parcimoniam principari. Tantum ei placet honestatis propositum, et tanta est ei in seruanda honestate circumspectio, ut non modo feditatem abominetur luxurie, sed nec etiam respicere ualeat quidquid potest esse tante turpitudinis incentiuum;  suspecta enim habet uerba et nutus petulantie, loca et opportunitates subterfugit, et quaslibet satagit occasiones prescindere, ex quibus splendor honestatis conscientie uel infamie discrimen incurrat; oportet enim sanctos habere testimonium ab his qui foris sunt, et prouidere bona, non tantum coram Deo, sed etiam coram hominibus. Ceterum tibi uirtus est in desiderio, sed adhuc coram hominibus de specie uirtutis confunditur. Non arbitror eum uirtutem habere ad meritum, de cuius ostensione displicere formidat oculis pessimorum. Sunt plerique quos delectat uirtus, sed uideri erubescunt, quia esse appetunt, aut faciunt, aut facere se fingunt plerumque in contrarium, pluris habentes morem secularibus gerere quam ad interni sui pectoris  arbitrium, iuxta conscientie testimonium, se habere. Crudelis est sane qui famam negligit, et cui crudelitas propriam uulnerat famam, non est misericordia que conscientiam facit sanam. In omnibus, fili carissime, erit tibi respectus in Iesum, quem nosse est uiuere; diligere, salus, sequi, gloria, consequi summum bonum. Quod si non sufficit ipsum attendere uerbum in sinu Patris, ubi est solidus cibus gaudium; uel mecum attende ipsum in partu uirginis breuiatum, in lacte uirginee carnis comminutum, ut sorbiciunculas habeat infantia paruulorum. uerbum quippe omnipotens, sicut sua potestate nos condidit; sic sua miseratione nos refecit; et quemadmodum innocentia sue humiliationis nos erudit, ita innocentie passione redemit. Facti ergo  ab ipso, refecti per ipsum, conuiuamus ipsi, conuersemur in ipso, quia ipsum sentire et sapere exhilarat conscientiam; ipsum laudare et honorare commendat famam, ipso frui et perfrui prestat gloriam sempiternam. Amen.



EPISTOLA XX. AD A. DE uITREIO. Piis eum informat sermonibus

Domino et amico suo magistro A. de uITREIO, frater ADAM dictus abbas Persenie, sapere que sursum sunt, non que super terram.

Ut que deuotio tua, frater amantissime, petiit, et que imperitie mee promisit precipitatio, tandem impleat sacre studium caritatis, arguis me mendacii,  quod minime promissa soluerim. Est reprehendenda obliuio que promissum fidei suo fraudat effectu. Nunc igitur si apud te est locus penitentie, negligentie mee dabis ueniam, quia fateri sine tormento confusionis non audeo me tibi aliquando fuisse mentitum. Deuote itaque petis et instanter pulsas ad ostium, ut tibi scribatur aliquid unde normam in te excipias, quasi aut doctus aut potens sim magistris correctioris uite tradere instituta. Non sermo mihi tam potens, non uita tam uenerabilis, non tam conspicui mores, ut esse ualeam aut debeam sapientibus in exemplum. uerum totius directionis linea, ad quam morum inequalitas et animi tortitudo deprehenditur, Christus est, cuius subesse magisterio summa sapientia est, cuius ferule subducere  manum uirtus est approbata. Ipse est enim innocentie pelagus, fons misericordie, patientie magisterium, fluuius sapientie, glorie splendor, uerbum omnipotens, quod quamlibet super terram intra uirginem, super crucem breuiatum sit, omnis sapientie et scientie thesauros in se absconditos retinet et custodit. Hoc uerbum omnipotens cordi nostro inscribitur, non pergamenum conscientie illud retinet, quam suis ducta lineis innocentie puritas non componit. O felix! o super aurum et topazion appetenda inscriptio, ubi celestis sapientie uerbum lineis anime superscribitur, quas facit et exarat innocentie rectitudo, equitatis propositum, intentionis simplicitas, mansuetudo infantie spiritualis! Ad infantiam istam se uerbum istud inclinat  et aperit, et quemlibet sui breuitate, hoc est istud inclinat et aperit, hoc est sui exinanitione, obscurum sit. Lucidius tamen de eo ratiocinatur humilitas, et dum sapientibus et prudentibus splendor eius absconditur, familiarius reuelatur innocentia paruulorum. Ex ore enim infantium et lactentium perfecisti laudem qui ante secula a Patre genitus et modo a matre genitus, qui modo infantes genitos rationabiles sine dolo lac facit sue incarnationis concupiscere, quo enutriti ualeant unum uerbum ad plenum formare, alioquin quomodo ex ore infantium laus perfecta fieret, nisi ad plenum uerbum formaret illud infantia, in quo meritorum fundatur perfectio, ex quo plenitudo gratie et ueritatis emanat?

Denique quod infantes, id est non loquentes,  uerbum istud factet et enutriat ostendit, iuxta prophetam, medium illud silentium, cuius tempore sermo omnipotens a regalibus sedibus ueniens , dum se huius mundi sapientia obscurum exhibet, sui intellectum uberius paruulis administrat. Certe quemadmodum uerbum istud nonnisi ex ore infantium sonat, nonnisi ad silentes accurrit, sic ipsius uerbi glotta, hoc est Spiritus sanctus, nonnisi in aquis Sile que fluunt cum silentio uerbi sacramentum exponit. Aque Sile que fluunt cum silentio populus Sion, populus sanctorum est, in quorum feriis cultus iustitie silentium custoditur. Aque Sile que fluunt cum silentio flumina gratiarum sunt, celestes doctrine de fructu sapientie,  de uite refrigerio prodeuntes. Super quem, ait uerbum uite, requiescet Spiritus meus, nisi super humilem et quietum et trementem uerba mea?  Denique Spiritus sanctus non incongrue uerbi glotta, id est lingua dicitur, unde et in igneis linguis super apostolos ueniens, eis de uerbi sacramento exposuit quidquid ad doctrine plenitudinem necessarium fuit. Quidquid enim obscuritatis sui abbreuiatione uerbum incarnatum contraxerat, totum elucidauit magistra unctio Spiritus sancti, dum et tante exinanitionis causas edocuit, et ad explicandum magisterium ineffabile linguas infantium erudiuit. Unde et ipsum uerbum pro similitudine carnis peccati obscurum, pro breuitate corporis a sue maiestatis immensitate contractum, de  suo expositore loquens ait: Ille me clarificabit, quia de meo accipiet et annuntiabit uobis . Si uis igitur intelligere Dei uerbum, si desideras eius glottam legere et intelligere, Spiritum sanctum, humilitate opus est et quiete cum obedientia mandatorum. In omnibus requiem querit spiritus sapientie, et humilitate quietem comparat, et quietem conscientie mandatorum exsecutione defendit. Qui enim tremit uerba Dei, ipsa timorate exsequitur. Porro in tali exsecutione tremor exsultationi miscetur: Unde Dauid: Seruite Domino in timore et exsultate ei cum tremore . Ceterum pius obedientie labor perseueranti non completur instantia, nisi interim status rectitudinem mutabilium amor uanus et lubricus inquietet. Quieta denique opus  est mente, ubi lucem sapientie timor officiosus accendit. Non enim facile lucerna in uento accenditur, nec meretur tam eris turbati commotio lumen serenitatis amictum. Necessaria est ergo humilitas que uentosam excludat superbiam, et cordis erem sereniori puritate tranquillet. Idonea est hec tranquillitas iubar diuine illustrationis suscipere, nec sedem illam refugit spiritus ueritatis, cui uerax humilitas requiem procurauit. Non hic radices mittit pullulans in omne malum cupiditas, non hic tumultuatur ambitio, non hic inimica pacis contentio locum habet, non hic superbie trabes cordis obscurat oculum, non uirtutis palliatione se latebrosa celat simulatio, non hic mollities cordis effeminati iactitat impudentiam, non superba diuitiarum  iactantia per extensa in perticis mutatoria gloriatur, non hic irritamentis gule uentris procreatur ingluuies, nec ipsa ciborum intemperantia libidinis rabies excitatur. Sicut uitiis ita et diuitiis abrenuntiat uerbi discipulus, cultor uirtutis et paupertatis amator, non fedatur uitiis, non iocis dissoluitur, non marcet otiis, non in carnis desideriis estuat, non deliciis affluit, non incumbit muneribus, non predis inhiat, non prediis dilatandis insistit, considerans nimirum quam arcta et ardua est uia que ad uitam graditur, et angusta porta qua ingreditur. Prompto animo tribulationes amplectitur et angustias, totus cruci inherens non sine damno reputat quidquid ei crucis imaginem non representat.  Totus denique est in disciplina discipulus uerbi, ut ex ubere discipline humilietur ad timorem, ad scientiam erudiatur, et ad patientiam exerceatur, ad gloriam elimetur. Cum enim illud diuinum recolit: Ego quos amo castigo, et arguo , eo se presumit Dei filium, quo se sentit uerberibus celestis discipline subiectum. Non enim deest disciplina uerbi magisterio, nec disciplina est expers uerberis cum trahat nomen a uerbere uerbum Patris, quia et uirga sue potestatis uerberat erias potestates, et per uirgam de radice Iesse, ex qua cor paratum est, nostros correxit errores. uerbum enim incarnatum dum in carne sua uerbera sustinuit, que nobis debebantur, dum flagellis dorsum exposuit, suos imitatores ad discipline sufferentiam  informauit. Disciplina quippe pacis nostre est super eum, et liuore eius sanati sumus. uere languores nostros ipse tulit et dolores nostros ipse portauit, quia, si supra dorsum eius dorsum innocentie fabricauerunt peccatores, debent corpus noxium corruptum uitiis flagellis subducere penitentes.

Inspiciamus, si placet, quot disciplinas innocentie uerbum in passione susceperit, quarum procul dubio fidelis uerbi discipulus est imitator et predicator existit. Septem sunt, ut considero, quarum primam sustinuit in flagellis, secundam in sputis, tertiam in colaphis, quartam in spinis, quintam in clauis, sextam in esca fellis, septimam in lanceatione lateris. In his septem disciplinis uere liberalibus tota patientie Christiane prophetia  consistit. Ecce proposui tibi speculum in quo te intuearis sepius, uerius agnoscas, plenius accipias donum et gratie formam et uirtutis. Tuum scire, tuum sapere, totum in Iesu sit, ultra quem nil est appetendum, citra quem non animo consistendum. In ipso nimirum relucet paterne glorie splendor, in ipso redundat Spiritus sancti unctio suauis: unde Christi nomine quo signatur, suos participes potens est insignire. Est enim Christus unctio infirmorum, egrotantium salus, condimentum uite, conscientie illustratio, unctio misericordie, pinguis suauitas bonitatis. Ipse est in peregrinatione uiaticum, in certamine uirtus, in triumpho uictoria, in corona premium, in repatriatione glorie plenitudo. O super omnia et pre omnibus  suauis repatriatio, in qua terminus miserie ponitur, aspirat dies nescius noctis, risus letificat qui non uertitur in dolorem! O iucunda temperies, in qua glorie rediuiuum mortalitatis hiemem fugat, lacrymarum imbribus finem ponit, et eterne renouationis immutatione celis reflorentibus suauis illa in cymbalis bene sonantibus resonat cantilena: Hiems transiit, imber abiit et recessit, flores apparuerunt, uinee florentes odorem dederunt, etc. . Tunc intra abyssum luminis discipuli ueritatis et eternam de mortis euasione securitatem, et plenam de Dei uisione letitiam obtinebunt. Bonum est nos hic esse, nil amplius discere, non amplius querere aut uolumus aut debemus. Ego  quidem dabo finem sermoni, tu insiste orationi, et operi ut tecum obtinere ualeam quod audisti. Amen, amen.



EPISTOLA XXI. AD AMICUM. Excusat se quominus aduersus Iudeos scribat.

Dilecto suo, ADAM Persenie dictus abbas, instanter et importune.

Petisti, frater carissime, ut tibi scribam aliquid quo et credentium fides firmari, et infidelium maxime Iudeorum possit pertinacia confutari. uerum cum multa sint penes me, que huic petitioni tue effectum inuideant, tria sunt que meis potissime in hac ratione conatibus obuiare uidentur. In primis uidere mihi uideor, quia pugnam istam contentioso  magis animo, quam studio ueritatis affectes; secundum, quia quemadmodum contentiosis ueritas non elucet, ita nec nos ad contentionem quemquam armare uerbis aliquibus decet: sicut enim contentiosi esse nolumus, sic nec contentiosos diligimus; multominus ad contentionem debemus inducere, aut operam impendere contendenti. Ut enim ait Paulus ad Timotheum: Seruum Domini non oportet litigare, sed mansuetum esse ad omnes, docibilem, patientem, cum modestia corripientem eos qui resistunt ueritati . Tertium est quia, si id etiam pietatis studio quereres, labor est prorsus inutilis de fide cum Iudeis contendere: quos Dei iudicio interne constat cecitatis tenebras incurrisse. Incrassatum est quippe cor populi huius, et,  donec plenitudo gentium intreat, sicut in nocte, ita et in meridie palpabit, carnalis Isrel sua infidelitate cecatus. Obduruit namque in silicem, licet carnalis sit, imo corde obcaluit in duritiam adamantis: unde per prophetam dicitur: Peccatum Iude scriptum est stylo ferreo, in ungue adamantino . Sicut enim lapis adamas nulla pene scissione dissoluitur, sic Iudaice infidelitatis duritia nulla ratione uel auctoritate mollitur. Non est igitur impar cecitas cum illis habere de ueritate conflictum, ubi conflictus nullum preualet obtinere fructum. Sunt tamen plerique, qui non tam rerum examini, quam uerborum certamini dantes operam, magis gloriantur de plausibus hominum uanis, quam de uiuente iudicio ueritatis. Damnanda prorsus  insania ueritatis negotio in uitium uanitatis abuti. ue illis qui ueritatem de iniustia detinent, qui ponunt lucem tenebras, qui de iustitia inaniter disputant, qui uanitatis inania de soliditate fulciunt ueritatis. Inimica plane ueritati est uanitas, nec de iure potest confutanda uanitas inimicos reuincere ueritatis. Non decet igitur ut qui uanitati dat operam, incorrupte ueritatis negotia pertractet. ueritas quippe est incorruptio et totius equitatis splendor et linea, in quam omnis enormitas et tortitudo offendit. Absit ergo ne incorrupta ueritas ad sui defensionem corruptoribus egeat! Magis in ipsos uanitatis inuehitur sectatores. ueritas certe simplicitati amica est, et de humilitatis innocentia  gloriatur. Non querit que sua sunt, non affectat que uana sunt, nec in mundi amatoribus locum habet. Celestis nimirum sapientie splendor est ueritas, quam non assequuntur nisi pauperes spiritu.

Quid igitur tibi et illi? Tu pelago uanitatis transmersus es, et submersus in diluuio aquarum multarum! et tu audes de ueritatis splendoribus somniare? Nonnisi in populo honorificato hec sapientia radicauit. Longe est ista a curis curie, ubi magis incuria pene incurabilis dominatur. Sub dominatione ista perit fides, et iustitia exsulat, et ueritatis illustratio cessit tenebris uitiorum, regimen istud sua Christum cruce spoliat, ut iam non re, sed solo nomine cruci militet Christianus. Cum his potius de fide disserendum est, qui Dei Filium habentes  ostentui, Iudeorum facti participes, Christum iterum crucifigunt. His oppone te ipsum, si te fidei confitearis amicum, quia si fidei amicus es, qui pro ea decertare uelis et ualeas, procul dubio a te exsulat seculi amor, qui Dei constituit te inimicum. Scriptum quippe est, quia qui uoluerit esse amicus huius seculi, inimicus Dei constituitur . O infelices animos qui celestibus amicitiis amorem preferunt terrenorum. Celi et terre Dominus uniuersis preferendus est, non modo uerbo et lingua, sed opere et ueritate diligendus. O animos a uera nobilitate degeneres, que dum diuine similitudinis nichil commune cum terrenis fecibus habet, nec carnalis amoris amentiam comitatur! Cor nimirum sursum eleuans, sidereis splendoribus  inserit, nec diuine imaginis pulchritudinem intus patitur, deformitate fedari. Non hic auaritie idololatria, non superbie tumor, non libidinis feda rabies, non malitie horrenda cecitas ibi locum obtinent; tibi ex proposito diuine similitudinis dignitas conseruatur. Honor iste non pascitur iocis, non otio soluitur, non induitur mollibus, non se cibis ingurgitat, non plausus hominum querit, non spectaculis delectatur, non hic schaccorum otiosa subtilitas mansueti cordis felix otium inquietat, non hic infelicis alee ludus male redimit tempora, que toties cum fastidio defluuntur, quoties sine sceleribus transiguntur.


O curas hominum! O quantum est in rebus inane! 

 O utinam sola esset in curis hominum uanitas, et non iniquitas se sociam faceret indiuiduam uanitati! Imo certe iniquitatis mater uanitas, partuque uipereo iniquitatem uanitas parit. Genimina uiperarum sunt hec, sed ab his liber est animus, qui ad usus debitos sola utitur ratione. Debitus enim rationis usus, quantum ad intelligentiam celestium perficit, tantum a curis mortalium mens elongatur. In ratione quippe positus est diuine status imaginis, et similitudinis honor: unde iumentum sapit non hominem quoquam diuertere extra lineas rationis. Per lineas enim rationis ducta et directa operatio, aut fidem ne moriatur custodit, aut iam mortuam ad uitam reducit: Fides enim sine  operibus, mortua est . Unde non ibi dicenda ratio, ubi minime recta intentio reperitur; quia si de beneficio rationis fuerit intentio recta, rationabilia erunt opera procul dubio, que, sicut dictum est, aut fidem mortuam poterunt suscitare, aut ne mori ualeat prouidere. Moderamen igitur rationis affectibus nostris per Dei gratiam ordinem tribuit, sit uirtutum materies, morum equitas, disciplina operum, totius seminarium honestatis affectus enim animi circa rationem dispositi, uirtutum effectus et nomina sortiuntur.

Ceterum irrationabilis est uita, ubi ratio non erudit intentionem, ut recta sit; nec uoluntatem afficit, ut sit pia; de eadem enim luce, incorporee scilicet rationis, intentio illustratur ad rectitudinem,  et exhilaratur ad pietatem uoluntas. uerum hec in fidelium cordibus fiunt. Nam huius gratie penitus est expers infidelis: Sine fide enim impossibile est placere Deo . Et Apostolus: Omne quod non est ex fide, peccatum est . Sed nunquid fidelem dixerim, in quo fides est mortua, et qui fidei operibus contradicit? An non contradicit operibus, qui uerbo confitetur se nosse Deum, factis autem negat? Non uidetur fidem sapere, cuius animus incompositus, uultus turbidus, sermo insulsus, actus inhonestus, impudicus oculus, tactus illecebrosus, auidus uitii appetitus. In fide non regnat cupiditas, non tumultuatur ambitio, non elatio tumet, non ira fremit, non sordet luxuria, non uentris ingluuies porcum sapit. Qui talis  est, fidelis non est, nec eum conuenit fidei negotia pertractare. Quod si tua tibi conscientia perhibet testimonium, te huiusmodi subiectum pestibus, consulo tibi cum illis familiarem habere conflictum. Liberatus ab his, iungaris fidelium numero, potens etiam alios ad fidei regulam reuocare. Melius pugnat pro fide operis unctio, quam sermo. Efficacius est exemplum boni operis ad persuadendum de fide, quam si pro fide in multiloquio disceptetur. Felix tamen doctrina oris, cum scientie preloquitur operatio! Felix in quo fides attestatur utrumque! Satage igitur honeste uiuere, ut tua tibi fides ad iustitiam reputetur. Tu enim te totum testimonio fidei debes, fidei quippe minister et Euangelii preco factus es de iure et officio sacerdotis.  uide ne desit officio animi uirtus, ne ad fidei defensionem uel preconium minime idoneus habearis. Tunc enim fides est, que te faciat uirtutis participem, si fidem, et operis ueritas, et decus castimonie comitetur. Angelice incorruptionis emulare gloriam, quibus participatione nominis, officii sublimitas te coniunxit; scriptum quippe est in Malachia: Labia sacerdotis custodiunt scientiam, quia angelus Domini exercituum est . Custodi igitur a maliloquio labia tua, quibus concessum est de officio totius gratie et efficacie uerba loqui. Non hoc certe concessum est angelis, nec huius glorie officium angelica natura meretur sacrosancta tractare mysteria, terribilia sacramenta conficere, non  est spirituum, sed hominum, quos tanti gradus sublimare glorie uocatio diuina dignatur. Sacerdotibus quidem cooperantur angeli, nec omnino possunt deesse mysterio, ubi Rex angelorum inter manus hominis incomprehensibilia operatur. Quantum ergo putas sacrilegium os uanitati polluere et mendacio quod semel incorrupte consecratum est ueritati? quo pacto de eodem fonte dulces et amare aque possunt effluere, eademque labia ueritatis deformari eloquio falsitatis? diffusa est gratia in labiis tuis, totiesque erit lac et mel sub lingua tua, quoties illa ad mysteriorum efficaciam pronuntias uerba. Mel, inquam, et lac sub lingua tua, quoties ad prolationem tuam sub uisibilibus speciebus Deum hominem constituunt uerba illa. uerba nosti Tremenda  est sacrosancta eorum prolatio, et uis incomprehensibilis mysterii efficax, que sacerdotum ministerio sunt concessa diuinitus.

Quo igitur pacto erit sub labiis tuis labor et dolor et uenenum aspidum, cum tanta tamen possit in labiis tuis uerborum uis? A multiloquio igitur et uaniloquio, a stultiloquio et turpiloquio, et falsiloquio et maliloquio, debes os tuum compescere, quia celestibus consecratum mysteriis constat esse. O quam puro corde, quam mundis manibus, quam simplicibus oculis, illa actio exsequenda est, in qua agitur de uirginis partu, de Agni passione, de redemptione hominum, de criminum indulgentia, de uirtutum plenitudine, de letitia angelorum! Quis tibi es et qualis, ubi inter manus tuas uirgo de  Spiritu sancto concipit, cum te proferente uerba mysterii illibata, uisibilis oblationis substantia in diuine carnis substantiam transit? Quo pacto ad uanitatis superflua, ad materiam petulantie, ad fomenta libidinum, illos oculos ex proposito uertis, quibus et uirginei partus munditiam et Dominice passionis innocentiam in tuis fieri manibus intueris? Qua fronte audes tuis digitis inhonesta tangere, quibus tractas honestatis auctorem, amatorem innocentie, gratie largitorem? Manus tue sanguine plene sunt, et ad candidissimam sindonem Dominice carnis eas mittere non formidas? uide, fili, ne si te rapacitas auaritie forte lupum fecerit, Agnus fugiat potius quam exspectet: et reuera lupi presentiam agni teneritudo  non sustinet: sicut nec miluii ingluuiem galline pullus; sic nec accipitris rapacitatem columba. Et quidem non ex metu Agni hec fuga agitur, nec in ueritate sue carnis presentiam etiam pessimis denegat, sed eos fugit quando ad perniciem et ad iudicium se sumi a talibus sinit. Magis ex presentia lupi Agnus occiditur, cum indigne accipiens, uel inhoneste conficiens, reus Dominici corporis et sanguinis inuenitur. Quomodo ergo, qui talis est, Iudeorum infidelitatem redarguit, et de reatu Dominice mortis conuincit, qui sacramenta indigne accipiens, eiusdem se culpa reatus inuoluit? Et illi quidem, si cognouissent, nunquam glorie Dominum crucifixissent. Tu cognoscis et occidis,  quoties reus corporis et sanguinis eius indigne accipiendo efficeris. Longe exsecrabilius est uiuentem et regnantem in secula iterum male uiuendo crucifigere, quam cum in mortalem adhuc et humanum subiectum indigentiis Iudeus nesciens uoluit deseuire. Deterior fidei hostis est falsus Christianus, sciens et persequens, quam Iudeus persequens et ignorans; sed intra fidei sinum nullus malo atrocior sacerdote, qui non mala ignorantia, sed auaritia Christum persequitur, cui tanto debuerat familiarius obsequi, coherere firmius, ministrare fidelius, quanto se dignantius et mirabilius credit illi. uerum , sacerdotes nostri temporis ita se uitiis armauerunt in Christum, in ipsum potius  quam pro illo coniurasse uideantur. Arma ferunt in ipsum, qui pro ipso pugnare debuerant; et uirginem eius, hoc est Ecclesiam, sicut ait Propheta, constuprantes, usque ad uerticem corruperunt. 

Denique uita eorum facta est omnibus exemplar malitie, sentina criminum, spectaculum ignominie, ambitionis materies, et totius auersionis forma deformis: quorum est inexplebilis et inexplicabilis auaritia, libido insatiabilis, ambitio infinita. Simonem nimirum et Giezi imitantes, domum Dei in templum idoli infelici commercio mutauerunt. Auaritia enim, ut ait Apostolus, est idolorum seruitus , cuius questum pietatem putantes, nullum admittere sacrilegium reuerentur. Plus  enim curant nummos quam animas, plus muros quam mutos, plus canes quam pauperes; plus denique carnis sue quos de fornicatione suscipiunt, quam matris Ecclesie filios, quibus preesse et prodesse tenentur. O infelices istos, qui de suo uolentes honorari ministerio, ipsum omnimodis ministerium inhonorant! Iam enim uituperatur eorum ministerium, dum per illud, non Christo, sed sibi ministrant, satagentes ex fructu officii sue satisfacere uoluptati. Se crucis Christi seruos fatentur, dummodo ex illa emolumentum carnale suscipiant; sed beatam sequi crucis ignominiam erubescunt. Sic cruci seruiunt, ut non crucem sentiant, cum potius sub obtentu crucis, de crucis beneficio carnis luxuriam et mollia uoluptatum  consectantur. O seculis omnibus detestanda abusio! ideo colere crucem, ut habeas unde uaces illecebris, unde sumas uelamen malitie libertatem. In cruce Christi et crucis obsequio summa et sola libertas est; sed quibus cordi unctio est, et ueritas in affectu. Ceterum amatores seculi, contemptores celestium, plerumque dum exsequuntur omne quod pium est, de crucis titulo se tuentur; ceci enim sacerdotis officium, nisi cruci militat: tu tamen uideris utrum uerum redoleas sacerdotem. Bonus sacerdos est in quo commendat dignitatem ordinis ordinate studium actionis. Bonus sacerdos est qui non modo Patri immolat Filium, sed semper satagit immolare seipsum, alioquin quomodo comedit, uel  immolat agnum, qui nec Aegyptum deserit, nec renes accingit? Hebreis tantum et egredientibus de Aegypto licet agnum immolare paschalem. Non est Aegypti sacrificium istud, quin potius agnum uel ouem edere dedignantur. Aegyptius est secularis, quem delectant peccatorum tenebre, cui placet Pharaonis damnatio, cui cordi est in luto et latere occupatio. Aegyptus tenebre sonat, Pharao dissipatio, lutum et uoluptatum mollities, quam in lateris duritiam consuetudo conuertit. Non ista agentibus agnum immolare precipitur, sed Isrelite ad solitudinem festinanti; renes accingit continentia, de tenebris educunt ueritas et sinceritas, generatque penitentie amaritudinem lactuca agrestis.

 uide igitur, tu qui Agnum immolas, utrum exeas de Aegypto. Quod si reuera egrederis, immola reuerenter. Non debet deesse immolatis renibus castitatis cinctorium, nec manibus fidei baculus, nec pedibus exemplorum calceamenta sanctorum. Pedes affectus sunt, manus opera, quorum utraque munienda sunt, affectus exemplis de imitatione sanctorum, opera fide ad eruditionem malorum multorum. Si hec tibi defuerint, et tamen ab Agni immolatione non temperas, non es Isralita, sed Aegyptius; non es fidelis, sed apostata; non es sacerdos, sed sacrilegus; non es defensor fidei, sed offensor. Ceterum, quid tibi dicam de blasphemiis, que de tuis toties sonare labiis audiuntur? Quia enim tu iurationem putas, et ex populari temeritate  uertisti in consuetudinem, nos blasphemiam esse docemus et dicimus, et credimus. Certe cum uerba sacerdotis, aut uera sint, aut sacrilega, toties nomen Dei sui in uanum assumere, non est iurare, sed blasphemare. Quid illud est quod sacrilego ore, corde tam impuro, tam incircumcisis labiis, etiam inter actus diabolicos beata Iesu membra in iurandi, imo in blasphemandi consuetudinem adducuntur! Non est hoc humanum, sed prorsus diabolicum, perdite mentis homines, sub obtentu iuramenti impiis garrire uocibus quod totis tremebundum cordibus, totis uisceribus est amandum. Non audet, nec potest ipse diabolus in Christi maiestatem delinquere, nec tantum excedere potuit in  Christum Iudaca quidem ignorantia, quantummodo in ipsum infelicissimi Christiani delinquunt. Si nosset diabolus, si nosset Iudeus, Domino glorie pepercissent. Christianus credit, et despicit, agnoscit et abiicit, adorat et blasphemat, orat et impugnat. Age igitur pro fide tua, pro officio tuo, ut omittens interim disputare cum Iudeis superflue, quia nec ad te pertinet, deteriores illis fidei tue domesticos uerbo et uita instruas Christianos.



EPISTOLA XXII. AD AGNETEM uIRGINEM. Litteris mandat que in conuentu uirginum palam disputauerat.


 AGNETI uirgini Christi, frater ADAM dictus abbas Persenie, inter uirgines prudentes deputari.

Tanti mihi est, filia, in amore Christi amor tuus, ut sicut non possum negare quod postulas, ita nullatenus uolui petita differre. Adeo preceps est amor sanctus in omne quod uirtutis est, ut, dum semper spiritualium suspirat ad incrementa profectuum, indesinenter aliquid sibi prouidet incentiuum. uerum mirum in modum amori sancto sic proficere, languere est, et quo amplius in desiderium uirtutis extenditur ardor cordis, eo magis mens a se deficiens proficit in Deum ex desiderio liquefacta amoris. Utinam languidulam te amor iste reddiderit, et ad ignitum eloquium sponsi tui  liquefacta sit anima tua, ut possis ex sententia animi dicere illud amantis: Anima mea liquefacta est, ut dilectus locutus est . Tu igitur ex uerbis meis accendi desiderans, petisti instantius, ut que aliquando in conuentu uirginum, te presente, ad ipsarum edificationem disputaueram, traditum litteris recollectum breuiter tibi transmittere non negarem. uerum cum tenor sermonis illius, aut ex toto, aut ex parte maxima elapsus sit, cum eadem mihi sit materies et causa eadem, te orante, aderit idem spiritus qui de eodem capitulo, et si forte non eadem, dabit tamen non diuersa sentire.

Capitulum est ut recolis: Domine, bonum est nos hic esse . Quis hoc dicit? amicus  sponsi et sponse custos Petrus, eo in Christo solidus, quo Christum specialius amans totus erat amoris flamma ignitus. Et reuera quid melius, quam amatorem amoris in amore incorruptionis persistere; et non solum fidei oculo incommutabilem pulchritudinem intueri, sed etiam certissime spei brachiis amplexus stringere, purissime affectionis tenera miscere oscula, confabulationibus sinceri cordis sponsum uel interpellare presentem, uel inuitare absentem? Sponsus quippe uirginum fons amoris est, dulcedinis pelagus, abyssus glorie, unica amantium consolatio: qui cum fideli sponse semper sit maiestate presentissimus, dilectione proximus, quamdam tamen eius absentiam indicat crucians et liquefaciens animam inexstinguibilis  desiderii effectus; mens puri amoris desiderio liquefacta dum tota suspenditur, ad plenarie gaudium consolationis, molestissime tolerat dispendia dilationis. Dum defectibus tamen suis reputat, quia non apprehendit quod amat, eo subtilius in amoris desiderium proficit, quo ex defectu suo se humilians ex consideratione proprie infirmitatis sui sublimitatem attendit amoris. Ex hoc uerbi sponsa talibus constricta articulis, mandat dilecto per nuntium quod amore langueat, quod absentis anxietur desiderio, quod amabile uulnus caritatis sustinere non preualet, nisi se speciosus forma pre filiis hominum Sponsus per presentiam manifestet. Inde iam sequens Agnum quocunque  ierit, pascens cum eo, et cubans in meridie, non iam ei tanquam absenti nuntios dirigit; sed oculo ad oculum uidens, et facie ad faciem colloquens, exclamat et dicit: Domine, bonum est nos hic esse. Ac si dicat: Iam non amore langueo de absentia tui; iam non me cruciat uis dilati desiderii, sed in tui presentia, tota per amorem conualui, quia habere tui presentiam, non languere, sed sanari est. Felices tamen, et multum felices sunt, qui ex tali languore deficiunt, quia nulla est anime medicina, que languoris huius desideriis non fuerit liquefacta. O quam salubris est languor iste, quam satians et reficiens Sponsi desiderium, quam longe est a salute, que hac uulnerata non fuerit caritate! Sed hoc melius experitur sponsa, quam seruus.  Illa quippe quo tenerius diligitur, eo securius atque secretius de familiari contubernio gloriatur. Sponsa nimirum in cubiculi secreta admittitur, et inter arcana tori maritalis solemnia sponso munda et ineffabili commistione unitur. Ex hoc iam de Spiritu sancto concipiens, uernat et uirginat uirtutum sobolem, bonorum operum procreat filios, id habens remedio in languore amoris, ut his fulciri floribus querat, et stipari talibus delectetur malis. uerum id languor agit amoris, ut per spiritum et desiderium sanitatis quam affert et offert Dei presentia, sint et flores immarcescibiles et imputribilia poma. Flores enim in horto Sponsi sunt uirtutes in desiderio anime, quos facit immarcescibiles, et caritas que nunquam excidit,  et desiderata eternitas que finem nescit.

Ceterum mala, et per corticis colorem, et granorum multitudinem significant et multiplices carnis passiones in sanctis, et multiplicitatem bonorum operum in unione et ardore caritatis. Hec sponsa in se melius experitur et sentit, quippe que, ut dictum est, intus admittitur, et eo ad diuini consilii secretum purior peruenit, quo nudior ab integumentis carnalibus et corporis imaginibus incorrupte ueritatis thalamum coniunctius subit. O quam ineffabilis est huius copule spiritalis oblectatio! ubi dum de medio tollitur quidquid carnis est, eo ad omne gaudium dilectum suum anima constrictius apprehendit, quo se nuditati  innocentie eius incorrupte ueritatis nuditas non abscondit. Sed si forte boni huius interdum absentia sponsam languere fecerit, dum continue nabere desiderat quod semper habere non sufficit, dum differtur inconsolabiliter quod immobiliter appetit, tunc interim fulciri floribus querit, quia aut de intellectibus Scripturarum, aut de exemplis sanctorum, aut de innocentia actuum spiritualium, aut certe de profectibus aliorum se pro tempore consolatur et pascit: Fulcite me, inquiens, floribus, stipate me malis, quia amore langueo , tanquam dicat: Quoniam de dilecti absentia crucior, quia interim amabili eius presentia frui non mereor, forte si fuero fulcita floribus, si fuerit lectulus noster floridus, per florum redolentiam mihi  restituetur dilectus. Et hec quidem sponsa. Quid autem seruus? uix in uestibulo stare permittitur, admittitur nunquam, eiicitur sepius, crebrius uapulat, quippe quem timor foris portandis hominibus deputat, et proprie conscientie reatus flagellat. Eiice, ait Scriptura, ancillam et filium eius ; ideo seruum, quia ancille filium; ideo eiectum, quia seruum, quia seruus non manet in domo in eternum. Ego, ego ille infelix sum, a quo tu non ancilla, sed Domini mei sponsa, et ideo domina mea de amore Sponsi requiris, quem si tamen diuini contractus iura non uiolas, per te melius sentis, apprehendis tenerius, oblectabilius experiris. Quo ergo pacto, tam leuiter de cubiculo Sponsi egrederis, et de interioribus tuis foris seruum  Sponsi tui consulis, presertim cum nesciat seruus quid faciat dominus eius? Intus, intus, bone IESU, quereris melius, inueniris citius, teneris strictius, dulcius oscularis. Cum te osculato Agnes Agni sponsa, quia diffusa est gratia in labiis tuis, iubilare poterit, et epithalamium illud sacre uirginis Agnetis psallere: Mel et lac ex eius ore suscepi , et: Sanguis eius ornauit genas meas.---Reuertere ergo, reuertere, Sulamitis, reuertere, reuertere, ut intueamur te . Discurre per hortum conclusum, et scito in cubilibus et in hortis aromatum tuum deliciari dilectum. Quam speciosa facta es et suauis in deliciis tuis, si federa celestis matrimonii illibata custodis! si candorem suum immarcescibiliter retinet odor lilii uirginalis,  si candori intermista uirgineo genas anime tue rosa purpurat castitatis! Talem pulchritudinem in genis anime querit, qui scrutatur renes et corda. Querit ut tota pulchra sit amica eius, quia ipse est speciosus forma, non solum pre filiis hominum, sed etiam pre uultibus angelorum. Quam elegans est facies sponse! quam et candor uirginalis innocentie lacteam reddit, et uerecundie tenerioris rubor suffundit; alioquin imitatur pallorem candor, qui nullo rubore suffunditur, nec lilium castimonie habet gratiam, quod non facibus amoris ignitur. Talis est dilectus tuus, candidus et rubicundus, quem et munditia uirginei partus profert in lilium conuallium, et roseus cruor ex inestimabili caritate  effusus in martyrum tinxit purpureum ornamentum.

Cum igitur hec animaduertis et diligis, et introducta interius experiris, siue te languidam reddat, siue inebriet et absorbeat uis amoris, puto, exclamas et dicis: Domine, bonum est nos hic esse. Introducta quippe in cellam uinariam, ad Sponsi transfigurationem uidendam proueheris, dum illic proficisceris proficis, sed dum proficis nescis. Quare hoc? Quia aduertere profectus suos, et uirtutes metiri, eo proximum est ruine, quo superbie est uicinum. Superbia enim, ut ait quidam sanctus, natione celestis est, et de puritate uirtutum impura elatio sepius exordium sumit. Utile est igitur in magnis et mirabilibus quasi nescire seipsum, ut quo amplius  animum amoris pietas sursum eleuat, eo amplius ex eodem amore ab omni tumore deficiens, ad humilitatis infima liquefiat. Hinc est quod Petrus cum in transfiguratione mira uideret, mira cum dispensatione in tanta eleuatus altitudine, quid loqueretur nesciret. Quid est igitur ex magnitudine amoris liquefactio cordis, nisi humilitas que salubriter hominem a se deficere docet, cum eum caritas, aut ad profectum uirtutum promouet, aut in perfectionis fastigio sublimem tenet. Liquefactionem uero humilitatis ad ignem sancti amoris deuotionis lacryme testantur foris. De cetero etiam in carne munda fit hortus irriguus, ubi tanto immarcescibilius uernat amenitas uirginitatis, quanto opportunius eum rigat intima aspersio diuini roris.  O uirtutem humilitatis necessariam, que, dum medium tenet hoc modo, moderatur singula; ut et candorem uirgineum castiget uerecundia, ne deformiter palleat; et caritati sollicite prouidet, ne de securitate oblita reuerentiam per superbiam insolescat! His floribus ornandus est conscientie lectulus, his floribus fulciendus est animus qui paratus est in montem ascendere ubi transfiguratur dilectus. Transfigurari enim necesse est ipsam animam, et peregrinam terrene cupiditatis deponere formam, ut idonea sit transfigurantis sponsi secretam cernere claritatem. Hinc est quod Christus ascendens in montem ubi transfigurari debuit, tres tantum discipulos, Petrum scilicet, Iacobum et Ioannem secum assumpsit. In Petro nota firmitatem perfecti  amoris, plus enim ceteris Petrus amauit, et a firma petra ob fidei non ficte constantiam nomen traxit. Iacobus, qui interpretatur luctator siue supplantator, humilitatem significat, que et uitia supplantat per innocentiam, et contra aduersa luctatur per patientiam. Per Ioannem exprimitur carnis integritas, que hoc meretur priuilegium, ut ad incorrupte ueritatis prouehatur secretum. Si flores istos de horto uoluptatis decerpsisti, miris odoribus Sponsi gratiam oblectasti, reuocasti absentem, presentem fortiter tenuisti, et dixisti: Tenui eum, nec dimittam , et illud: Dilectus meus mihi, et ego illi . Ex hoc in illum transfigurata et configurata similitudini eius cauere debes omnimodis, ut uultus tui amplius non sint in diuersa  mutati. Unitatis enim et indemnitatis amator est sponsus tuus, qui semper unus et idem permanens eo suspectam habet omnem uarietatem, quia omnis pene uarietas amica est mutabilitati, mutabilitas uanitati, uanitas falsitati, quam detestatur ueritas Sponsi tui. Ex hoc eris uidere idonea, quomodo resplendeat facies eius sicut sol, intueri uestimenta eius sicut nix, et a nube lucida obumbrari.

De cetero si non ignoras te, sicut Petrus qui nesciebat quid diceret, scis et habes unde facias tria tabernacula: Sponso tuo unum, Moysi unum et Elie unum. Quid enim est Sponsus tuus nisi amor eternus? Hic pascat et cubet, et tabernaculum habeat in meridie, hoc est in feruore tue caritatis.  Moyses lator et zelator diuine legis significat scientiam uel zelum discipline regularis, cui tabernaculum est in fiscella scirpea, hoc est in tractabili et sine nodo iniquitatis conscientia humilis cordis. Per Eliam, qui et carne integer fuisse creditur, et ab Helios, hoc est a sole secundum aliquos nomen trahit, significatur ueritas, uel euidentia operum lucis, que quasi tabernaculum habent in candelabro excellentie uirginitatis. Splendoris intuitus in facie Sponsi est premium et remuneratio caritatis interim de dilati desiderii suspensione languentis. Splendor et claritas niuee uestis est humilitatis gloria interim uilitate et extremitate gaudens. Obumbratio lucide nubis est et hic protectio, et postmodum omnimoda liberatio uirginitatis.  Intra nubem istam recepte non nubent, neque nubentur. Tunc innixa super dilectum, sequetur Agnes Agnum quocunque ierit, et per itinera eternitatis eius deducta, de eternitate amoris, secura dicet: Domine, bonum est nos hic esse. Cum illuc perueneris, et bene tibi fuerit, uide ne sis immemor mee infelicitatis, cum teneriori amplexu Sponsum strinxeris, suscipe apud eum causam serui, ut de uestibulo timoris in thalamum introducatur amoris. Ne inuideas seruo posse adoptari saltem in filium cum tibi sufficiat sponse priuilegium, ad laudem et gloriam Sponsi Ecclesie, cui est honor et gloria in secula seculorum. Amen.



EPISTOLA XXIII. AD N. AMICUM SUUM. Agit de odio uitiorum, uirtutis amore, et uanitatis contemptu.


Dilecto suo N., frater ADAM qualiscunque Persenie abbas, uere philosophie studiis insigniri.

De odio uitiorum, de uirtutis amore, de mundane uanitatis contemptu caritas imperat miscere colloquium cum amico. Amicum te, fili carissime, dixerim, non quia a te amari merear, sed quia in illum caritatis sinum te colligo, cuius latitudo neminem pretermittit. Charitatis nimirum amplitudinem mundi non superat latitudo. A sinu caritatis etiam inimicos diligere amicorum collectio non excludit. Nihil igitur caritate felicius, cui tamen est in uitia odium, in homines amor, in angelos transitus, desiderium in eternis. Hec dissidentia  unit, disiuncta compaginat, peruersa corrigit, diligit bona, et optima queque custodit. Hec mihi te uinxit in spiritu, licet parum facie cognitum, diuisum locis, conuersatione alterum, professione diuersum. Tu enim uiuis in seculo, in seculo militas, ego seculi rebus ualefaciens, in tabernaculo claustri Christo proposui militare. De scientia animi loquor; nam te puto seculum diligere, quem secularibus uideo implicari negotiis, et ea que mundi sunt studiosius actitare; ubi quippe est thesaurus hominis, ibi est et cor eius. Quid igitur mirum, si laberis, qui labentibus inherens, ex desiderio eo impetu deorsum traheris, quo uana species rerum suos precipitat amatores? Amare certe que mundi  sunt, est contempsisse celestia, est inimicum fieri eternorum. Ab internis exsulat bonis requisitor presentium, nec dignus est amore opificis, qui ipsum opificem operi suo preferre non nouit: preferre dico, non tantum rationis iudicio, sed electione amoris. Amor iste beatum facit animum, cum illud amat quo spoliari non possit inuitus; cum enim nil sit humana uoluntate liberius, id solum non potest admittere, quandiu habere uoluerit quo beata efficitur illo fruens.

Appetendum est igitur, et querendum bonum illud, quo dum semel inuestita mens fuerit, non potest amittere, nisi uolens. Quod si boni huius inuestituram mens beata perseueranter tenuerit, etiam carnis sue cum fuerit deuicta corruptio, et  sopita omnis repugnantia in eternam conferet transitum libertatem. O felicem transitum, unde nec libeat, nec liceat resilire! O bona eternitatis possessio, que nonnisi tribulationis transitorie pretio comparatur! O felicis philosophie insigne studium, ubi corpus omne mens inhians, in superna fastidit, et de seruitute carnis quam conterit, ueram carni et anime comparat libertatem! Quid enim carne moritura seruilius? et tamen ordine prepostero liberioris nature nobilem spiritum de communi obsequio cogimus famulari. Interim quippe in seculi filiis rationis humane captiuatur nobilitas, ut mirum in modum obsequium irrationabile ratio carni deferat, et in obsequiis carnis suum astuta sit ministerium usurpare. Prudentiores quippe sunt filii  huius seculi filiis lucis in generatione sua, quia nimirum prudentior est ad malum ratio in secularibus sensualitati contra rationem supposita, quam sit ad bonum in spiritualibus uiris, in quibus est carni sue iure prelata. Quid igitur ratione abuteris, et Creatoris imaginem, que sola est ratio, irrationabili amore carnalium oblitteras et abradis? Similis certe similem querit, et uix in aliquo rerum genere hec regula fallitur, cum ad suum participium et ad suam similitudinem singula conuertantur. Quo igitur pacto solus Creator in homine suam perdidit similitudinem, quam tam sibi dissimilem deformitas iniustitie reddit? Iniustitiam sane dixerim eum, qui ad eterna creatus est, ex desiderio remorari  in temporalibus, cor in labentibus figere, et non potius reputare molestiam quod a uero lumine per interpositam carnis molestiam sicut per parietem retardatur. Quod si obiectam parietis molestiam reputas, non densare lutum sed diruere, non augere sed minuere consilii erat. Certe amator eternorum molestum carnis parietem, et si diruere non potest, fulcire refugit. Non ei honores accumulat, non querit reditus, non cibus ingurgitat, sed quod de necessitate exigitur, satagit temperantius indulgere. Quam longe est hoc philosophandi genus a dilectoribus seculi, quorum deus uenter est, qui questum existimant pietatem, qui damnum reputant non peccare. Hi sunt quibus uirtus oneri, honori est uitium, qui paupertatem  Iesu et crucis ignominiam abhorrentes, appetunt florere in seculo, de ministerio sanctitatis. Utinam, fili carissime, ab his longe fieri uelles, et tenere sanctorum itinera, que a cruce non dubitas inchoare! In cathedra enim crucis philosophie nostre nos magister instituit, cuius qui noluerit sequi magisterium, omnimodis non poterit obtinere promissum. Ad hanc philosophiam te inuitat anima mea, amor meus. Lege ergo, et perlege, et relege sepius hanc amoris epistolam, in qua etsi uerba non sapiunt rhetorem, faucibus tamen cordis tui sincere dilectionis representent saporem. uale, carissime, et si totum quod legis non peragis, uolo te tamen correctius uiuere quam uixisti. uale.



EPISTOLA XXIu. AD MAGISTRUM PHIDEBALON. Contra iudices et iurisperitos seculi.


Dilecto suo in Christo magistro PHIDEBALON, frater ADAM pauperum Persenie seruitor indignus, immaculatam legem Domini opere et ueritate Iustiniani legibus anteferre.

Licet bonam uoluntatem tuam erga nos, fili carissime, palam sit ex litteris tuis agnoscere, euidentius tamen et efficacius de testimonio operis comprobatur integritas uoluntatis. Familiaritatis certe mee seminarium, cuius per affectum, Deo monumentum prestante, copiosa seges exuberat, non a me fateor sumpsit initium; sed a te potius, qui gratuito tue liberalitatis preuentu, te mihi  prius incognito, et postmodum sepius semper in merito ad obsequii diligentiam alacriter obtulisti. Beneficia nimirum, que accipientium merita preuolant, gratiora non immerito displicato merito iudicantur: et certe que de gratuito affectu prodeunt, fecundiori effectu dignum est compensari. Beneficia sane illa intelligo, quibus te mihi promptum et alacrem exhibuisti in salutationibus, affabilem in colloquiis, in negotiis familiarem, in dandis consiliis officiosum, deuotum in exhibitione reuerentie, humanum in obsequiis, si quando in hospitio tuo sim receptus. Hec omnia sicut ex abundantia cordis emanasse non ambigo, sic non debeo per uitium ingratitudinis annullare. Ex his sollicitudini  tue datur patenter intelligi, me non posse non amare, quia meus es, et utinam te nulla mihi ratione preripiant aut locorum distantia, aut diuersitas studiorum? Difficile enim fieri solet, ut diu integer inter eos nexus amoris permaneat, quos disiungit institutio, intentio diuidit, locus separat, disparat actio, propositum dissimile uariat, studii dissidentia coherere non sinit. Tu siquidem pro amicitia seculi inimicitias celestes non metiris, tenens lutum, ceno inhians, incumbens carnalibus, mobilibus et transitoriis immota mente stabilique desiderio cohesisti. Aliud mihi plane propositum intentioque longe dissimilis, qui, aspirante Deo, uisibilia cuncta fastidiens, de felici et sola exspectatione gaudeo futurorum. Ibi uere scientie infulget  claritas, quam nulla dubietatis aut ignorantie caligo confundit. Ibi plene dulcedo sapientie, quam nulla falsitas aut amaritudo desipere facit. Ibi iucunda sempiterni ueris temperies exhaustam plenitudinem letitie securioris infundit. Ad hoc ducit, hoc tribuit diuine legis peritia, que conuertit animas, non subuertit. Iuris huius scientiam colonia Cisterciensis me docuit, ubi doctor et dator iustitie Christus de celestis iuris peritia suos instituit sectatores. uerum tu quia de terra es, aliter sapis, huiusque magnam sapientiam adhuc tibi non sapere mundane sapientie requisitio protestatur. Sed forte iactantiam reputas, et presumptionis mee arguis, quia me preter morem laudare uidear, et te non uerear increpare. Charitas, fateor, sic  loqui imperat; et si uis ueniam impetrare quam postulas, dabis et ipse ueniam sic loquenti. uerus siquidem amor tam assentationis expers quam formidinis, sicut palpare non nouit, sic nec parcere; sed tanto uehementius quanto confidentius inuehitur in amicum. Igitur quisquis sis, quomodocunque te habeas, ego te pro parte mea non cessabo diligere, pro posse meo id satagens, ut sit amoris mei Christus in causa. O si tu in flammam meam oleum mitteres, et de tuis profectibus mee dilectionis augmenta penderent! o si uirtuti animi dares operam, et mundane uanitati ualefaciens, postponeres contemnenda! o si tibi esset ratio, que fidei radiis illustrata, omne quod facit iniuriam iuri, per iudicii rectitudinem reprobaret, quia  distortum est istud, et a regula iuris et equi resiliens homines hominum fieri iudices, et pene uniuersos uideri contra iustitiam conspirasse! Auctorem suum iudicem seculorum suo iure spoliant, et ausu temerario cuius iudicium non possunt effugere, nituntur iustitiam exturbare. Inde est quod corpus immunditie, mentem superbie iurisdictioni subiiciunt, et sub uitiorum tyrannide seruiunt miserabiles, qui sub rege uirtutum poterant regnare felices. uides iam quia exsulat castitas, humilitas peregre abiit, recessit iustitia, abfugit fides, refriguit caritas; et, iniquitatis ubique superabundante diluuio, intra domesticos celi parietes ueritas se recepit. Plangenda namque tempora nostra, delendique sunt generationis huius homines, cui, cum  fere omnes peritiam iuris, uel querant, uel habeant, iuris tamen obseruantiam paruipendunt. Iudex seculorum ubique iniuriam patitur, nec de iurisperitis inuenies aliquem, qui se in celesti iam exhibeat aduocatum. Omnes si dederint, etiam in iniustis causis multos aduocatos inueniunt: solus Christus, licet sit dator omnium, cum sit causa eius iustissima, habere aliquem non meretur. Ubique sponsa eius opprimitur, blasphematur ipse ab omnibus, pauperes, orphani, uidue, preda diuitum facti sunt, nec illis, aut iuris nostri peritia, aut legum subuenit disciplina, de inflante scientia soli inseruitur questui, solumque uentosa loquacitas requirit commodum pecunie uel honoris. uidemus  ad iurisperitos dignitates et bona transire Ecclesie, et mirum in modum, cum eos sequi Crucifixum pudeat, usurpare Crucifixi patrimonium non uerentur. Exsecranda prorsus abusio, ut quanto in iure peritiores exstiterint, tanto inueniantur ad iuris iniuriam promptiores. uerborum cauillationibus potentes sunt, et docti ad subuersionem iudicii, aut impium iustificare pro muneribus, aut de iniustitia conuincere innocentem. Utinam tu, carissime, ob iuris obseruantiam, queras iuris scientiam, ut cum de ademptione iuris iuste uixeris, in celestis iuris regulas offendere confundaris. Hoc erit oleum fluminis  mei, ingerere de correctioris uite profectibus, amori meo facere gaudium, qui propositum habeo de sola animarum salute letari. Utinam tibi de appetenda animi uirtute sit studium, quod facile contemptum mundi parere consueuit! uirtus quippe sic instituit sui possessoris animum, ut honores onera reputet, indignetur dignitatibus, mediocritatem suadeat, que sancte cognata est paupertatis. Circa hoc maxime uiget uirtutis moderatio, ut carnem compellat renuntiare uoluptatibus, spirituique humiliter ancillari. Utinam status meus, pauperumque qui mecum militant studiis uersetur uitalibus, ut et tu gaudeas, cum audieris, qui huius rei notitiam inquirebas. Colletamur quotidie, fili, fatigati pressuris ingentibus, et, sicut habet se  mundana uarietas, multo discrimini subiacemus. Transfretare quidem cupimus, sed in incertitudinis huius pelago quotidiana tempestas exoritur, et nisi misericors iehsu manum pie ereptionis extenderit, uix ad portum poterimus enatare. Ecce ista est scientia permaxima; iamque dixi superius uisibilia ista nobis esse contemptui, quia sunt periculo et labori. Confidimus tamen, quia qui dedit, etiam proposito militie perseuerantiam non negabit. Orationum nostrarum petisti suffragia, sed et rescriptum nostrum deuote et humiliter postulasti: petitio tua in utroque effectum obtinuit, nisi quod littere mee forsitan ad te gratiam non habebunt. Prolixus enim et durus sum quod utrumque lectorem solet offendere, nisi me apud amicum zelus  caritatis excuset. uale.



EPISTOLA XXu. AD SANCTI MARTINI CULTORES. Probat sanctum Martinum apostolis similem congrue dici.

Omnibus B. Martini memoriam pie uenerantibus  , ADAM inter ueneratores eius exiguus, Patris eiusdem uestigiis inherere.

Plerosque scandalizari audio, quia Martinum nostrum parem apostolis cantet et glorietur Ecclesia, que Martini laus fere ubique terrarum in ore resonat, maxime in illis locis, ubi celebrius et deuotius eius sanctitas honoratur: unde propositi mei est Martini confutare emulos, obtrectatores  persequi, ab eo utique implorans auxilii gratiam, a quo ille accipere meruit ut par esset et diceretur apostolis. Spiritualis quippe gratie uirum donatum gloria apostolis parificare potuit, et procul dubio parem fecit qui solus existens incomparabilis sine comparatione summus est, cuius pax exuberat omnem sensum. Ceterum ea que infra eum sunt quantumlibet ea nature sue dignitas uel bonitas Creatoris extulerit, non refugiunt paritatis consortium, et quia instituit Conditoris auctoritas, non inuidet communio caritatis. Quid igitur ut Martinus par apostolis esset fieri potuit? An non potuit? Si non  potuit, et limitibus quibusdam coangustatur Dei omnipotentia. Ubi est quod in Scripturis Deus omnipotens appellatur? An fortasse omnipotens Deus est, sed gratie priuilegium quo donauit apostolos, perfectis eorum sequacibus non uoluit elargiri? Si autem, quia uerum est, potuit facere omnipotens, ut qui perfectionem euangelicam bene uiuendo tenuerant, equalitatem glorie quoque sortirentur, quid impedit Martinum ne gradus apostolici sublimitate donetur? An quia ad promerendam gratie sufficientiam non accepit? An accepit quidem, sed apostolorum inuidia, quod nefas est dicere, ei glorie consortium denegauit? Quis uel hoc cogitare audeat? Et dicit fortasse aliquis, ideo Martinum non esse parem apostolis in gloria, quod eis fuerit  inferior sanctitate. Unde hoc probas, quicunque hoc dicis? An inde sumis argumentum, quia apostoli prius electi, quod a Domino presente per carnem uocati, quia apostoli antonomasia ab eo sunt appellati? Si hac de causa Martinus est eis inferior, quia nil horum habuit; ergo inferior et Paulus, quia et posterius ad fidem uenit, et Dominum in carne mortali non uidit, nec ab eo apostolici nominis impositione honorari meruit sicut alii, de quibus scriptum est, quia eos apostolos nominauit .

Quod si ideo apostolos preferas, quia Dominum, antequam pateretur in carne, presentem, et post resurrectionem sibi apparentem et colloquentem  uidere meruerunt, quod et multis aliis datum est, quia, teste apostolo Paulo, uisus est plusquam quingentis fratribus; similiter certe et hoc Martinus assecutus est, quia nulli alii concessum legitur ut nondum renatus uidere Christum Dominum mereretur. O gloriosam cathecumeni nostri chlamydem, qua se tegi Christus non inglorium reputat [Edit. gloriam reputat], sed longe renati fides gloriosior, qui Christo nil quod peteret denegauit! Nam si quis contendat de miraculis, preferrique apostolos uelit in uirtutibus, totus exclamat orbis Martino testimonium prebens, plura eum, imo in eo Christum signa fecisse, quam de aliquo unquam aliqua scriptura authentica protestetur. Denique si quis obiiciat, quia in umbra Petri ponebantur infirmi, et  sanabantur; et nos de stramine in quo iacebat Martinus legimus frequenter factas fuisse uirtutes. Plus est sane uile stramen, absente Martino, operari uirtutem, quam umbram Petri, quia sine Petri presentia non potuit fieri [umbram] prestare remedium infirmanti. uerum sine Christo, nec potuit Petrus presens, nec Martinus absens uirtutis aliquid fecit. Mira quidem hec sunt, et digna omni admiratione miracula, uel umbram Petri sub eius presentia, uel in absentia Martini paleas in quibus iacuerat Martinus operari mirabilia; sed longe mirabiliora, et in solo Martino eminentia reperimus. Contigit nonnunquam ut, eo festinante ad uisitandum infirmum aliquem, priusquam medietatem confecisset itineris, aduenientis uirtutem sensisse egrotum, uenienti  obuiam processisse incolumem. Satis esset languenti, ad recuperandam salutem, non solum peruenisse, sed uelut iter inchoandi, ueniendi inchoasse Martinum. Hoc de Euantio auunculo suo Seuerus Sulpitius protestatur. In apostolis fortasse aliquis prerogatiuam martyrii anteponit? Martinus autem per effusionem sanguinis martyr non fuit, nisi quod tota uita eius martyrium fuit. Apostolos certe, et uoluntas et temporis necessitas fecit martyres, sed quid proprie [Edit. propter hoc] huius glorie Martinus perdere debuit, cui etsi temporis necessitas non obtulit gladium persecutoris, a corde tamen eius uoluntas non defuit passionis. Non caret gloria martyrii, quem constat desiderio martyrem extitisse: alioquin Ioanni apostolo, quia uitam supplicium  non extorsit, martyrii negatur gloria, cum tamen testatur ueritas quod sit suum calicem bibiturus. Hunc procul dubio calicem Martinus passionis bibit, qui per innumeras incredibilis abstinentie cruces seipsum uoluntarie macerans, in cinere et cilicio testis Iesu inuictissimus spiritum exhalauit. Si ergo Martinus, quantum in ipso erat, martyr fuit apud eum qui de uoluntatibus iudicat, non habebit facti pondus sanctissime efficacia uoluntatis, presertim cum omne hominis meritum in bona uoluntate consistat? Non enim opera hominis merita eius sunt, sed signa meritorum; quanquam et si perfectionem colligamus ex operibus, nemo Martino prefertur. Si forte ideo quis inferiorem  iudicet apostolis Martinum, quia illi fuerunt principes populorum, doctores orbis, fundamenta Ecclesie et fundatores, primi eruditores fidelium, tanquam qui in schola Christi teneant magistralis cathedre dignitatem: unde nec ratio patitur magistris equari discipulos, maxime cum magister et omnium Dominus dicat: Non est discipulus supra magistrum, nec seruus supra dominum suum . Quid igitur? Quia summi Magistri prohibet auctoritas magistro discipulum preferri ideo posse, negat posse equari. Attende quod sequitur: Sufficit discipulo ut sit, inquit, sicut magister eius . Ecce discipulis magistri equalitas non negatur, si tamen perfectionem magistri per imitationis studium discipulus emuletur. Cum ergo perfectus discipulorum  apostolorum discipulus Martinus, et gradu sacerdos apostolicus, et apostolicis actibus insignitus, et in operatione signorum pene fuerit plusquam apostolus; quid impedit ut paritatem glorie non obtineat, quem per omnia uite similitudo commendat? Quid ergo? Dum ista de Martino asserimus, sublimitati apostolice derogamus? Absit! Apostolos magis pro nostra facultate extollimus, dum ad eorum imitationem, Martini perfectionem fieri non negamus. uerumtamen etsi non sit eis dispar gloria, quia non eis fuit dispar in uita, tamen secundum aliquid apostolica sublimitas antecellit: precedit sicut causa effectum, sicut materia materiatum, et sicut principium est prius eis que ex eo inchoant esse suum. Unde quoniam apostolica  doctrina causa, et materies, et principium est fidei discipline et religionis in patribus, ut hoc debet et potest preferri omnibus, non tamen ideo, uel meritis, uel gloria preeminet uniuersis. Quo enim pacto apostolis pares non sunt, qui similem apostolis uitam ducunt, paria miracula faciunt, pariter iudicabunt, pariter regnabunt, pariter unum denarium propter unum unius uinee laborem habebunt? Hoc solum interest, quod in erogatione denarii, non est apud Patremfamilias personarum acceptio; sed fiunt nouissimi primi, et primi nouissimi; nec est inter accipientes inuidia, nec iactantia meritorum. Quomodo ergo Martinum esse apostolis parem inuides, cum tanta sit dispensatoris ueritas, tanta accipientium caritas, ut qui fuit in labore nouissimus,  inueniatur in acceptione denarii primus? Erunt, inquit, nouissimi primi, et primi nouissimi. An oculus tuus nequam est , quia bonus est dispensator premii, quia tale est remuneratoris beneplacitum, ut cum omnes eiusdem acceptione parificentur denarii, primo tamen remunerentur nouissimi, quam primi. Que potest inter eos esse disparitas, quibus par idemque denarius erogatur? Certe quamuis sit inter electos dispar claritas, quia stella a stella differt in claritate; est tamen in dispari claritate par gaudium, cum sit Deus omnia in omnibus. Quod si omnium electorum, quantumlibet meritis differant, ea est paritas, ut unum idemque sit omnibus in consummatione caritatis,  in uisione Conditoris, in eternitate immortalitatis gaudium, quid putas glorie pre ceteris Martinus obtinuit, quem apostolorum uestigiis inherentem perfectio apostolica, uirtutum prerogatiua, signorum potentia, pre ceteris illustrauit?

Quod si ea que prosecutus sum assertioni morum non sufficiunt, iam deinde proponatur aliquid ex quo manifestum sit perfectioni apostolice non imparem esse Martinum. Certe Spiritus sanctus apostolis et apostolorum imitatoribus datus est; sed eo modo quo super apostolos uenit, nunquam uel raro in aliquem sanctorum descendit. At qui super apostolos uisibiliter in igne apparuit: se quoque uisibili specie et potentia in globo igneo super Martini caput, dum sacramenta offerret, ostendit: qui, etsi  uariis loqui linguis quia necesse non erat, Martino non contulit; ita tamen singularis flamma diuini amoris igniuit eum, ut et uiuens in corpore, per cordis caritatem totus igneus esset; et postquam migrauit a corpore, aliquoties totus igneus uisibiliter appareret. Hinc est quod Troiano Sactonensi episcopo in igne ostensus est, et ad exsequias Pelagie matris Aredii abbatis globus igneus totam illustrans ecclesiam de celo uenit, clamantibus energumenis, ad defuncte exsequias peruenisse Martinum. Non dissimiliter Gregorio Turonensi eius reliquias in Nouam basilicam inferenti apparuit. Brachio etiam uir quidam oratorium ingrediens, globum igneum  per ecclesie superiora discurrere sepius uidere consueuit. Non est igitur hereticum confiteri uirum apostolicum per omnia ad apostolice paritatis consortium sublimari. Qui ergo ex ignorantia Martini meritis detrahit, intueatur, legat et discat Dominum non solum de apostolis, sed etiam apostolorum imitatoribus dixisse: uolo, Pater, ut ubi ego sum, illic sit et minister meus . Quid est ubi ego sum, nisi qualis ego sum? ac si dicat: uolo ut ad similitudinem [Edit. equalitatem] glorie, quam ego habeo per naturam, perueniant ministri mei per gratiam. Inde scriptum est: Cum apparuerit, similes ei erimus, quia uidebimus eum sicuti est . Quid igitur an soli apostoli ministri Christi sunt? An non Christi minister et Martinus, et ipse inter  perfectos perfectissimus? Si ergo ministri Christi Christo in gloria similes sunt, et per hoc pares sunt, quo pacto inter ministros Christi paritas esse non potest? Quod si aliquis ex inuidia Martini titulos derogat, corrigatur; alioquin potens est Deus Martini, in Martino mirabilia faciens, ulcisci sanctum suum, et temerarie assertioni finem imponere, presertim cum sit tibi melior pia dubitatio de occultis, quam litigiosa contentio de incertis. uenerare itaque de cetero Martinum, qui ei hactenus, aut ignorando, aut inuidendo detraxeras: et ne diffitearis apostolis parem, quem etiam Christo esse non dubitas in gloria similem, si tamen uerum tibi dixisse uidetur, qui ait: Similes ei erimus, quoniam  uidebimus eum sicuti est . Hic interuentu Martini opus est, ut qui Christo similis, ac per hoc non dispar esse apostolis, apostolice uiuendo, Christum imitando, Christo donante, promeruit, nobis adhuc in dissimilitudinis regione uiuentibus impetret ueniam, reducat ad gratiam, presentet ad gloriam, quam cum Christo habet, a Christo qui uiuit et regnat in secula seculorum. Amen.



EPISTOLA XXuI. AD R. ABBATEM DE uERNUSIA  . Informat eum de penitentia seu de confessione.

Domino et amico suo uenerabili R. abbati de uernusia, frater ADAM omnium monachorum minimus, eis in uernusia uernare floribus quos non uitiorum flamma defloret.

 Rogasti me sepius, amantissime, ut de penitentia tibi aliquid scriberem, quod me fateor facturum promisi. uerum dum uires pensarem, dum metirer ingenium, penitere me cepit obligationis mee et suscepti oneris, quod portare non possem. Eligebam magis siquidem in defectu meo uerecundiam pati, quam sub imposita sarcina periclitans temerarie incurrere presumptionis discrimen. Ecce tu proposito meo impune obuias, quieti reniteris, mensuram cogis excedere: dumque rerum natura non habet, de uena tenui speras affluentiam fluentorum, et res quidem quam postulas utilis est ualde et necessaria, maior quam meis conatibus conueniat,  exiguitati autem mee nimis difficilis et ardua supra modum; uerumtamen, orante Christoque largiente auxilium, aggrediar loqui quod nescio, docere incipiam quod non didici, confidens quod uires quas imperitia denegat, et obediendi humilitas, et tua caritas et larga Dei benignitas ministrabunt.

Uniuersitatis Conditor sicut unus est omnium Dominus, sic unam fieri uoluit omnium seruitutem. Hebetato itaque ex lippitudine peccati humane rationis oculo, cum iam non sufficeret creatura uisibilis, et per substantiam carnis fieri uoluit ut patriam spirituum iungeret corporum patrie. Ut utramque in unam rempublicam ordinaret, qui huius reipublice gubernator existens et dominus, sic superna contemperauit infimis, ut superioris patrie  diuitias terrenis communes faceret, et patrie inferioris inopiam de superioris abundantia releuaret. Maiestas igitur imperatoria de celestis aule sublimibus, ad sue domus inferiora descendens, locum uidelicet humane habitationis pro tribunali carnis assumpte residens, tria proponit et proponi facit edicta.

Primum edictum est sapientia; secundum est penitentia, tertium est gloria. Primum proposuit hominem assumendo; secundum inter homines predicando, tertium homines iustificando. Edictum sapientie sonuit de nube carnis, edictum penitentie de uisceribus intonuit pietatis, edictum glorie promulgat amplitudo diuine caritatis. Egrediamur iam in plateas Scripturarum, si forte audiamus ibi  proponentes hec edicta precones. Edictum sapientie proponitur, cum Christus Dei uirtus et Dei sapientia Marie per angelum nuntiatur. Edictum penitentie promulgatur, dum ueritas mendacis mundi malitiam arguens, humanum genus ad penitentiam exhortatur. Penitentiam, inquit, agite, appropinquauit enim regnum celorum . Iam per sapientiam illustratis, iam per penitentiam emendatis, edictum glorie multifarie inculcatur, cum miraculorum operatione, corporis resurrectione, gloriosa ascensione Dei gloria manifestissime declaratur. Primo uenire sapientiam oportuit, que et mundi sapientiam fatuam faceret, et humane menti suas tenebras indicaret. Hanc itaque ex uestigio sequitur  prima. Dum enim sapientie inflantis typus expellitur, mensque ad lucem diuine sapientie seipsam conspicit, iam nimirum in turpitudinis sue usu confunditur, que se ante male metiens pulchram sibi se mentiebatur. Ex hoc iam sibi displicet que male sibi placet primitus, et cogitat eradere turpitudinem, que nobiles illuminati cordis oculos offendit; hoc displicere est penitere, penitere corrigi, corrigi est iustificari, iustificari est ad gloriam reparari. Sapientia itaque homini suum languorem demonstrat, demonstratum penitentia curat, sanatum et saluatum gloria in salute conseruat. Lux sapientie cor illustrans est Christi imitatio, dum in Christi imitatione tanquam in speculo uite nostre uulnus conspicimus, quid in nobis reprehensibile,  quid correctione dignum sit inuenimus. Nunc igitur quia primum regis nostri edictum audiuimus, ad tonantem in Christo Dei sapientiam fide cucurrimus, quantisque subiaceat malis uita nostra, ipso nos docente, didicimus. Quid restat, nisi ut curari ualeat languor noster, penitentie remedium assumamus? Unde quia naufragium passis loquimur, quid sit, ubi sit, qualiter inueniri possit portus penitentie, quantum Deus donauerit disputemus? Penitentia cognoscentis seipsum dolor est animi, qui cum emendationis proposito plangit, et persequitur quidquid in se Deo nouerit displicere. Dolere nimirum non potest, nisi is prius ex uera sui cognitione sibi ipsi uiluerit? uilescere non potest, nisi nouerit se; se nosse non potest, nisi ad lucem uenerit;  ad lucem non ueniet, nisi Dei sapientiam, hoc est Christum uite humane speculum et fide et imitatione secutus fuerit; sed nec sequi potest, nisi liberum arbitrium preuenerit gratia Redemptoris. Respectus itaque gratie generat in corde humilitatem, humilitas dolorem. Humilitas quippe est uirtus, qua homo uerissima sui cognitione sibi ipsi uilescit, cui contrarium operatur superbia, per quam homo supra se elatus, dum propriam excellentiam inordinate diligit, maiorem se quam sit mentitur. Dolor itaque cordis quo penitet hominem quod peccauerit, punit in homine quidquid a ueritatis linea distortum reperit, et ferens in manu sua radium illustrantem, de respectu gratie miserentis accensum, per omnes angulos cordis, sedulus malitie  persecutor discurrit, nec solum portat secum radium cognitionis, sed et stimulum compunctionis, et malleum contritionis. Dolor nimirum penitentie circa anime uulnera morem medici gerens, primo cor pungit, secundo conterit, tertio ungit. In pungendo acuitur, in conterendo malleo ferit, in ungendo emplastrum apponit. Primo ergo compunctionem, secundo contritionem, tertio deuotionem operatur. uideamus quibus iam stimulis cordis punctio siue compunctio fiat. Penitentia certe triplici aculeo cor pungit, ut non simpliciter pungi, sed compungi, hoc est ex omni parte pungi dicatur. Primus est pudor oriens ex considerata turpitudine operis; secundus anxietas quam parit offensa multiplex  Creatoris; tertius formido pene infernalis. Confunditur ergo, quia turpiter egit; anxie dolet, quia benignitatem Dei male uiuendo exacerbauit; et quia malorum ultor est Deus, uehementer expauescit. Putasne, elicietur sanguis, nisi tot stimuli cordi altius infigantur? Sanguinem puncti cordis intellige lacrymas apparentes in oculis. Pennate sunt lacryme iste, nil in se habentes carnalis ponderis miro diuine sapientie artificio statim de corde ascendunt ad oculos, et de oculis uolant ad celum.

uis uidere quod uolant ad celum? Regem seculorum attende, quid dicat: Gaudium est, ait, angelis Dei super uno peccatore penitentiam agente . Quam impetuosa est aqua de abysso  cordis erumpens! uno eodemque momento animam lauat, oculos rigat, celos pulsat, letificat angelos, spoliat inferos; quia, sicut per compunctionis lacrymas flamma diuini amoris accenditur, sic flamme inferi exstinguuntur. Huius itaque fluminis impetus letificat ciuitatem Dei, dum beati ciues superne Ierusalem penitentium lacrymis delectantur. Adeo, inquam, impetuosus est torrens compunctionis, ut Deum commoueat, anime sordes amoueat, et linguam moueat ad cordis accusationem, ad peccati exprobrationem, ad oris confessionem in facie sacerdotis. Certe lacryme iste amare sunt et dulces, et per hoc efficaces: amare sunt, in quantum eas extorquet uehementis doloris uiolentia; dulces sunt, in quantum ex eis speratur indulgentia. Sic sic necesse  est ut antidoto amaritudinis sanetur uenenum ex parte delectationis. uidisti quid sit actus compunctionis, uide et malleum contritionis; utrumque timor est, sed ex diuerso respectu. Timor initialis acus est, sed malleus est timor perfectus. Acus initialis timoris pungendo, cor ad sanitatem aperit, et saniem insani tumoris emittit; malleus autem contritionis, dum cor penitus mundo mortuum reddit cum proposito non peccandi, etiam amorem mundi in corde occidit. Initialis itaque timor in corde generat odium mali, et ex parte amorem boni. Perfectus timor facit ex integro contemnere mundum, et toto desiderio sequi Christum. Quatuor sunt in quibus perfectus amor consistit, scilicet odium peccati, contemptus mundi, contemptus sui, amor  solius Dei. Initiali timori sufficit odisse peccatum, diligere bonum; contemnere autem mundum, abnegare seipsum, nonnisi cordis est, cuius omnis grossitudo malleo perfecti timoris est attrita, ut dicere ueraciter possit: Mihi uiuere Christus est, et mori lucrum . Et iterum: Cor contritum et humiliatum, Deus, non despicies ; quia conteritur, comminuitur, et redigitur in puluerem. Tunc cor in puluerem malleo contritionis redigitur, quando prorsus deposito tumore, homo se uere lutum existimat et fatetur. Puluis est, sed quem non proiicit uentus a facie terre. Puluis est, in quem spuit iehsu, et saliua sapientie salutaris humectat. Puluis iste de celo pluuia deuotionis infunditur,  ne uento diabolici turbinis aliquatenus agitetur. Deuotionis enim lacryme de celo sunt, quia non ex puteo extrahuntur tumoris, sed ex nube descendunt amoris. Puteus est timoris compunctio, nubes amoris est deuotio. Ideo nubes est deuotio, quia pluit, et umbram facit; pluit irriguum superius; umbram ne urat estus facit. Irriguum superius est in lacrymis, quas scindit deuota mens ex magnitudine amoris. Aestus est concupiscentia carnis. Igitur postquam mens fuerit initialis timoris acu perforata, et postmodum perfecti timoris malleo comminuta; tertio irrigui superioris imbribus irrigata, iam super se uenientem bibens imbrem, generat herbam opportunam. Quid est hoc? statim ueritas de terra cordis ideo fructuosi, quia deuotionis  imbre compluti exoritur. Ecce de bona terra fructus optimus. Fructus hic ueritatis, est uerax confessio criminis, confessio est uoluntaria et uerax accusatio animi et peccatorum ordinata manifestatio in facie sacerdotis; uoluntaria, non tormentis extorta; ordinata, ut fiat cui debet, et de quibus debet. Illi tantum confiteri debes, qui in rebus huiusmodi super te acceperit potestatem, uel cui ipse permiserit. Tua enim confiteri debes, non aliena peccata, et ea simplicitate qua te fecisse commemoras, nil ex falsa humilitate adiiciens, nil ex fallaci iustitia, uel ex inordinato pudore subtrahens. Timorate, non irreuerenter; humiliter, non superbe; simpliciter, non iactanter; modeste, non procaciter; priuatim, non publice; sacerdoti tuo tantum,  non cuilibet; coram Deo, non coram hominibus est confessio facienda. Quocirca de quibusdam scriptum est: Quia peccatum suum sicut Sodome predicauerunt, non absconderunt .

Notandum tria genera esse confitentium. Confitentur quidam non habentes propositum desistendi a peccatis; confitentur quidem alii propositum emendationis habentes, sed cum tempus tentationis aduenerit minime persistentes; confitentur tertii, qui se quidem a peccatis continere proponunt, et per auxilium gratie propositum ad finem perducunt. Eorum qui sine proposito emendationis sunt, alii propriam iniquitatem in tantum diligunt, ut nolint a peccato desistere, etiamsi possint; alii quidem uellent iniquitatem deserere; sed consuetudine  peccati, quasi inuiti retinentur in peccati oblectatione. Illi miseri, isti miserabiles; illi mortui Lazari et sepulti morte et sepultura signati, isti uiuentes sepulti sunt, qui, etsi quia inuiti portant lapidem male consuetudinis, sub lapide tamen uiuunt per desiderium liberationis. Illi difficillime liberantur, pro eo quod exasperant in sepulcris. Exasperare in sepulcris, est teneri in profundo mortalis peccati, et tamen contemnere suscitari. Illi facilius et frequentius reuocantur, quos etsi uinciens catena consuete uoluptatis fortiter ad interitum trahit, et fragilitas nature procliuior, quia ad malum, ad mortem compellit, frequenter tamen ad cor redeunt. Sepe post tergum respiciunt, si  forte respectum gratie eius qui educit uinctos in fortitudine sua, aliquatenus mereantur. Unde et in ipsis flagitiis positi, multa bona plerumque faciunt, operibus misericordie insistunt, esurientes pascunt, nudos uestiunt, hospites colligunt, indigentibus officia humanitatis impendunt: a Deo, tam precibus, quam operibus implorantes, ut peccata sua que nimis diligunt, quibus carnali uoluptate contra conscientiam suam adheserunt, pro quibus ad mortem se pertrahiscunt, que per se nullatenus deserere possunt, diuina tandem inspiratione dextere Excelsi mutatione per ueram penitentiam conuersi relinquunt. Dicendum est istis, quia regnum celorum uim patitur, et uiolenti diripiunt illud ; et quia in reuincenda consuetudine praua summa  uiolentia opus est. Qui enim male blandientibus illecebris uim inferre, Deo auxiliante, noluerint, poterunt quandoque per Dei gratiam ad penitentie remedium de profundo iniquitatis emergere, et redire in gratiam Patris misericordiarum, qui non uult mortem peccatoris, sed ut conuertatur et uiuat. Alioquin si, quod absit! eos computrescentes in stercoribus suis hora mortis inuenerit, eis utique et pro eis dolendum est; quoniam hinc male exeuntes, mala inuenient, et quos diutius ad penitentiam Dei pietas exspectauit, non conuersos durius seueritas diuina condemnabit. Non confidant omnino in bonis operibus que uiuentes inter etiam sua ipsa flagitia faciunt; quia, etsi nullum bonum irremuneratum, tamen non omne bonum  meritum est ad salutem. Unde bonorum que fecerunt, aut in uita sua a Deo receperunt temporalem retributionem, aut si post mortem reseruata sunt, non erunt quidem remunerabilia ad salutem, sed ad eterne pene aliquantulam mitigationem. ue illis qui in uita sua de bono opere quod fecerunt, receperunt mercedem suam! Receperunt autem multi, aut in salute corporis, aut in dono sapientie litteralis, aut in diuitiis, aut in quibuslibet aliis successibus terrene et transitorie felicitatis: que etsi temporalia sint, et bonis malisque communia, tamen ab eterno et iusto Deo miseris mortalibus conceduntur. Diximus aliqua de his quorum uoluntas in tantum captiua est, ut male quidem consuetudinis patiantur tyrannidem; suam tamen  rogant mutari in melius uoluntatem, id est quodam modo uolentes, dum et uellent nolle que carnaliter uolunt, et tamen carnali uoluntati uim inferre non uolunt. Sed quid dicendum est de illis qui, etsi malam uoluntatem omnino se gerere norunt, uelle tamen corrigere nolunt? qui in tantum proprias tenebras diligunt, ut non solum non uelint corrigi, sed nec uelint habere uoluntatem hoc uolendi. Talis uoluntas diabolica est; diabolus enim non solum non habet uoluntatem bonam, sed nec uellet habere. uerumtamen cum hoc in diabolo corrigi non possit, corrigi potest homo, quandiu uiuit. Mutet uoluntatem, et inueniet gratiam; imo ipsam uoluntatem per gratiam immutari oportet. uerum  cum sine gratia boni esse non possumus, non est tamen culpandus Deus, si gratiam noluerit elargiri. Si mali sumus, culpandi sumus; si boni, laudandi minime, quia a nobis non sumus quod boni sumus. Laudandus est Deus de bono nostro, non culpandus de malo; nos econtra de malo culpandi, sed de bono minime laudandi, quia a nobis malum quod sumus, a Deo autem quidquid boni in nobis, uel habere possumus uel habemus. Iam ad illud confitentium genus, qui cum emendationis proposito ad iudicium sacerdotis accedunt, sed in eodem proposito non persistunt, animum reuocemus. Laudandi sunt isti, quia bene incipiunt, quia contra diabolum arma assumunt, qui uitiis suis certamen indicunt, quia cum diabolo conflictum inueniunt, quia Iesum  peregrinum prius et hospitem intra se per penitentiam colligunt, quia se celesti medicine sanandos offerunt, sed uehementer arguendi sunt, quia tam cito a pugna desistunt, arma reiiciunt. Iesum quem susceperant a se tam irreuerenter expellunt, sanata per penitentiam uulnera cuspide iniquitatis rediuiue confodiunt, ualentes utique dicere cum Propheta: Putruerunt et corrupte sunt cicatrices mee a facie insipientie mee . Igitur nil profuerunt eis lamenta precedentia, ubi replicantur peccata. Recurrant ad fontem misericordie, innouent lamenta penitentie, tanto amarius ingemiscentes, quanto Dei gratiam superbius irritasse noscuntur. De cetero, omnem locum suspectum habeant, euentuum occasiones, temporum opportunitates  formident, nulli etati se credant, omni studio consortia deuitent, aspectus, colloquia personarum quas peccati sui complices habere consueuerunt; in cibis et potibus teneant modum, magis insistentes operibus caritatis quam amplificationibus terrene facultatis. Hoc modo poterunt sanari uulnera eorum, que sunt eis tanto periculosius inflicta, quanto delectationis toxicate cuspide sepius ad irritationem medici innouata

ueniendum est ad eos quorum est compunctio efficax, confessio uerax, propositum perseuerans. Ex occasione istorum, de confessione plenius agendum. Sacerdos uicem Christi tenens, cum uiderit saucium secus uiam, non pertransire miserum immisericorditer  debet; sed Samaritani, hoc est iehsu, gestu, uoce, officio, affectu, debet pretendere, et ostendere uiscera misericordie, se coaptare uiuum semiuiuo, oleumque uulneribus instillare; et cum utrumque sit necessarium, oleo primitus demulcenda sunt uulnera, ut cum se, ob leuitatem olei experti tractabilem uulneratus exhibuerit, postmodum infundi securius uini austeritas possit. Debet itaque sacerdos, id est custos animarum existens, penitentem benigne suscipere, diligenter de modo confessionis instruere, spe uenie confouere. Ecce oleum, per cuius leuitatem peccator attrahitur, ne uel timore pauefactus refugiat, uel pudore confusus confiteri que fecerat erubescat. Instruendum est diligenter quid sit, quantum ualeat, quo  ordine facienda sit confessio, siquidem debet esse in corde gemitus, in ore singultus, in oculis fletus. Debet esse in contritione cordis malorum omnium recordatio, in labiis accusatio, in proposito emendationis satisfactio. Debet uere penitens humiliter et ueraciter confiteri Christi uicario, hoc est sacerdoti, quod fecerit, modum quo fecerit, quoties fecerit, ubi et quando fecerit. Si de luxuria agitur, in quem sexum deliquerit, cuius professionis, aut ordinis, aut legis fuerit, per, aut cum qua deliquerit. Hec omnia a discretis in uera confessione consideranda sunt; et cum multa sint peccandi genera, exprimendum est peccati genus, et utrum sit ex ignorantia, aut ex infirmitate, aut industria perpetratum. De modo peccandi dicendum est, quia etiam  in naturali luxuria, qua solummodo inter coniuges licita est, modus exsecrabilis esse potest. Notandum est hic quia luxuria alia non naturalis, et per hec omnino non licita, alia naturalis et illicita, alia naturalis et licita. Turpe quidem est loqui de talibus, sed turpius est talia operari. Si non facerent homines que turpia essent, et omnino reprehensibilia, nec nos reprehendere, nec de turpibus turpia loqui oporteret. Nunc autem turpissima opera hominum incorrepta relinquere, turpe quidem est, quia Deo odibile est, et quia gratum est Deo, ideo pulchrum humani operis turpitudinem reprehensionibus quibus possumus emendare.

Luxuria itaque non naturalis, et ideo illicita in pari sexu, uel in sexu dispari, etiam inter coniuges  membris non ad hoc concessis abuti: naturalis et illicita in scortationibus; naturalis et licita in coniugibus, si tamen consuetum modum teneant, si in hoc ipso modum custodiunt, si loco et tempore mutue infirmitatis debitum soluant. Non enim quia aliquo modo licet, statim omnimodo, omni loco, omni tempore licet. Obseruandus est locus, ne sacratus sit; tempus quoque grauidi uentris, tempus separationis prescriptum, tempora quoque quibus est diuinis obseruantiis insistendum; que omnia si inter coniugatos neglecta, ualde reprehensibilia sunt, et offendunt Deum. Quid putas offense erit, si exerceantur in abominabili luxuria scortatorum? pro modo itaque, loco et tempore de facto iudicandum est. Cumque rebus semper illicitis hec etiam  ad augmentum iniquitatis adiuncta fuerint, debet in auctores spiritualis iudicis pia seueritas acrius commoueri.

uerumtamen in omnibus iudiciis anteponenda est misericordia, et qui proprie iniquitatis est conscius, in sua debet pensare, et metiri infirmitatem alterius, ne, dum manu minus discrete seueritatis de fragili uase rubigo abraditur, uas fragile penitus conteratur. Sic oleo uinum, sic uino oleum uicissim, et temperate miscendum est, ut nec sola olei leuitas per mollitiem remissionis timorem euacuet, nec uini austeritas per exacerbationem terroris nimiam uenie lenitatem elonget. Numerus quoque inquirendus est, tantoque puniri debet districtius  malum, quanto fuerit sepius repetitum. Iam in sexu hec est habenda discretio. Inquiratur utrum clericus aut laicus fuerit; si laicus, utrum liber ab uxore necne; nam si persone a lege tori libere sint, restat ut peccatum sit simplex fornicatio, inter consanguineos et affines incestus. Raptus uero est quando uim inferunt castitatis predones, plusquam adulterium inter religionis cuiuslibet professores. Si de clerico agitur, inquirendum est cuius ordinis, utrum diaconus uel sacerdos; tanto enim quis magis, uel minus deliquit, quanto eum sacri ministerii dignitas magis uel minus sanctitati addicit. Inquiratur itidem de muliere utrum coniugata fuerit an non, utrum uirgo uel uidua, utrum uotum continentie fecerit, utrum habitum religionis habuerit,  utrum denique pretii cupiditate, an solius uoluptatis amore consenserit ad peccatum. Hec omnia inquirere ad discretionem pertinet sacerdotis. Confiteri humiliter, distinguere subtiliter, emendare salubriter, ad contritionem pertinet confitentis. Non enim sufficit innotescere medico, ubi doleas, aut quomodo langueas, nisi morbi causam et languoris efficaciam manifestes. Iam expositis uulneribus, sapienti incumbit medico, ut oleum infundat et uinum, circumliget medicamentum, imponat in iumentum, ducat in stabulum. Oleum est misericordia Dei, que dolorem penitentie per spem uenie lenit. uinum est austeritas diuine iustitie, que peccata nullatenus inulta dimittit. Oleum infundimus, cum Deum tante misericordie dicimus, ut ex  iustitia eius commissa mala puniri oporteat. In hoc est oleum quod uere penitens eternaliter non damnatur; in hoc uinum intellige, quod necesse est ut perpetrata iniquitas, aut hic temporaliter, aut post mortem grauiter puniatur. Horrendum est enim incidere in manus Dei uiuentis. Melius est enim ut mala tua, dum uiuis, tu ipse punias, quam ea post mortem diuine ultioni reserues. Si tu punire uolueris, ipse ex misericordia parcet: non enim iudicabit bis in idipsum. Si malis tuis parcere uis, ipse ex iustitia districtius puniet, quia malorum non est amator Deus, sed ultor. Post infusionem olei et uini, uulnera alligantur: tunc medicamenta circumligantur, cum propositum uite melioris assumitur. Iumentum in quod leuatur, est adiutorium  gratie, quo per profectuum uarios gradus defenditur. Stabulum in quo ponitur, est proprie humilitatis utilis recordatio, que preterite felicitatis immemorem animum esse non patitur.

De cetero sacerdoti ministerii sui clauibus utendum, ut ei quem uidet educi diuinitus de lacu fecis, festinet aperire thesauros salutis. Claues iste due sunt, scilicet iudicandi scientia, et potestas ligandi et soluendi. He sunt claues regni celorum, que collate sunt Petro, et cuilibet sacerdoti. Debet itaque iudex spiritualis diligenter audire, et examinare prudenter, subtiliter agere, ut, quantum possibile est, cognoscat animum et propositum confitentis. Interpres nimirum contritionis est gemitus,  dimissi et afflicti uultus uerecundia, testificatio promissionis spontanee, humilis ad omnem satisfactionem subiectio, certa sunt indicia uere penitentis. Cum igitur sit in corde ad Deum contritio, foris appareant signa contritionis ad hominem. Contritio uero omnino esse sine caritate non ualet. Iam manifestum est huius per gratiam suscitatum esse interius peccatorem, consecutum ueniam, quia caritas operit multitudinem peccatorum. Denique scriptum est quia quacunque hora ingemuerit peccator, de peccato saluus erit. Perpendens hec iudicis scientia, suspendat iudicium; interim timeat inferre sententiam, ubi tantam mirari potest Dei misericordiam, quia non est arctandum satisfactionis iniuncte uinculum, quantam misericorditer  absoluit diuine bonitas pletatis. In multis enim de Dei misericordia presumendum est, presertim cum quis toto corde conuerti cognoscitur ad eum qui iustificat impium. Ubi quippe Spiritus Domini, ibi libertas, ubi libertas, nulla necessitas: unde ueritas in Euangelio: Si Filius, ait, uos liberauerit, uere liberi eritis . Quid igitur in huiusmodi penitentibus non habent sacerdotes potestatem ligandi et soluendi? Tu dicis quia ligandi non sunt per satisfactionis imposite necessitatem, quos Deus et a uinculo peccati absoluit, et debito pene eterne per ueram cordis contritionem; sed iterum quid sacerdotis auctoritas soluit, si, ut asseris, contriti uere cordis caritas quelibet iniquitatis uincula rupit? Si ergo sacerdos nil ibi ligat, aut  soluit, ubi sunt claues quas accepit? uidetur etiam oris confessio superflue fieri, si ante confessionem constat per solam cordis contritionem peccata dimitti. Quod autem dimittantur in compunctione, testatur Psalmista dicens: Dixi: Confitebor aduersum me iniustitias meas Domino, etc.  Non ait, confessionem feci; sed de facienda confessione in corde contrito deliberaui, et tu misericors, remisisti impietatem peccati mei, et illud quod supra posuimus: Quacunque hora ingemuerit peccator de peccato suo, saluus erit . Frustra ergo sacerdos queritur, frustra peccator confitetur, frustra Christi sacerdotibus ligandi et soluendi potestas datur. Sed ecce, si sola cordis contritio peccata diluere creditur,  cur confessio oris, tam corpore, quam corde facienda iubetur? Interim enim oris confessio penitentibus dicitur esse necessaria, ut qui tempus habens confiteri, neglexerit, indulgentiam peccatorum consequi omnino non possit. Ecce quomodo, non una, sed multiplex, soluat nodos eius qui omnium habet scientiam. Dicendum est itaque quod contritio cordis peccata diluit, et tamen oris confessio facienda sit. Si queras quare facienda sit confessio, cum sufficiens sit peccata delere contritio, respondeo tibi, quia preceptum est ut fiat. Si preceptum est, obedire teneris; si teneris, et non obedias cum possis, contemnis; si contemnis, superbus es; si superbus es, tibi resistit Deus, quia alta a longe  cognocens, non nisi humilia respicit. Quod si etiam precepti causam requiras, humilitati tue satis esse debuerat Dei cognoscere uoluntatem, non inquirere rationem. Ideo ergo precepit, quia sic uoluit; ideo uoluit, quia sic nobis expedire cognouit: unde nec similiter precepit, sed etiam in precepto isto remedium spirituale nostre saluti constituit. Quare hoc uoluerit Deus, ut in hoc precepto salutis nostre summam poneret, sicut est non credere perniciosum, ita inquirere presumptuosum. uoluit quippe Deus, ut quod per se agit, in corde infundendo gratiam compunctionis, manifestum fiat uices suas agentibus in Ecclesia per confessionem oris. Quare hoc? Ut uidelicet mysteriorum celestium dispensatores, rectores animarum, sacerdotes quos nouerint solutos  interius per gratiam Dei, soluant et ipsi per potestatem ministerii; quos autem soluant, solutos sciant; pro solutis habeant, solutos pronuntient. Soluant denique a metu pene, quos absoluit caritas a uinculo culpe. Hoc est enim sacerdotem solutos ostendere, quos per se dignatio diuine pietatis absoluit. Denique Dominus per se Lazarum ad uitam reducit, per se de sepulcro suscitatum educit; sed apostolis resuscitati et educti solutionem indicit, dicens: Soluite eum, et sinite abire . Prodierat quippe uiuificatus, sed tamen ligatus institis. Tres sunt instite quibus ligantur mortui, etiam postquam fuerint a Deo inuisibiliter suscitati, infamia scilicet, quam peccando publice crudeliter neglexerunt; horror gehenne, quam dum se meruisse  non ambigunt, relaxatam sibi per contritionem ex nimio pauore diffidunt; sacramentorum participatio, qua se indignos iniustitiam operando fecerunt. Prima instita soluitur, dum testimonio sacerdotis eius medicatur conuersio, qui infamis antea in populis habebatur; secunda soluitur, dum, sacerdote docente, quanta sit uere contritionis efficacia, promisse spei sola soluitur solatio, amaritudo in spirituale gaudium commutatur; tertia soluitur, dum sacerdos uere contritum, uere emendatum ad sacramenta accedere fiducialiter exhortatur. Ligat quoque, dum doctrina religionis diligenter informat, ne ulterius dissolutus per uana desideria effluat. Hoc modo soluit et ligat iudex ecclesiasticus penitentes. Eos autem confitentes,  qui pluribus quidem criminibus inuoluti, minus compuncti inueniuntur, fortius ligare, fortius condigne satisfactionis uinculis arctare debet, ut quod minus efficit dolor cordis, saltem suppleat labor carnis. Potest quidem dolor contriti cordis sufficere ad omnem emendationem, etiam sine labore corporis, sed nunquam potest sufficere labor penitentie exterioris, si omnino defuerit dolor cordis. Cum autem penitentia sacramentum sit; sacramentum uero sit inuisibilis gratie uisibilis forma; hic uere penitentiam agere dicitur, qui et rem sacramenti habet interius in compunctione cordis, et sacramenti speciem uisibilem foris representat in labore satisfactionis. De satisfactione uero dicendum est  quod, secundum modos peccatorum et diuersitates peccantium, mensura satisfactionis imponenda est: quod discretioni relinquitur sacerdotum, in cuius rei discretione etiam ligandi et soluendi habent potestatem, dum penitentes et satisfactione debita ligant, et iterum soluentes de penitentia aliquid misericorditer relaxant. Sunt et alii ligandi et soluendi modi, de quibus nil ad presens pertinet, ut cum anathematis uinculo stringitur, et iterum ab eodem uinculo per sacerdotalem indulgentiam liberatur. Sed de his hactenus.

Ceterum de penitentia multa dicenda erant, que nos, aut causa breuitatis omittimus, aut fortasse ideo quia ad prosequendum singula ingenii sufficientiam non habeamus. Hoc tamen nosse uelim  eos, qui penitentem suscipiunt pluribus irretitum criminibus, non posse penitere de uno, dum perdurat in aliis, quia Deus illius satisfactionem non approbat, qui unum dimittens, in aliis perseuerat. Ut igitur digne Deo satisfaciat, confiteatur de singulis, et dimittat. Militibus etiam illis constitutis officiis, que sine peccato agi non possunt, et ex quorum occasione multa flagitia perpetrata sunt, dicendum est quod dignos penitentie fructus facere non possunt, nisi peccati differentes officia, mutent uitam. Peccata semel exposita humili confessione, et congrua satisfactione iuxta iudicium sacerdotis multata, non sunt ulterius in confessione repetenda, nisi causa humilitatis uoluerint qui confitentur. Solent tamen abrenuntiantes seculo  habitumque religionis assumentes in ingressu monasterii, omnem uitam suam spirituali patri per ordinem humiliter explicare. Penitentibus in extremis non est iniungenda satisfactio, sed innotescenda. Incendiarii et homicide diecesani episcopi sunt iudicio reseruandi. Sunt et alia multa, et forte necessaria, que salubriter scribi de penitentia possent; sed hec interim tibi, Pater uenerande, sufficiant, usquequo uberioris fontis tibi uenas aperiat, qui emittit fontes in conuallibus, qui sitientes iustitiam potat aqua sapientie salutaris. Suscipe itaque munusculum, et contra magniloquos rusticanum excusa sermonem, sciens profecto quod non multum curaui de nitore uerborum, aut de subtilitate sententiarum, dummodo aliquatenus uiderer  implesse promissum.



EPISTOLA XXuII. AD COMITISSAM CARNOTENSEM  . Ad rerum mundanarum contemptum, et Dei amorem eam accendit.

Nobili comitisse Carnotensi, dilectissime sue in Christo, frater ADAM pauperum Persenie seruitor indignus, salutem in Domino.

Postquam, carissima, discessi a te, corpore quidem, qui non discedere corde potui, recordatus sum sepius tue liberalis beneuolentie, que, parum licet cognitum, cum tanto tamen gaudio me suscepit. Tenaciter inhesit animo illa tue deuotionis alacritas, que pia quadam uiolentia tecum remorari etiam per biduum me cegit. ueniunt in mentem  dulcia uerba amicitie nouelle, colloquia quibus conferebamus pariter, de peceati odio, de contemptu mundi, de uirtutum studiis, de sermonibus Scripturarum, de sanctorum exemplis, de celestis uite gaudiis appetendis. Hec sunt que per totum fere biduum illud contulimus, et ex his de te spem incepi habere et concipere; quod utinam mea desideria non fraudentur. Hac igitur emulatione succensus, decreui dilectioni tue scribere aliquid, quo te ad appetitum illius rei admoneam, que sola quod salus sit operatur. Est certe in Iesu sola salus et summa, quam facile obtinet uerus uanitatis  humane contemptus. Fallax quippe gratia, et uana est seculi pulchritudo, umbra est leuis et fugax, nocturnoque somnio similis figura uanitatis transitorie, que sola potest illudere dormienti: uerum uigilans animus huiusmodi phantasias non patitur; quippe quem instituit ratio, fides illuminat, sollicitat timor, mouet caritas, spes extendit, glorie celestis pulsat ambitio, pia pauperum compassio crucifigit. Sic dirigitur mentis aspectus in Iesum, et intenta in uerum lumen intelligentie acies, dum a se excutit somnum fallacie, insanie non admittit. Somnus sane, et somnia uanitates, et insanie false penes te abundant copiosius, scilicet luxus opum, pretiosarum uestium pompa, fastus honoris, superfluitas uestium et sumptuum, ciborum accurata  exquisitio. Tantarum deuoratio deliciarum, tanta epulorum frequentia, alti sanguinis tanta nobilitas, tanta obsequentium multiplicitas, tanta rerum prosperitas, tantis morum rerumque dispendiis conquisita laudis humane uanissima uanitas, que omnia semper fere uoluptuose carnis illecebris famulantur. Nolo, obsecro, irasci uera dicenti amico, quia, etsi ueritas odium parit, non id tamen agit inter eos qui sancte caritatis uinculis astringuntur. In odium uitiorum sanctus amor semper ignescit, et loquitur, et in illos inuehitur magis, quos magis diligere comprobatur. Amicorum parcere uitiis adulatio est, non dilectio; nec tam amicitiam quam inimicitiam sapit, non redarguere quos amamus. Felicem plane te dixerim, amabilisque iehsu  desideratissima uisione dignissimam; si pro amore illius ab oculis cordis pulueres supranominatos abegeris, ut uideas clarius, quam carius ualeas adamare; pulcher est enim et desiderabilis aspectu: speciosus forma pre filiis hominum; qui cum sit Splendor glorie, et omnis pecie elegantior , nichil minus habet in plenitudine bonitatis quam in perfectione splendoris, tam bonus quam pulcher, tam speciosus quam pretiosus, tam patiens quam sapiens, tam humilis quam sublimis. In ipsum respice, in ipsum intende, ad ipsum extendere, tende ad ipsum, et quidquid ad ipsum non pertinet, corde et animo deserere ne cuncteris. Amoto luxu, resecatis superfluis, parcimonie metas ingredere, sobriumque  immerge spiritum diuine torrentibus ueritatis. uerum hanc ebrietatem non hauriunt, nisi quos sancte mediocritatis amor insobriat, nec Mediatoris meretur gloriam, cui mediocritatis moderantia non medetur. Medicinalis parcimonie studio et elapse uite damnum restituitur, et quod de uita remanet ne pereat prouidetur. Mediocritas autem non recedit a medio, etiam modum non deserit, dumque Moderatori seculorum inhiat, Mediatorique Dei et hominum Christo inheret, omne quod ultra citraque superfluit exsecratur. Non hic longi uestium tractus matronarum pedes impediunt, nec pulueris concitati turbinibus offendunt intuitus  oculorum. Ubi, inquam, regnat mediocritas, non de pupillorum prediis augentur predia, nec partite onerantur mutatoriis, quibus corpora uasa stercorum adornentur. Non patitur mediocritas ut de exactionibus uiduarum equorum stramenta imphaleret ambitiosior apparatus: non patitur de spoliis pauperum ingurgitari uentris ingluuiem, nec gule irritamenta ex cibo conquirere lautiori. Non, inquam, patitur sancta mediocritas illa dari histrionibus, unde pasci, aut tegi debuit indigentia miserorum.

Certe si purpurato diuiti placuisset mediocritas, nec ad ianuam eius Lazarum cruciasset esuries, nec ipsum diuitem cruciatus inferi suscepisset. Epulabatur quotidie splendide, induebatur purpura et  bysso: et quamuis Scriptura sacra hec eum de rapina uel usura fecisse non dixerit, incurrisse tamen eum eterne periculum damnationis ostendit. Nota quod Scripture ueritas diuitem illum de nullo prorsus crimine arguit, nisi quia in deliciis agens, misericordiam pauperi non impendit. Quid, si in deliciis ageret, easdemque delicias illicite conquisisset? Certe in deliciis uiuere, grande peccatum Apostolus reputat, ubi de institutione uiduarum ad Timotheum, sic ait: uidua que in deliciis uiuit, uiuens mortua est . Non erat mirum hec dicere, si de acquisitis illicite deliciis uiduam causaretur. Non erat mirum hec dicere, si uiuens in deliciis uidua, nil pauperibus largiretur. Nunc autem simpliciter  dixit, quod uiuens in deliciis, mortua sit, licet eam, aut rapine in subditos, aut tenacitatis in pauperes non causetur. Suspectas proinde debes habere delicias, illudque solerter attendere, unde scilicet ueniant, aut quo uadant. ueniunt plerumque certe de iniustis subditorum exactionibus, de grauaminibus pauperum, de pupillorum lacrymis, de spoliationibus uiduarum; et unde letantur qui diripiunt, inde lugent inconsolabiliter qui amittunt. Illud autem satis euidens est, quo uadunt que sic direpta sunt, quia nulla ex eis utilitas alia queritur, nisi quia summa diligentia ex eis carnis cito moriture sterquilinium inquinatur. Toto igitur studio circa cultum et curam anime uigilandum est, cui auctor  uite et immortalitatem in conditione contulit, et imaginem suam gratuita bonitate impressit, et glorie celestis indeficientes delicias ex nimia dilectione promisit. Ceterum ne de forma uiuendi alia esset dubitatio, per seipsum uenit, per seipsum uite precepta contradicit, in seipso conuersandi exempla prebuit; et quod impossibilitati nostre erat difficile, facto facile fecit sue actionis exemplo. Debemus itaque suscipere et implere precepta, mirari et imitari exempla, diligere et desiderare promissa. Precepta omne quod uanum est omni anime interdicunt. Exempla crucis gloriam predicant et proponunt; promissa, ne in crucifixione deficias, de beate spei consolatione sustollunt. Spes autem tota et consolatio nobis est in partu nostre uirginis, in  flore fragrantie singularis. O sempiterni ueris fructiferum florem, omni gratia pretiosum, omni plenum gloria, omni elegantia speciosum! Quam inestimabilis illi est in odore suauitas! quam incomparabilis amenitas in decore! quam magna in sapore dulcedinis multitudo! Utinam, anima mea, odor iste sit tibi semper in naribus! utinam sapor hic a cordis faucibus non recedat! Per te inestimabili certe tante suauitatis fragrantia quidquid seculum redolet fetidum reputatur. Pre huius saporis dulcedine iudicatur amarissimum quidquid carni dulcescere consueuit. Quam oblectat tam mirifice amenitatis iucunditas, non potest uel saltem respicere uanitatem. O uirgam de radice Iesse! O uirginem omni laude dignissimam, que dum,  absque sui defloratione, hunc florem protulit angelorum, corda et hominum suauitate mirifica satiauit! Hec nobis est inter seculi fluctus, inter maris procellosi naufragia, presidium singulare. Ipsa est naufragis portus, desolatis solatium, mestis consolatio, reparatio perditis, languentibus medicina. uirga est, qua magistra unctio utitur ueritatis, sectatoribus correctionis tribuens disciplinam, sanctus nimirum Spiritus officinam discipline plenissime habitans, et eam flexibilem per misericordiam et per rectitudinem iustitie fecit porrectam Est enim hec uirga flexibilis, porrecta, gracilis, recta, leuis, fructifera, fertilis, odorifera et suauis: flexibilis per misericordiam, porrecta per excellentiam, gracilis per humilitatem, recta per equitatem,  leuis per peccati immunitatem, fructifera per fecunditatem, fertilis per uirtutum plenitudinem, odorifera per opinionem, suauis per amorem. In istam respice, amplectere istam, istam lauda et dilige, quia cui Maria aduocata esse uoluerit, contra omnes inimicitias preualebit. Lauda uirginem uoce, et uide ne uoci uita aliquatenus obloquatur. Cum sit tota laudabilis, nil in te cesset a laudibus, quia nil esse arbitror laudabilius, quam se laudibus eius totam impendere, que Conditoris honor et gloria, laus est et letitia angelorum. Sed iam in Marie laudibus finem suum sortiatur epistola: quam forsitan tibi facit sui ipsius prolixitas onerosam. Si quid in ea durum uel difficile intellectui  tuo occurrerit, habes penes te G. uenerabilem capellanum, qui tibi possit et sciat singulas difficultates explanare. Laico sermone tibi scripsisse debueram, nisi quia te comperi Latini sermonis aliquantulam intelligentiam percepisse. Utinam te illam ex nomine meo salutare non pigeat, quam ad consilii nostri mysterium tertiam, me tamen prius commonente te, uocasti! Tam tenaciter illa pro sui deuotione et honestate meis inhesit uisceribus, ut suauem eius memoriam nulla mihi obliuio ualeat inuidere, cum eam ex parte mea salutaueris, id etiam ipsam ex nomine meo commoneas, ut tam integra dilectione Sponso uirginum Christo inhereat, ne uirginitatis ipsius lilium, quo adhuc uernare  creditur, aliqua sacculi marcessere corruptione patiatur. uale.



EPISTOLA XXuIII. AD AGNETEM uIRGINEM. De pia utriusque animorum unione.

AGNETI uirgini, quam tota animi dilectione complectitur frater ADAM peccator, salutem in Agno sponso uirginum.

Indubitata fide teneo, quod Spiritus sanctus in te suam constituerit mansionem. Ipsius operante gratia, spreta concupiscentie carnalis turpitudine, angelorum pulchritudinem adamasti. Propterea et ipse totus tibi inhereo, quia penes te desiderii mei thesauros teneas, amorem scilicet et desiderium Creatoris. O felix amor, quo uera uanis, certa dubiis,  utilia noxiis, honesta lubricis, eterna transitoriis preferuntur! O delectabile desiderium, quo ille solus queritur, cuius inquisitio delectabiliter cruciat, cuius inuentio est letitie plenitudo! Cum sui copiam tibi prebuerit, nunquid te mei patietur esse immemorem, qui nec ad horam caritatis tue me patitur obliuisci? O quantum me letificat tui amoris sinceritatis recordatio, quanquam pie me sollicitat tui profectus desiderium, et diu iam exspectata consolatio de aspectu. Plurimum certe sancte dilectioni confert mutua confabulatio se pie amantium, et mirum in modum etiam de aspectu corporeo spiritualis ignescit affectus. Quanta putas iucunditas est illum uidere qui solus est salus et summa suauitas, si tam salutiferum est et suaue tante suauitatis  habitacula intueri? uidebo te cum uacuum fuerit, etiam oculis carnis; nam te uidere animo semper uacat. Cum magna sit nobis in equitaturis penuria, et palefridum te audiente nobis regina promiserit, ne te pigeat accedere ad ipsam, et ut suis promissionibus fidem faciat commonere. Diu enim est quod inuisere sanctum istum conuentum desidero, et si haberem quo competenter tibi euehi possem, desiderii mei consummatio non tardaret. uale.



EPISTOLA XXIX. AD I. BELISMENSEM ARCHIDIACONUM. De silentio.

Dilecto suo in Christo I. Belismensi archidiacono,  frater ADAM peccator, salutem.

Iniungit mihi aliquid, frater carissime, tue petitionis instantia, quod fateor formidolosus aggredior; quippe cui nec subest animi uirtus ad experientiam, nec scientia sufficiens intelligentiam administrat. Et certe cui ista duo defuerint, non potest laudabili pollere facundia, presertim cum non sit in mente unde lingue tinguatur calamus, nec mores sapiant quod sermonibus explicetur: melius mihi suaderes silentium quam de censura et utilitate silentii scriptum a me aliquod postulares. Rei nimirum rationem quam postulas non inueniunt, nisi amatores silentii, quietis sectatores, quibus datum est cultum iustitie silentium emulari. uerumtamen, licet gratiam istam non meruerim, merebitur  fortassis tue deuotio, etiam in sterili fructum quem desideras inuenire. Aderit itaque disputanti de silentio amica silentii Trinitas, que et ex ore infantium et lactentium suas laudes perficere consueuit. Quicunque sub discipuli forma uerbi incarnati frequentat auditorium, eo debet diligere et seruare silentium, quo in magistrum sibi eligit Dei uerbum. Magister enim humilium Christus, non modo ea ratione uerbum Patris dicitur, quod sit uoluntas eius omnipotens, sed ideo etiam dicitur uerbum, quod semper requirat auditum. Qui audit, auscultat; qui auscultat, silet; qui silet et audit, alieni audientiam prestat. Semper igitur Pater exigit a creatura rationali silentium, cui semper loquitur tale uerbum. Nam uerbi huius ineffabilis  generatio sola est creature rationalis eruditio, cui sola spiritalis infantia eo exhibet reuerentiam debite audientie, quo feriatam custodit innocentiam in silentio et quiete. Semper loquitur nobis Pater, dum semper uerbum ineffabile generat, et ad eternum eius eloquium continuum debet creatura silentium. uerbum autem omnipotens cognoscitur, nec intelligere, nec diligere, qui ab eo non metuit cordis auditum auertere; unde scriptum est: uir linguosus non dirigetur in terra ; in terra quippe non dirigitur qui, diuini rationem eloquii percipere, aut intelligere non meretur. Id autem non meretur uir linguosus, qui dum in lingua et lingua loquitur minima, quid uerbi Spiritus in linguis igneis deferat experitur. uides quantum tota  Trinitas approbet silentii disciplinam. Pater silentium diligit, quia, dum de substantia sua ceternum sibi uerbum ineffabiliter generat et proponit, procul dubio ad huius arcani intelligentiam intentam cordis aurem requirit; unde in Psalmo loquitur: Eructauit cor meum uerbum bonum  uerbum quoque ipsum non immerito sibi fieri silentium exigit, quia, dum thesauros sapientie et scientie omnes in se custodit, ad illos quasi nostris auribus inculcandos, quasi quamdam linguam nobis non ignotam nostram humanitatem suscepit; unde Moyses: Prope est uerbum in ore tuo et in corde . Et euangelista Ioannes: uerbum caro factum est, et habitauit in nobis . Spiritus  etiam uerbi summam sibi obedientiam fieri uoluit, dum uerbum abbreuiatum, et ideo magis obscurum, quasi per quasdam glossas exponens, se in linguis igneis reuelauit; nam glosse lingue interpretantur. Spiritus enim sanctus de obscuritate uerbi abbreuiati, id est usque ad serui formam exinaniti, quasi quamdam expositionem fecit, dum tanti mysterii causas ipsius uerbi discipulorum tam euidenti dispersione linguarum impressit.

De isto sui glossatore et expositore Spiritu sancto sic uerbum Patris loquitur: Ille me, inquit, clarificabit, quia de meo accipiet . Et iterum: Cum ueniet Paracletus, quem ego mittam uobis a Patre, ille testimonium perhibebit de me . Quod autem silentium diligat Spiritus sanctus  testatur Dominus per prophetam: Super quem, inquit, requiescet Spiritus meus, nisi super humilem et quietum et trementem sermones meos?  Ubi nimirum humilitas et quies, ibi motio spiritalis silentii, pax et tranquillitas solemnizant, amicum est paci, amicum tranquillitati silentium, non potest agi sabbatum cordis, ubi labor labiorum silentii retundit disciplinam. Hinc est quod Spiritus sanctus septiformis dicitur, quia in septem feriis ad uacandum uerbi auditorio componit et ordinat sabbatum cordis: unde ille ferie septem dona Spiritus sancti sunt, que enumerat Isaias, que quasi septem silentia sunt, dum uniuersitatem uitiorum ab animo silere et cessare compellunt: nam et septenarius pro uniuersitate ponitur, et silere  cessare dicitur. Quasi igitur septem silentia sunt, que uniuersis uitiis silentium sua auctoritate imponunt. Silentia sunt, que, dum peccatorum reatus et uitiorum tumultus sopiunt, ad deligenda et diligenda uerbi incarnati mysteria aures cordis idoneas reddunt. Unde ex his omnibus silentiis Sermo omnipotens sibi interim medium eligit, quia ad illum a regalibus sedibus familiarius uenit, qui in Spiritu fortitudinis quidquid est puritati contrarium superat et prosternit. Dum medium, inquit, silentium tenerent omnia, Sermo omnipotens a regalibus sedibus uenit ; quia nimirum illum regali sede dignum mediator iudicat, qui in medio constitutus, fortiter peccatis repugnat. Nonnisi in Spiritu fortitudinis imponitur silentium uitiis, nec  id alibi quam in medio agri, quia uirtus medium uitiorum utrumque redactum a sapientibus appellatur. uirtute siquidem animi opus est, ut uim inferas regno celorum, ut uiolenta illud auiditate diripias, ut ab auditione mala auertens aures, soli illas accommodet auditorio uerbi et obedientie mandatorum. Silentium istud est medium, quo omnipotens Sermo ad medium mediator deducitur, et paruulum in medio discipulorum se statuens, se paruulis imitandum quasi modo genitis infantibus exhibeat in magistrum. Infantes ergo huiusmodi non fantes, id est silentes sunt, qui uidelicet salutare Dei cum silentio prestolantur. Bonum est, ait propheta, prestolari salutare Dei cum silentio . Salutare  Dei mysterium est et gratia uerbi incarnati: cui audiendi aurem non accommodant, cui audientiam minime prestant, qui linguam maris Aegyptii non desiccant, id est qui loquacitatis superflue fluxum non cohibent, et linguam a multiloquio non castigant: Qui dimittit aquam, ut dicit Scriptura, caput est iurgiorum . Dimittere aquas, est linguam maris Aegyptii non tenere, id est lingue fluxum amaricantis minime cohibere. Quid est tam tumidum et tam instabile quam mare? Quid tam amarum quam iurgium? Et quid mare Aegyptium, nisi cor amaricans et tenebrosum? Aegyptus enim tenebre interpretantur. Aquas, inquam, maris Aegyptii dimittit, qui per lingue ministerium et oris meatus cordis amaritudinem et tumidam uanitatem  effundit. Nonne uidetur tibi iurgium esse contra uerbi incarnati mysterium, contra regule preceptum, contra conscientie testimonium, loquendi excedere terminos, et silentii frangere uota? Certe uerbum Dei omni homini quamdam silentii legem indixit, cum de omni uerbo otioso rationem in die iudicii reddendam comminatus est et predixit. Silentium enim est, non omnino non loqui, sed ponere custodiam ori tuo, et ostium circumstantie habere in labiis: id est, quomodo et quando oporteat, ubi et quantum debeas, quid et unde conueniat eloquaris. Est enim tempus tacendi et tempus loquendi. Sit itaque uox Domini super aquas, ut aque Sile fiant et fluant cum silentio, ut uerbis tuis uerbum Deus presideat, et lingue precipitis  uolubilitas lege silentii refrenetur. Fides, ratio et auctoritas multum celestis philosophie professoribus commendant silentii disciplinam: primo quia, Sapientia Dei attingens a fine usque ad finem fortiter, omnia suauiter silenterque disponit. Secundo, quia eadem Sapientia sibi uerbi nomen assumit; unde: In principio erat uerbum, etc. . Tertio, quia idem uerbum infans, id est silens in carne nostra apparuit; unde: uerbum caro factum est, et habitauit in nobis . Quarto, quia susceptioni infantie nostre medii silentii tempus elegit. Quinto, quia cum in eo essent thesauri sapientie et scientie absconditi, per etatem carnis iam duodennis, iam in synagoga docuit, sed ab hominibus legis doctrinam humiliter audiuit. Sexto, quia in passione sua, quasi agnus  coram se tondente obmutuit. Septimo, quia uox eiusdem uerbi, scilicet Ioannes Baptista, silentium legi et prophetis imposuit: Lex enim et prophete usque ad Ioannem . Octauo, quia Spiritus uerbi in igneis linguis adueniens, uerbi discipulos silentes et orantes, et corda audientium sonitu repentino commouit. Nono, quia ipsius uerbi sponsa, id est Ecclesia, eo silentium eterne quietis non deserit, et eo affectuosius aurem tribuit, quo sibi dici diuinitus audit: Audi, filia, et uide, et inclina aurem tuam . Audi, ut credas, quia fides ex auditu; uide, ut diligas, quia amor proficit et perficitur de aspectu; et inclina aurem tuam, ut obedias ex humilitatis affectu, et obedientie  perseueres in actu. Audi famam sponsi tui, quoniam nomen eius est oleum effusum; uide speciem dilecti, quia speciosus est forma pre filiis hominum; et inclina aurem tuam, ad exsecutionem mandatorum, et imitationem exemplorum. Audi prius, et uide posterius; quia fides ducit ad intelligentiam, et per fidem ad speciem peruenitur. Sic sponsam uerbi non loqui et garrire, sed audire et uidere conuenit, quia uidere non poterit, nisi prius audierit: unde silentium deserit, et uerbi gratiam perdit, et nominis dignitatem. Ecclesia conuocatio siue conuocata dicitur: non enim uenisset, nisi conuocata fuisset; non se uocari audisset, nisi uoci uerbi in silentio audientiam prestitisset. In tantum uerbi uocatio uult in discipulis suis perlentium,  ut, cum discipulos ad predicationem mittit, neminem per uiam salutare permittat: Neminem per uiam salutaueritis . Certe dum Dei populo lex diuina proponitur, in ipsis suis initiis de facienda Deo audientia, et de tenendo silentio Isrel commonetur: Audi, inquit, Isrel, et tace, Deus tuus, Deus unus est . Proinde uerbi discipulus, aut se false profitetur uerbi discipulum, aut ueraciter tenet et diligit sacramentum. Quid hic dicturi sunt quidam, tam monastici, quam canonici ordinis professores, qui cum linguam et labia Dei uerbo dedicauerint, et se silentii discipline ex uocis obligatione subdiderint, nichilominus assidue per multiloquium diffluunt, et laborant omnimodis ne teneant quod uouerunt? Non est in  ore eorum ueritas, quia cor eorum uanum est. Nec potest munda ueritas sedere in labiis que loquuntur ex abundantia uanitatis. Ut enim ait Dominus Christus, uerbum omnipotens: Ex abundantia cordis os loquitur . Quid dicam de his qui uenenum aspidum habentes, sub labiis sepe imprudenter turpia proferunt, detractionibus uenenatis inseruiunt, mentiri, periurare, contendere, peruerse interpretari quidquid boni uiderint in aliis nullatenus erubescunt? Sepulcrum sane est guttur eorum, et de sepulcro gutturis tot quasi mortuos efferunt, quot mortis exempla in aliorum perniciem proponunt, peruersa loquendo, et eadem actitando. Hec tibi, frater, interim de silentii utilitate sufficiant: que et si deuotioni tue  non satisfaciunt, mensuram tamen mee paruitatis excedunt. Iam superest ut emulemur silentium, et teneamus ipsi quod commendauimus, non silentes ab eius laudibus ad quem auditus noster debet esse suspensus, sermo omnipotens iehsu Christus, qui uiuit et regnat per omnia secula seculorum. Amen.



EPISTOLA XXX. AD BLANCAM COMITISSAM CAMPANIAE. Sermones suos quos petierat ei mittit, declaratque quatuor esse necessaria ad gratiam promerendam.

Dilecte et predilecte, semperque in Christo diligende B. illustri comitisse Campanie, frater A.  seruus seruorum Dei, qui apud Perseniam Christo seruiunt, salutem, et ad ea que Dei sunt deuotam semper gerere uoluntatem.

Instanter, filia, tue dilectionis deuotio postulauit, quatenus sermunculos meos tibi transcriptos dirigerem, et hoc quippe ex multo desiderio deposcere uidebaris. Digna plane et laudanda petitio, si que Latine  dicta sunt per te posses intelligere, aut si eo modo dicta essent, quo ex eis tibi posset edificationis beneficium prouenire. Ad hoc enim, ut arbitror, sermones ipsos expostulas, ut ex eorum lectione edificata, proficias, dummodo tibi interdum  forte uacanti ab aliquo exponantur. Scito, filia, quod sententia cuiuslibet dicti, si de lingua in linguam translata fuerit, uix in peregrino idiomate, sua ei sapiditas uel compositio remanebit. Liquor enim cum de uase transfunditur, aut in colore, aut in sapore, et odore aliquatenus alteratur. uerum quibuscunque modis possem, tue ex animo edificationi intenderem, et utinam tu catholicis exhortationibus et his que dicta sunt, tam studiose intenderes, ut coram Deo et hominibus gratiam inuenires. Sane ad id gratie obtinendum quatuor esse necessaria liquet, quibus habendis cito cordis ambitu te insistere oporteret. Primum est fidei non dubie rectitudo: que cum te orthodoxam reddiderit, ad cognoscendos et deuitandos errores et figmenta  quelibet uera te scientia illustrabit. Rectitudo fidei est, cum et Deus creditur quod uerax sit, et mente creditur quod summum bonum sit, quod est illi uniri, quod est uere Christi membrum effici, uere in Dei filium adoptari. Soli qui in Deum credunt, spiritum adoptionis recipiunt, ac per hoc, dum Christo incorporantur, adoptionis non immerito filii appellantur. Omnis, inquit Apostolus, qui credit in illum, non confundetur . Et procul dubio in illum credere est se a confusionis operibus penitus extraneis exhibere. Si tenueris hanc rectitudinem fidei, reputaberis inter filios Dei, ac per hoc heres Dei et coheres Christi efficieris, et nullatenus in eternum, sicut ab ipso dictum est: Morieris. Qui credit, inquit, in me, non morietur in  eternum . Filiorum quippe Dei transitus ex hac uita non uere est mors, sed magis natalis dicitur, quia in transitu suo a mortalibus exuti corporibus, ad uere uite refrigerium renascuntur. Secundum, est innocentia morum, que dum ministratio fidei per confessionem et penitentiam reparatur, tutissime deinceps diuini timoris custodie delegatur. Felix plane sollicitudo timoris, que, dum fidei obedire solerter satagit, et punire quod amissum est per penitentiam non omittit, et ad reparationem intendit innocentie, dum omni uigilantia . . . eorum custodit. Igitur de fide timor nascitur; quia, nisi crediderit, quid timeret? De timore penitentia nascitur; quia, nisi timor pene mentem  afficeret, quis se de suis excessibus emendaret? Horrendum quippe est incidere in manus Dei uiuentis : quem horrorem dum menti assidue fidelis timor inculcat et incutit, eligit se potius de suis reatibus penitendo corrigere, quam ipsos reatus puniendos Dei uiuentis manibus reseruare. Sic dum penitentia agitur, dum per timoris officium mens puncta et compuncta, quod male absorbuerat confitetur; dum tegitur noxa, restituitur innocentia, et sic boni efficiuntur mores, dum exclusis quibuslibet noxiis, incipiunt esse innocentes. uides, filia, quia de fide qua in Deum creditur, iniquitas ab  animo omnis excluditur, bellum uitiis desideriisque prauis indicitur, que, etsi sentiuntur in nobis inuitis, nichilominus obsistendum est eis, ne saltem ualeant dominari. Non regnet, ut ait Apostolus, peccatum in nostro mortali corpore . Peccatum quidem inesse non prohibuit, sed ne regnum, uel dominationem habeat in nobis indixit. Si itaque inesse in nobis uitia et desideria nichilominus sentimus, sed non consentimus, nichil ex his in Christo Iesu damnationis habemus. Quandiu enim sentimus et consensum negamus, tandiu de illis cum Dei adiutorio triumphamus: consentire enim est succumbere et amittere innocentiam, quam tandiu per Dei gratiam custodimus, quandiu, negato eis consensu, eorum certamina toleramus. De innocentia  morum sequitur iustitia operum, quam necessariam esse ad operandam Dei gratiam loco tertio collocamus; quatuor enim supra esse diximus, quibus necessario Dei gratia acquiritur et seruatur. Duo postrema operum iustitia, et perseuerantia uirtutum: iustitia est non modo metu gehenne de se Deo pro illatis sibi iniuriis iustitiam exhibere, sed etiam est uirtus ipsius iustitie omnibus que precipit Deus, fideliter et filialiter obedire. Ad hanc iustitiam pertinet operum afferre fructum, aliud trigesimum, aliud sexagesimum, aliud centesimum, secundum quod in bonam terram ceciderit semen sanctum. An non semen sanctum est fides, qua in Deum creditur? An non  innocentia morum bona terra est, que sancti timoris officio diligenter extollitur. Inde prouenit ille triplex fructus, tricesimus scilicet qui intelligitur in fidelitate castimonie coniugalis, et sexagesimus, qui fructus est continentie uidualis; et centesimus, quem profert excellentia uirginalis. Tricesimus et sexagesimus fructus a te exigitur; quia et fidelis in coniugio exstitisti, et nunc ad libertatem uidualis continentie peruenisti. Ex centesimo fructu quem facit uirginitas, nichil interim tibi dico, qui tamen ante uinculum coniugii te tante rei feruentissimum habuisse desiderium non ignoro: ille qui de uoluntatibus iudicat, propositum illum tibi faciat fructuosissimum; licet ab ipso nolens deducta sis compulsa consiliis amicorum. Age ergo, recompensanda recupera, in exsecutione fructus tricesimi et sexagesimi, qui interim minus de centesimo peregisti. Insiste operibus iustitie, siue de te, Deo exhibente,  iustitiam penitendo, siue mandatis et iustificationibus eius adimplendis filialiter intendendo.

Nota quod huius iustitie quadriforme est exercitium: primum, est in inspectione sacre lectionis; secundum, est in studio sacre meditationis; tertium, est in instantia deuote orationis; quartum, est in religiosa sollicitudine actiue conuersationis. Sacra lectio tanquam speculum intendit quid tibi sit faciendum; in studio meditationis queris et inuenis quem in faciendo teneas modum. Instantia orationis impetrat celitus faciendi adiutorium. Actiua conuersatio de Dei confidens adiutorio aggreditur opus bonum. Quatuor ista traducta ferunt in usum et consuetudinem, purificatum perducunt animum ad celestium contemplationem. Sed heu! quid tibi et  celestium contemplationi, quam per occasionem terreni et transitorii principatus totum pene mundane uanitatis demersit pelagus? Hinc damnabilis in uidua curiositas uestium, sumptuum superfluitas, numerositas ferculorum, collectarum multiplicitas, pompa equitantium, pauperum spoliatio, multifaria declinatio obsequentium, cupiditatis intuitu impunita perfidia Iudeorum, scelerata licentia feneratorum, assidua tumultuatio in iudiciis litigantium, que omnia quantumlibet sint contraria diuine iustitie et saluti anime, si in hoc statu posita, a te amouere curaueris, derisiones et opprobria hominum patieris. Quid est igitur infelicius, quam ibi contra conscientiam remorari ubi necesse est  periclitari, et scienter tenere transitoria, que et quotidie fugiunt, et fugiendo in animo amorem eternitatis aut minuunt, aut exstinguunt. Cogita igitur, carissima mea, cogita sepius de iustitia operum et de perseuerantia uirtutum, quia ille solus ad portum salutis applicat, qui in iustitia operum et uirtutum patientia perseuerat. Sic enim bona terra fructum affert in patientia cum innocentia morum semen fidei suscipit et bonos fructus opera iustitie facit, et eosdem fructus ad retributionis eterne coronam perseuerantia per patientiam promouet et perducit. Ceterum, amantissima, meos in hoc libro transmitto tibi sermones, qualescunque sint, quos tantopere postulasti, ut si eis usa fueris, et aliquam tibi conferant meliorationem, et per occasionem ipsorum tuum in memoriam habeas dilectorem. uale





ADAMI ABBATIS PERSENIAE SACRI ORDINIS CISTERCIENSIS ALUMNI, NATIONE GALLI, uIRI DOCTISSIMI AC DISERTISSIMI, MARIALE Quo eiusdem Adami de Marie Deipare uirginis laudibus sermones aurei ac fragmenta pretiosa ad posteritatis notitiam transmittuntur. OPUS HACTENUS INEDITUM Ex perantiquo codice pergameno ms., olim bibliothece monasterii Casamarii erutum notisque illustratum a P. Hippolyto MARRACCIO, Lucensi, e congregatione Clericorum Regularium Matris Dei.

[1Kb]


   Et rursus post tenebras
spero lucem. IOB XuII.



ADAMO ABBATI PERSENIAE uIRO DOCTISSIMO. SANCTISSIMO AC TOTI MARIANO.


 CUI.


   Maria Dei hominis Mater,
   In fluctuatione Anchora,
   In naufragio Portus,
   In tribulatione Subsidium,
   In dolore Consolatio,
   In oppressione Subuentio,
   In opportunitate Auxilium.
   In prosperitate Moderantia,
   In exspectatione Letitia,
   In labore Recreatio semper fuit.
      Cuius sententia 
   Mariam celi Reginam querere, uirtus;
   Inuenire, Salus;
   Apprehendere, Gaudium;
   Diligere, Laus et Honor;
Tenere, neque dimittere, summum Bonum:


QUI


A Maria mundi Domina
 uel ad punctum momentumque discedere,
non solum, non tutum,
Sed periculosum omnino arbitratus:
Tenerrimo prorsus affectu cordis
Morumque candidissima puritate
Ei semper inseparabiliter adhesit:
illamque ut certam anime sue post Deum salutem,
 Compendium uite,
Celestis patrie Semitam,
Spem uenie unicam,
Cordis Illuminatricem,
Spiritusque Suauitatem singularem,
Ex superni luminis illustratione
Et clarissime agnouit,
ac demississime ueneratus est.


HAEC


Que ipse olim

Aureo non solum calamo,
Sed ore, et pectore pietatis pleno,
De magne Dei Matris laudibus, encomiisque
Composuit,
Una cum corde, ac seipso toto,
uirgineo tholo,
 ut Anathema sacrum,
per ipsius gratissimas manus,

appendenda,
Dat, dicat, consecrat,
Mortalium infimus
Hippolytus Marraccius.





EMINENTISSIMO PRINCIPI MARCO ANTONIO FRANCIOTTO S. R. E. CARD. AMPLISSIMO SAC. ORDINIS CISTERCIENSIS PROTECTORI.


Post fundatores Marianos amplissimo tuo nomini consecratos  iterum ad te uenio, princeps eminentissime, Adami abbatis Persenie, ordinis Cisterciencis Opera Mariana, typis hactenus intacta, et a quadringentis et amplius annis in situ ac tenebris hucusque sepulta, in clarissimo protectionis tue lumine collocaturus. Secundo autem uenio ad te, non tantum, ut primo, libens et uolens, meam meeque congregationis uniuerse in te, tuosque debitam obseruantiam declaraturus; sed quia ad alium si uenirem, iusta possem ab omnibus reprehensione castigari, utpote protectionem querens sine protectore. Cum enim tu solus, ex sedis apostolice decreto, Cisterciensis ordinis sis protector: Opus ab ordinis Cisterciensis alumno elaboratum, cui melius iustiusque ad protegendum, quam eminentie tue offeram? Quis rite protegit, nisi ex officio protector? Nec solum quia a Cisterciensi ordine est, sed quia etiam de Deipare uirginis laudibus pertractat, Opus hoc speciali iure debetur tibi; qui ab ortu ipso totus eidem Deipare uirgini mancipatus, miro cum pietatis sensu, aut per quotidiana pietatis exercitia, aut per assiduam Marianarum uirtutum imitationem, ab ipsius laudibus nunquam cessas. In festo Natiuitatis beatissime uirginis, e piissimis parentibus Curtio Franciotto, ac Clara Balbania patriciis Lucensibus, et auita nobilitate non minus quam clarissima uirtute lucentibus, in hanc mundi lucem natus es, ut indicaretur, te, a natiuitate ipsa, usque ad ultimum uite terminum, Augustissime celorum Regine constantissima pietate ac immutabili deuotione uicturum; eiusque cultum, honorem ac uenerationem, in te primum, postmodum uero etiam in aliis usque ad extremam illam rerum lineam studiosissima diligentia curaturum. Nihil profecto est , nobilissimi sanguinis tui, cum familia roburea Sixti Iu et Iulii II Romanorum pontificum coniunctio , si cum preclarissimis uirtutum tuarum ornamentis, ac presertim cum ardentissimo tuo erga magnam Dei Matrem studio conferatur. Et quidem suauissime Dei Matris benignitatis, et beneuolentie luculenta in te exempla ac uicissim deuotissime mentis tue ac obsequiosissime uoluntatis in eamdem suauissimam Dei matrem clarissima testimonia, ad eternam posteritatis memoriam, hoc loco saltem leuiter delibare nullo pacto omitterem, nisi ad tui modestiam animi sese mea hec epistola submittens, non quid uirtutibus tuis debeatur, sed potius, quid aures tue pati possint, in presentia consideraret. Gaudet porro Adam meus, et Deo meritas ac immortales gratias agit, quod ex prouidentissima consultissimaque Deipare uirginis benignitate, ipsius Mariano Operi ille prouisus sit patronus, quo, in Deipare cultu, ac ceteris etiam omnibus Christianarum uirtutum ornamentis, uix ipse maiorem melioremque optare potuisset. Sperat Opus suum, quod primam sub faustissimis eminentie tue auspiciis lucem uidit, omnem sub iisdem uitam uicturum, atque aleam aduersam nullatenus formidaturum. Nec diffidit appellandum ab omnibus iure merito porphyrogenitum, quod primo in tua purpura natum sit. Exire in lucem tandiu distulit, ut tua uideret tempora, tibique suo sese sisteret protectori. Serius fortasse, quam par est, emersit e tenebris; sed non sine numine tam sero emersit, ne uidelicet tue protectionis gloria fraudaretur. Exspectauit diu, sed non male, imo optime exspectauit, dum exeundi moram protectionis tue felicitate compensauit. Acceptum fert ille tibi, quod tandiu sepultus in tenebris, sub luce tua uite restitutus, in suo Opere rursum uiuat; et beneficio gratus, quamuis sit ipse soluendo, uices tamen suas Deipare etiam delegat, ut illa eminentiam tuam dignis processibus muneretur. Dignus est ipse protectione tua, non solum quia Cisterciensis ordinis est ; sed quia etiam ex illo ordine est, qui , cum inter religiones ceteras Deipare uirgini sit singularitate deuotionis ascriptus; eique unanimiter, et uno humero , ubique deuotissime inseruiat; etiamsi eius protector non esses, attamen, ob eximium tuum erga augustissimam celi Reginam studium, tua non potest protectione priuari. Accipe igitur, princeps eminentissime, benignitate tibi innata, hoc Ade abbatis Persenie Opus Marianum, quod ab interitu uindicatum uiteque restitutum, tanquam protectionis iure tibi omnino debitum, tuo patrocinio committo, et paterno affectu amplexum, ex tui officii munere, atque etiam ex ardentissimo tuo in Deiparam affectu foue et protege. Quidquid autem hic meum est  totum ; totum, inquam, eminentie tue demississime offero: et in mei in te deuinctissimi obsequii ac debite uenerationis testimonium, et in aliquam, quamuis minimam, significationem illorum beneficiorum, quibus tu, ac Illustrissimi fratres tui, Nicolaus et Bartholomeus Franciotii, lectissime pietatis ac probatissime uirtutis uiri, uniuersam congregationem nostram arctissime tenetis obligatam. Licet enim gratias, quibus nos ex uestra humanitate dignamini, nunquam, etiamsi uellemus, referre possimus; sequemur tamen memoria sempiterna, et gratus animus, magis quam hec pagina, altissime semper impressas conseruabit. Ne autem ingrati omnino simus, Deum opt. max. assiduis ac calidissimis precibus interim exorabimus, ut fratres tuos totamque familiam tuam gratia ac bonis omnibus in dies augeat. Te uero supra Nestoreos annos, Deipare ac diue tue suffragatione, diu in terra seruet incolumem, ut Romani imperii arcem, quam hucusque tuarum uirtutum lumine implesti, ac in dies imples, ad totius Christiani orbis felicitatem, in altiori gradu constitutus, luce compleas clariori. Rome ex edibus S. Marie in Campitello, die 15 Martii, anno a uirginali partu 1652.


Eminentissime dominationis tue infimus seruus, HIPPOLYTUS MARRACCIUS.





LECTORI.


In bibliotheca monasterii Casamarii  in huius, inquam, monasterii bibliotheca exstabat perantiquus quidam codex pergamenaceus Latine m. s., pulchro quidem, sed in multis corrupto charactere exaratus, in quo una cum aliis ueterum Patrum litterariis monumentis, sermones Ade abbatis Persenie, tanquam gemme, inclusi continebantur. Hic autem codex, cum ab eiusdem monasterii Patribus reuerendissimo Patri D. Hilarioni Rancato ordinis Cisterciensis in Alma urbe generali presidi, non argenti uel auri, sed solius uirtutis ac bonarum litterarum estimatori, dono datus fuisset; atque ab huius postea humanitate  mihi etiam fuisset communicatus, animaduertens ego in predictis Ade sermonibus nonnullos esse de magna Dei matre, ac eternum uirgine, hactenus in obliuionis tenebris sepultos, qui si publici fierent iuris, multum possent pietati prodesse, ingentemque Marianarum laudum declamatoribus fructum utilitatemque afferre; statui illos, una cum Marianis fragmentis ex aliis eiusdem auctoris sermonibus collectis, sub Marialis titulo, additis notis, tanquam clarissimum uetustatis monumentum, pro communi bono, per typos publicare; existimans rationi maxime dissentaneum, diuturnioribus tenebris amplius obuolui eas lucubrationes Marianas, que iugi hominum memoria, atque ipsa sunt eternitate dignissime. Spero autem non defuturos, qui ex huius Mariani Operis gustu, ad omnium Ade Operum publicationem efficaciter inflammentur. Quod qui prestabunt, doctissimum disertissim umque Scriptorem, non quatriduo, sed a quadringentis et amplius annis mortuum, uelut ab inferis uindicatum, in uitam reuocabunt. Clarissimi ordinis Cisterciensis splendori atque ipsius Ecclesie catholice ornamento optime consuluisse censebuntur, seque ipsos de litteraria republica reddent, et presentibus et posteris fructuosissime bene merentes. Interim, amice lector, labore hoc cum incolumitate fruere, et meam hanc qualemcunque in Mariani Operis editione operam, equi bonique consule. uale.



ADAMI ABBATIS PERSENIAE MARIALE.



1-11 SERMO PRIMUS. IN ANNUNTIATIONE B. uIRGINIS.


Egredietur uirga de Radice Iesse , et flos de radice eius ascendet, et requiescet super eum Spiritus Domini . Senescente iam seculo, auctor seculi ad reparandum hominem apparere dignatus est. Antiquabatur, et senescebat miser mundus, et propinquabat ad interitum. Pereunti mundo mira se nouitate antiquus dierum opposuit, iuxta Ieremie uaticinium, nouum faciens super terram, ut femina circumdaret 12 uirum , gremio uteri sui. Dum itaque per hanc nouitatem nostre uetustatis senium dete sit, in noua nos immortalitatis sue luce reparauit. Reparauit, inquam, misericorditer,  quod creauit potenter. Huic tanto operi necessaria erat uirga de radice Iesse, ex qua nasceretur fructus, qui gustatus non inferret mortem, sed reformaret ad uitam. In antidotum, ergo prioris arboris, cuius fructus mortem intulit, de uirgulto Dauidice stirpis, hanc uitam fructificans, uirga processit: uirga hec uirgo Maria est; fructus uirge, uirginis partus. In tantam arborem creuit hec uirga, ut communis salutis fructum proferens, dum mater Omnipotentis efficitur, et angelorum Regina, et seculorum Domina predicetur. Sine termino dilatauit  se arbor ista, operuit montes umbra eius, et arbusta eius Cedros Dei . Montes accipe sublimes meritis sanctos: umbram nostre arboris, priuilegium gratie singularis, quod nostre uirgini contulit obumbrans ei Altissimi uirtus, et plenitudine gratie cumulans mentem, et partu diuino grauidans uentrem. Umbra hec nil habet in se umbratile, nil imaginarium, 13 uel inane. Summa et sola ubi ueritatis soliditas, et solida ueritas: uerus enim Unigenitus in uera uirgine, uerum assumpsit hominem, hoc est corpus et animam; naturam, non culpam. ueritati suscepte noue non defuit ueritas innocentie. Peccatum quippe non fecit, nec inuentus est dolus in ore eius . Dum ergo lux incorporea uere diuinitatis  sibi ueraciter corpus humanum uniuit, ex unito et obiecto sibi corpore in partem alteram umbram fecit. Umbra illa fides uera. Fides uera, que per Incarnationis mysterium iustificat impios, glorificat iustos , et de uallibus facit montes excelsos. De umbra ista dicit sponsa in Cantico amoris: Sub umbra illius, quem desideraueram, sedi . O umbram necessariam illicitis ardoribus temperandis! Si confugias ad umbram illius arboris, hoc est si credas et diligas partum uirginis, per diem sol non uret te, neque luna per noctem  . Arbusta eius, merita eius, que cedrorum altitudinem, hoc est Angelorum sublimitatem transcendunt . O arborem fructuosam, in medio paradisi plantatam, ramis expansam, radice firmatam! Ipsa quippe est, 14 que dicit: In Sion firmata sum, et in Ciuitate sanctificata similiter requieui ; et illud: Radicaui in populo honorificato, et in parte Dei mei hereditas illius . Arbor illa scientie boni et mali  gustu suo experientiam mali contulit, et boni scientiam ex parte abstulit, et de bono miserum fecit. Hec arbor sapientie fructum proferens, et palatum anime reparat ad saporem boni, et malorum experientiam dedocet, restituens hominem amisse beatitudini. Hoc modo creuit uirga  in arborem, profecit uirgo in Altissimi genitricem. In horto celestis Agricole  sunt arbores male, steriles, fructuose. Male sunt, que noxios fructus ferunt. Steriles sunt, que nec bonos proferunt. Fructuose sunt, que bonorum fructuum ubertate pinguescunt . Arboribus malis et sterilibus securis ad radicem posita est, incisura eas, nisi mutentur. Inter bonas arbores incomparabiliter optima est uirga de radice Iesse, ex qua uite fructus processit. Summum enim bonum est fructus iste, cuius bonitate que non participat arbor, bona esse non potest . Participata nimirum bonitas fructus huius, et malis arboribus confert plurimum, 15 ut bone fiant; et steriles  fecundat, ut fructus ferant, et fructuosas purgat, ut fructum plus afferant. Quas hoc modo non mutat, incidit, et in ignem mittit  ut ardeant. Est enim iste fructus, est et securis, qua infructuose arbores exciduntur. Securis, inquam, est incarnatus Unigenitus, cuius quasi manubrium est humanitas, quia ferrum incidens subtilitas Deitatis. Ubi ligna siluarum plaudunt manibus, emulamini potius uirgam de radice Iesse egredientem, ex qua poteritis habere exemplum, et uirtutem fructificandi, quam arborem scientie boni et mali , ex qua prouenit uobis sterilitas, que uos obnoxios facit securi. Amate fructum, timete securim. In filio uirginis diligite misericordiam, metuite ueritatem: nam seu ueritatem incidit, et est  securis, seu misericordiam, et est fructus terre sublimis. Misericordie debetur amor, iustitie per iudicium incidenti debetur timor. Sterilitatem nostram aut moueat amor, aut terreat timor. Certe timorem ipsum non infructuosum dixerim, qui, dum mala recidit, eo ipso sterilitatem euacuat, quo per ipsum manus ad bona opera consuescit, 16 uel saltem a malis pene formidine dissuescit. Magna utilitas est, dum timorem necessarium exterminationem peccati, uirtutis seminarium incutit arboribus infructuosis, sed hoc nonnisi ponatur ad radicem arboris , hoc est ad intentionem cordis. De intentione enim, quia de radice habet homo, ut inutilis sit uel fructuosus. Idcirco non ad ramos, sed ad radicem securis ponitur, quia frustra  foris amputat ramos mali operis, si intus remaneat malum in radice intentionis. Itaque, ut dictum est, securis ad radicem posita timorem incutit. Quid non timeant arbores infructuose, cum securim uideant parantem sibi incisionem, et minantem combustionem? Dicit enim, qui eadem securi incidit: Quia omnis arbor, que non facit bonos fructus, excidetur et in ignem mittetur . uerbum est Ioannis Baptiste, qui, dum Saluatoris aduentum precurrit, et ipsum uenientem ostendit, quasi securim ad radicem arborum ponit. Dum ergo de uirgine Filius Dei nasciturus predicatur, quasi de uirga securis processura promittitur.

Nota mysterium. uirgo Dei, et hominis mater uirga; Deus homo uirginis 17 filius est securis.  uirga cedit, ut corripiat; securis excidit, ut destruat. uirga corripit, ut corrigat; securis destruit, ut in ignem mittat. uirga utimur in correctione paruulorum; securi in exterminatione spinarum. uirge correctio, est in misericordia, sicut scriptum est: Corripiet me iustus in misericordia  securis excisio in furore et ira. uirga corripiens corrigit ad uirtutem, securis exterminans percutit ad consumptionem. Quem non correxerit uirga in spiritu lenitatis, securim exspectet necesse est in spiritu iudicii et spiritu ardoris. Qui ad matris misericordie exemplum se non corrigit, terribilem eius filium in iudicio sentit. Hec est uirga, qua primo corripitur et corrigitur mundus, de qua ipse  mundi Conditor per Prophetam dicit: uisitabo in uirga iniquitates eorum . Mundus quipe in uirga corripitur, dum ei per exemplum, et partum uirginis, in quo sit reprehensibilis, et condemnabilis demonstratur. Sed quam misericors ista correctio fuit? Non hanc furor iudicis, sed ira columbe uindictam in crimina facit. Non odii, sed pacis est talis ultio, qua flagellat filium pater, ne pereat 18; quia non reo seueritas impenditur, sed reatui, nec se iudicem Dominus exhibet, sed amicum. Zelus Domini exercituum facit hoc, dum in uirga uisitat iniquitates orbis, et tot uerberibus atterit peccata hominum , quot uirtutibus illustrat uirginis partum. Hec uirga, qua tot ictus dorso imprudentium dedit, quot uirtutibus ostensis  in se mundi insipientis uitia debellauit. Et quia uitiorum meta, et uirtutum origo exstitit, ideo recte uirga uirtutis appellatur, cum dicit: uirgam uirtutis tue emittet Dominus ex Sion . Non immerito uirga uirtutis diuine uirgo Maria dicitur, cuius fide, uita, partu, exspirans uitiis, ad uirtutem seculum respirauit.

Hanc uirgam emisit Dominus ex Sion, quia sicut dicit Isaias: Egressa est uirga de radice Iesse, orta est uirgo de stirpe Dauid, qui sicut ipse de se in Psalmo testatur: Constitutus est super Sion, montem sanctum eius, predicans preceptum eius . uirga hec flexibilis, recta, porrecta, fructifera; flexibilis per misericordiam, recta per iudicium, porrecta per uirginitatis excellentiam,  fructifera per Unigeniti conceptionem. Hec uirga uirgam extrudit a uirga; 19 per hanc enim uirgam uirtutis effectum est, ut non relinqueret Dominus uirgam peccatorum, hoc est uirgam diuine hereditatis, de qua per Psalmistam dicitur: Redemisti uirgam hereditatis tue , etc.  Hec est uirga Moysi, que uirgas magorum Aegypti legitur deuorasse, quia uirginei partus ueritas totius mundi hereses retexit et interemit . Ipsa est uirga Aaron, que sine succo floruit, fronduit, et nuces protulit , quia beata Dei mater sine uiro Saluatorem concepit et peperit. O quam flexibilis, quam fortis, et quam fertilis directionis uirga, mater misericordie, Regina uirtutum, Genitrix Saluatoris! Flexibilem te facit immensa pietas:  fortem incorrupta potestas: fertilem diuini partus fecunditas. Tanta est pietas tua, quanta potestas. Tam pia es ad parcendum miseris, quam potens ad impetrandum quod postularis. Quando enim non compateris filiis miseris, mater misericordie? Aut, quando illis opem conferre non poteris, cum sis ipsius mater omnipotentie? Eadem procul dubio facilitate obtines apud Omnipotentem quodcunque uis, qua facilitate nostra innotescit miseria tue uisceribus 20 pietatis. O quanta fiducia nobis per te ad Deum esse potest! Sicut non potes non sentire per compassionem passiones nostras, cum non possis odisse filios misericordissima mater: sic non potes non obtinere eis remedium, si petas, cum ad hoc, et non nisi propter hoc, ex te nasci uoluerit  misericordiarum omnipotentis Patris Filius. Tu enim mater exsulis, tu mater Regis. Tu mater rei, tu mater Iudicis. Tu mater Dei, tu mater hominis. Per te ergo factus est reus frater iudicis, per te facta est una hereditas Regis et exsulis. Cum enim utriusque mater, utrumque habes filium, et per te efficitur frater Unigenitus adoptati. Quid igitur reo timendum est, cui in causa sua idem est frater qui et iudex, et talis iudex, cui proprium est misereri semper et parcere , et qui misericordiam superexaltet iudicio?  Timere ne debeat ut pereat, cui misericordissima mater clementissimi fratris, et iudicis se piissimam matrem exhibet, et potentissimam  aduocatam? Tu misericordie mater, non rogabis pro filio Filium, pro adoptato Unigenitum, pro seruo Dominum, pro reo Iudicem, pro creatura Creatorem, 21 pro redempto Redemptorem? Rogabis plane, quia qui Filium tuum inter Deum et homines posuit Mediatorem, te quoque inter reum et iudicem posuit mediatricem. Ad hoc nimirum electa es, et assumpta in matrem Omnipotentis, ut in partu tuo inueniat uenie locum iniquitas peccatoris. Ad hoc te in cellam aromatum suorum erexit medicus ; ut apud te, et per te recipiat sanitatem egrotus. Si ergo causam tue tante sublimitatis attendas, te totam debes miseris, ut eis reportes antidotum reconciliationis; rec unquam tu poteris faciem iudicis inuenire difficilem sicut te reus nunquam inuenit  inexorabilem. Abundas enim et superabundas pietatis uisceribus, quia non solum impleuit te, sed superuenit in te ad cumulatioris gratie plenitudinem Spiritus sanctus . Ne igitur auertant faciem tuam a nobis  abundantia in dies crimina nostra et iniquitas circa propositum super iniquitate apposita. Te medicinam nostram super filii tui uerbo conuenimus, quod dicit: Non egent qui sani sunt medico, sed qui male habent . Certe si non sanis, sed egrotantibus necessarius est medicus, eadem ratione illis 22 maior medici impendenda est cura in quibus abundant uulnera grauiora.

Quia ergo, Domina, omnes nos peccatorum nostrorum uulneribus laborare cognouisti, pro omnibus interpella medicum quem omnibus peperisti.  Sed illis, misericors, maiorem impende sollicitudinem in quibus infirmitatem perspicis grauiorem. Quid enim omnibus magnificentie opem neges, que sicut non pateris pietatis, ita nec pateris angustias potestatis? Infinita tibi pietas, infinita potestas. Thesauros tue glorie non solum non exhaurire, sed nec imminuere potest tue magnificentie effusio largitatis. Tribue quod uis, nichil minus habes. Ditare potes indigentiam singulorum, sed indeficientes copie perseuerant. Ille nimirum tua plenitudo est, qui sicut augmentum non accipit, cum sit immensus; nec detrimentum, cum sit simplex: ita nec finem, cum sit eternus. Ergo iam repatriare exsules, quia uult et potest iudicii sententiam dispensare misericordie mater, per quam nos uoluit Deus  iudicii in filios adoptare. Tantum odite que mundi sunt, et iniustitie opus abiicite, quoniam mater 23 nostra, etsi misericordie mater est, nichilominus est et iustitie parens. uirga quippe nostre correctionis est flexibilis per misericordiam, et recta per iudicii ueritatem. In correctione uirga reductionis, in directione  baculus sustentationis: per uirgam emendatur reus, ne pereat; per baculum sustentatur iustus, ne cadat. Uterque indiget matre Domini, et reus et iustus. Ipsa enim, et in uirga misericordie corrigit deuios, et in baculo iustitie sue sustentat correctos. Ipsa est in uirga flexibilis, et in baculo fortis. uirge percussio seruum emendat in filium, baculi sustentatio filium  perducit ad regnum. Unde, qui huiusmodi est, exclamat, et dicit, gratias agens Deo: uirga tua, et baculus tuus ipsa me consolata sunt . Mater enim Domini utrumque habet a Deo, ut et per misericordiam uirga sit, reum corrigens, et reducens ad gratiam, et per rectitudinem sit baculus iustum deducens, et perducens ad patriam. Hac uirga, et hoc baculo usus est Pastor bonus, dum quereret ouem, que errauerat, inuentamque suis imponeret humeris, et reportaret ad gregem . Tanta est in matre Domini 24 fortitudo, ut in ea et per eam uere ad infirmitatem humane carnis se fortitudo omnipotentis humiliauerit. Eo enim ipso uirgo Maria fortis efficitur, quo in utero eius fortis et potens in prelio Dominus   per carnis susceptionem fragilis infirmatur. Fortis nimirum et ualida est ut mors dilectio uirginis  que ad infirma toleranda inuitare potuit, et meruit fortitudinem Omnipotentis. O Reginam angelorum, celorum Dominam, fide singulariter fortem, meritis priuilegiatam, potestate incomparabilem, gloria singularem! Ipsa quippe uirga ferrea est, qua mundus regitur, mundi princeps prosternitur, confractu infernus aperitur. Hac uirga forti fortem armatum, in pace atrium possidentem, fortior illo superueniens rex uirtutum percussit et attriuit . Denique uincula, quibus alligatus est, fortis iste in sacrario uirginalis uteri texuit, et operatus est ipse sanctus. uis nosse que sunt uincula illa? Suscepta a uerbo corporis  membra sine culpa. In his membris dum defectus nostros indeficiens uerbi fortitudo sustinuit, sic deficiendo male confidentis hostis fortitudinem superauit. 25 O si tam potens fuit uerbum in defectibus! quid, si uirtutes exereret et exerceret deitatis?

Denique, quid fortitudinis uirga uirtutis nostre non habuit, cui regem uirtutum ipsa Dei fortitudo, id est Gabriel angelus nuntiauit? Gabriel quippe fortitudo Dei appellatur, qui uirginem salutasse, et nostre salutis nuntium dicitur attulisse. Aue, inquit, gratia plena, Dominus tecum, benedicta tu in mulieribus . In his uerbis angeli, uerbum Deus humanatur, uirginalis fecundatur integritas, hodierne diei solemnitas consecratur. In hoc quod  dicit gratia plena, attende singulare uirginis meritum. In hoc quod dicit, Dominus tecum, nota uirginalem conceptum. Dum benedicta in mulieribus dicitur, imperiose uirginis honorem designat eternum. Quam fortis est sermo nuntii! quam omnipotens sermo, quem nuntiat! quam fortis Marie fides, que in momento, dum uerbum angeli credula recipit, uerbum Deum beata concipit, et mater Dei efficitur, cuius ancillam se uix nominare presumit. O mira Marie, et seculis omnibus predicanda humilitas! Preordinata ab eterno in matrem 26 summi Regis, dum uerbum tante sublimitatis effectum ex angelica salutatione percipit, non se extollit in gloriam, sed corde et uoce se deprimit in ancillam. Loquitur angelus, salutat  uirginem ex parte illius qui mandat salutem Iacob . uirgo audit, silet et credit. Silet reuerenter, audit prudenter, credit fideliter. Dum quiescerent et silerent in uirgine omnia, caro purissima ab omni contradictione concupiscentie, mens purgatissima ab omni perturbatione malitie, dum penes uirginem agitur tale silentium, non silet Sermo omnipotens, sed a regalibus sedibus ueniens , inuenit paratam sibi in uirgine mansionem. uerbo enim Dei idonea paratur mansio, ubi silentium custoditur. Ceterum uir linguosus non dirigteur in terra . Ubi enim tumultuat in carne concupiscentia, in mente uociferatur malitia, in spiritu perstrepit et garrit superbia; in his tumultibus et clamoribus non loquitur  uerbum Deus, cum loqui sit per aspirationem sentiri. Et tria quidem silentia optime custodiebantur in uirgine; sed de tribus medium magis approbat Sermo omnipotens. 27 Primum faciebat uirginitas, omnis concupiscentie tumultum a carne cercens; ultimum faciebat incomparabilis caritas, mentem ab omni perturbatione tranquillans; medium autem in spiritu mansueto seruabat humilitas, et excellentie uirginitatis consulens, et priuilegio caritatis prouidens, ne de magnitudine uirtutum aliquod superbie periculum nasceretur. Dum igitur hoc medium humilitatis silentium omnia interiora et exteriora intemerate uirginis custodirent, mansuetique spiritus singularis humilitas et foris foueret florem castitatis  immarcescibilem, et intus nutriret ignem caritatis inexstinguibilem uenit, ut dictum est, omnipotens Sermo, et dedit uoci uirginis uocem uirtutis , ut angelo nuntianti sublimia responderet humilia, dicens: Ecce ancilla Domini, fiat mihi secundum uerbum tuum . Omnipotens quidem Deus licet in matre diligat castitatem, et castitati longe preferat caritatem, nescio quo tamen pacto humilitatem prefert omnibus, et ad illam se familiarius Dominus maiestatis inclinat. Humilitas enim eo capax est plenitudinis gratie, quo rigidum omne tumidumque 28 fastidiens, humilem semper planitiem inferiorum affectat. Aqua quippe semper ad inferiora dilabitur, humorque de summitatibus  montium effluens, in planis consueuit plenius abundare. Scriptum quippe est: Deus superbis resistit, humilibus autem dat gratiam . Quod si humilibus non negatur gratia, quid gratie ante alios habere potuit, qua, cum suprema queque incomparabili dignitate excelleret humilia queque incomparabili humilitate superauit?

Ecce quod ad uallem humilitatis uirginee tota se diuinitatis unda contulit. Frumenti ferax eadem uallis fuit; scriptum est enim, quia ualles abundabunt frumento . In hac igitur ualle taliter irrigata exortum est frumentum illud, quod de seipso in Euangelio ait: Nisi granum frumenti cadens in terram mortuum fuerit, ipsum solum manet . Rorantibus quippe celis desuper,  nubibusque iustum pluentibus, ad abundantiam roris huius se uallis ista aperuit et germinauit Saluatorem . Ex hac pluuie celestis infusione plenaria in profundum humilitatis concauum descendente factus est in uirgine nostra fons aque salientis in uitam eternam . 29 ue arbori, que ad humorem istum non mittit radices suas! Sterilitate damnabitur, et siccabitur procul dubio arbor illa, cum uenerit estus. Ex hoc fonte irrigantur horti aromatum, id est corda sanctorum, aromatibus uirtutem redolentia. Secus decursus aquarum istarum plantauit uineam iustorum Deus iustitie mee . uitis enim abundans, uitis que fructificat suauitatem odoris , est fecunda Marie uirginitas, ex qua processit ille magnus botrus Cypri, de  uineis Engaddi , qui in torculari crucis pressus, et expressus totius uinum gratie abundantissime propinauit. Sed iam uinea nostra floruit , quia uirga de radice Iesse Saluatorem concepit. Fronduit, quando obumbrans ei Altissimi uirtus, et angelis, et hominibus mysterium occultauit. Fructificauit, quando quem sine contagione conceperat, sine dolore partu edidit. Conceptum itaque uirginis uirge florem dicimus, uelamenta mysterii frondes, partum nucem de uirga prolatam. Nux optime conuenit sacramento. Denique nascentis unam in tribus substantiis personam figurat. Corium nucis refer ad carnem, testam ad animam nucleum, 30 ad interiorem interne diuinitatis dulcedinem. Corium habet amaritudinem, caro Saluatoris  sustinuit passionem. Testa fortior anime mundum saluantis designat uirtutem. Oleum quod de nucleo elicitur, quia reficit, lucet et medetur, diuinitati congruit, quando sitientes iustitiam satiat, cecos illuminat, peccatorum uulnera sanat. Ad hoc egressa est uirga de radice Iesse, ut sic floreret, ut tales fruetus nobis proferret. uis uidere uirginem uernantem in floribus? Si hortum conclusum caste considerationis oculo perlustraueris, prospicies, et senties in eo immarcescibile uirginitatis albescere lilium inuiolabilem humilitatis fragrare uiolam, rosam rubescere inexstinguibilis caritatis Ubi uirgo beata in uirtutibus floruit, fronduit in meritis operum, in pariendo Sanctum sanctorum fructum fecit. Sed dicit mihi alius: Quid tu de  fructu uirge loqueris, cum de flore tantum propheta locutus sit? Certe quia flos ipse etiam fructus est; Flores, inquit, mei fructus honoris et honestatis . Hec uerba Sapientie sunt, sed etiam persone matris Domini conuenienter aptantur. Placet igitur tibi, 31 ut uirginis filius, Deus, et homo: secundum hominem flos, secundum quod Deus est, fructus appelletur? Nam fructus a fruendo dicitur. Fructus ergo est eterna diuinitas, qua sancti angeli et sanctorum anime perpetua iucunditate fruuntur. Nec incongrue diuinitas fructus dicitur, quia fruentes se beatos facit. Non enim proprie frui dicimur, nisi rebus que nos beatos efficiunt. Frui est amore inherere alicui rei propter  se ipsam tantum. uerum cum homo sit Deus, et Deus homo, possumus sine distinetione aliqua Redemptorem nostrum, et florem appellare, et fructum Conuenientius tamen assumpte carnis fragililatem floris teneritudo designat. Flos enim habet suauitatem odoris, fructus soliditatem saporis. Et licet caro assumpta sit in Deum, et ita flos in fructu, pro statu tamen mortalis adhuc corporis, tenereque etatis, carnis substantia appellatur nomine floris.

Est etiam fructus secundum talem statum uera Christi caro; sed hoc uerius et perfectius dici potuit, cum per passionem ad impassibilitatem et immortalitatem de patiendi et moriendi necessitate transiuit; cum per temporalem 32 mortem suam a morte perpetua hominem liberauit. uerum quoniam  fructus saporem gustare idonei nondum sumus, interim, quod minus est, et satis pro tempore, quantum iuuat gratia, olfactum fidei ad floris huius fragrantiam applicemus. Consideremus fructum uirge, secundum quod florem eum dicit propheta magis quam fructum, cum tamen indubitate in ipso flore nostre redemptionis fructum speremus. Nam, iuxta paterne uoluntatis dispositum, sicut pro hominibus dignatus est homo fieri, sic etiam uoluit pro hominibus homo mori. Alioquin nil nobis nasci profuit, nisi redimi profuisset . Flos iste habet in aspectu pulchritudinem, in odore suauitatem, in tactu lenitatem, in substantia teneritudinem, et in carnis specie fructus. Quam pulcher est flos iste in ortu suo, quam nitidus in candore!  Pulchritudinem eius tibi insinuat Propheta, cum eum speciosum pre filiis hominum dicit . Pulchritudinem istam non in nitore carnis, sed in innocentia uite, et splendore uirtutis intellige. In tantum pulcher est flos iste, ut in nullo eum peccati commaculet turpitudo. Tanta 33 est odoris fragrantia de isto flore spirantis, ut ad ipsam respiret oriens, et accurrant gentilitatis primitie in tribus Magis . Attulerunt quidem secum aromata, sed odorem eorum superabat noui floris fragrantia. Odor iste fetorem criminum fugat, et ubique fidei et uirtutis fragrantiam spargit. Quid est quod flos iste tactu est lenis, nisi quod ortu suo mundum innouans, Christus ubique est mansuetus et humilis? Attamen flos iste  teneritudinem habet in substantia, quia homo Christus antequam pateretur, nostris defectibus subiacens, fragilis inuentus est in carne humana. Et in his omnibus flos spondebat fructum, quem dedit in tempore suo , quando scilicet mortuus est propter delicta nostra, a morte liberans; et resurrexit propter iustificationem nostram , quid sperare debeamus ostendens.

uerum, quoniam hunc Florem fecit tenerum passibilis nature fragilitas, ideo atteri et confricari potuit infidelium manibus Iudeorum. Per hoc enim quod natura in eo passibilis fuit, occidi potuit a Iudeis. Attritio tamen ista floris odorem non restrinxit, sed auxit; non minuit, sed cumulauit. 34  Tantum spirat odoris flos iste, dum atteritur, et exspirat, ut de odore eius mortui respirent ad uitam. Tantum, inquam, spirat odoris, ut inter manus Iudeorum exspirans, inspiret latroni confessionem , fidem centurioni et multa sanctorum corpora, que dormierant, ad uitam faciat respirare . Non tibi uidetur huius odoris mens percepisse latronis, cum socium increpans, cum criminum suorum fetorem redarguens, diceret: Nos quidem digna factis recipimus, hic autem nil mali fecit?  Iam totis conuerse mentis naribus conculcati floris fragrantiam hauriens, memento mei, inquit, Domine, dum ueneris in regnum tuum . Ac si diceret: mira quidem, Domine, fragrantia, quam  in passione tua sentio, sed magis me delectat satietas eterni saporis quam prestare potes in regno. O florem odoriferum, cuius fragrantia suscitat mortuos, cuius amenitas angelos pascit! Ubique fragrans, ubique pulcher: Pulcher in uirga, ex qua nascitur; pulcher in horto concluso, ex quo producitur; pulcher in horto, ubi traditur; pulcher in horto, ubi reconditur; pulcher in arbore crucis, ubi conteritur; pulcher 35 in horto paradisi, ubi a sanctis angelis et eterna fragrantia et refectione perpetua degustatur. uides quam recte flos dicitur, qui pene nusquam nisi in horto inuenitur? Ex fragrantia huius floris reus respirat ad ueniam, peccator ad indulgentiam, martyr confortatur ad uictoriam, dirigitur peregrinus ad patriam. Quando  Florem istum uirga nostra producit, uer nostrum incipit, hiems pertransit, imber abit, dum insolentiam criminum, et senium uetustatis tempus misericordie rediuiuum detergit. In hac itaque solemnitate dum flores apparent in terra nostra, annus benignitatis et misericordie incipit, cui initium preparat uerbum tempus, hoc est tempus florum. Dies salutis intellige, quando uirgo uirginum de radice Iesse producit florem uirtutum. Unde cum aperiatur terra, et germinet Saluatorem, primum mensem anni mundum renouantis ad gratiam, quemdam Aprilem possumus appellare. Aprilis enim  huic mysterio congruit, quod hec solemnitas  tempore ueris, et octauo 36 Kalend. Aprilis celebratur. Hac enim die, et hoc in tempore, ad pluuiam angelice salutationis se humilitatis uirginee sinus aperuit, et de Spiritu sancto uirgo concipiens, tanquam uirga floruit, cum interueniente ope et opere sancti Spiritus, de mundissima carne sua carnem creando partui ministrauit. Hic flos de uirga ascendit, cum Dei Filius de conceptu ad partum uenit. Flos iste ascendit, cum sapientia, etate et gratia apud Deum et homines Saluator profecit, et magis ac magis hominibus, quod Deus esset, innotuit.

Nec tamen sapientia uel gratia profecit in se, qui perfectus erat; sed profecisse dicitur in hominibus,  qui de eius perfectione proficere potuerunt. Qui illud quod hunc florem Iudeus crudelis eadem die attriuit, qua eum uirga pietatis produxit? Christus enim creditur eadem die a Iudeis occisus, qua die est a uirgine matre conceptus, Octauo scilicet Kalendas Aprilis. Hinc est quod lex Moysi prophetizans, Iudeum prohibet dicens: Non coques hedum in lacte matris sue . Ab hora conceptionis perhibetur mulier lac habere 37 in mammis. Hedus, qui pro peccato offertur, Christum designat, qui pro mundi crimine immolatur. Sed Iudeus hedum in lacte matris coxit, cum in die conceptionis sue Christo adhibuit ignem passionis. Sed nec illud tacendum est quod dies iste agitur mense Martio, tempore scilicet quo  solent reges ad bella procedere. Martius enim mensis a Marte, hoc est a bello nomen habet. Recte igitur mensem Martium, hoc est, tempus belli iste dies insignit, quo uidelicet Dominus exercituum, tanquam bellator fortis, ad debellandum mundi principem per uirginem uenit. Hinc est quod ad debellanda mala nostra ueniens, uirga utitur et securi: uirga, ut magister; securi, ut agricola. Quid igitur nobis restat, nisi cor rectius uiuere, pro quibus constat Deum cuncta fecisse? Nam uirga est uirginee uirtutis magisterium, per quod nos corrigit; securis est terribile Dei iudicium, quo incorrectos excidit. Attendamus itaque uirgam, et mutemur ut imitemur. Attendamus securim, et terreamur ut mutemur. Pensemus quia misericordia  uirgam facit flexibilem, ueritas rectam. In 38 ea enim misericordia, et ueritas obuiauerunt sibi. Discamus hoc exemplo esse animo misericordes, et uerbo ueraces. Planam scilicet, hoc est sine modo culpe uirgam facit esse iustitia, hoc est, humilitas. Iustitia quippe humilitas dicitur, sicut Dominus ueniens ad baptisma Ioannis, cum prohiberet Ioannes, testatus est, dicens: Sine modo, sic enim oportet nos implere omnem iustitiam , id est omnem humilitatem. Sed cuius generis arbor est uirga ista? Utique oliua est: Oliua enim est signum pacis. Pax uera sine osculo adesse non solet. uerum in hac uirga iustitia et pax osculate sunt . Sola enim iustitia  humilitatis uere pacis osculum recipit, quod nullatenus superbie tumor admittit. Simus ergo, et hoc exemplo humiles spiritu, ut habere possimus pacem, et ad Deum et ad fratres. Humilitas enim uera, dum se singulis gaudenter subiicit, eo pacis bono carere non potest, quo nemini preponere se contendit. Nam et persecutionem pati propter iustitiam, humilitatem pace non priuat, quin potius ipsa humilitas in tribulatione semper exsultat. Si de uirga uirtutis hos flores decerpsimus, 39 timeamus perdere: si nondum decerpsimus, timeamus perire. uerumtamen per terrorem securis possumus respirare aliquatenus ad odorem floris, hoc est ad spem recuperande uirtutis. Odorfloris perducit ad fructum, quia spes inuitat ad regnum. uirga et  securis operantur in nobis timorem; odor floris et gustus saporis accendunt amorem. uitam nostram corrigunt timor et amor. Timor resecat spinas uitiorum; amor inserit plantationes uirtutum. Timor te angustat, uel quia peccasti uel ne pecces; amor te dilatat, ut speres et exsultes. Quo corrigit uirga celestis magisterii, quos sollicitat timor diuini iudicii, flos interim recreat per odorem, et ducit postmodum ad fructus eterni saporem. Saluator quippe noster in presenti uita florem se odoriferum electis exhibet, quibus bona eterna speranda promittit. Sed cum ad promissa peruenerint, fructus satians in eternum erit.

uerum quia sine Spiritus sancti gratia nec a  malis recedere, nec in bonis proficere omnino possumus, ad florem, qui de uirga ascendit, et olfactum cordis leuemus, et uisum. Nam odor floris 40 huius, et fetorem fugat carnalis concupiscentie, et opinionem reparat fame. Pulchritudo autem floris, et amenitas, uetustatem expellit deformis conscientie. Odor floris est Spiritus Domini, qui in Christo plenissime requiescit. Quomodo enim non habeat in eo requiem bonitas Spiritus sancti, in quo est prorsus contradictio nulla peccati? Odor iste est uirtus illa de qua scriptum est: Quia uirtus exibat de illo, et sanabat omnes . Odorem istum flos idem campi, et lilium conuallium spirabat, et offerebat naribus Iudeorum, cum in synagoga eorum assumpto codice in auribus eorum  legeret illud Isaie prophete: Spiritus Domini super me . Et quia odoriferum eum faceret iste secutus adiunxit: Eo quod unxerit me . Et quia ad odorem istum mortui isti respirare deberent, addidit: Euangelizare pauperibus misit me, etc., que sequuntur . Hinc est quod finita lectione dicebat eis, quia hodie impleta est prophetia hec in auribus uestris . Spiritus quidem iste in uirginem superuenit, et ei ad Dominice  incarnationis mysterium obumbrauit. Sed longe aliter flos de uirga ascendens illum 41 Spiritum habuit, quia super filium uirginis Spiritus sanctus plenissime requieuit: et in aliis sanctis spiritus Domini habitat, utpote sine quo sancti esse non possunt, sed  non ita excellenter, non ita ueraciter, quippe qui nec unum sunt cum eo per unitatem substantie, nec omnino sunt sine macula culpe. Quis enim gloriabitur se castum habere cor, cum Ioannes apostolus dicat: Si dixerimus quia peccatum non habemus, nos ipsos seducimus, et ueritas in nobis non est . At unigenitus Dei Filius, et secundum quod Deus est, eadem est cum Patre, et Spiritu sancto natura, quamuis alia sit persona, et secundum quod homo est, accepit eumdem Spiritum sine mensura : ubique ad uirginis matris exemplum se corrigit, qui districti iudicii Dei securim pertimescit. Hic per laboriosam timoris sollicitudinem ad amoris requiem tendit. Sed  interim affectatam requiem non apprehendit, nisi ad odorem floris refloreat, qui de uirga ascendit, et in quo Spiritus Domini ad omnem plenitudinem requiescit. Fides enim, et spes, et dilectio Dominice incarnationis interim nostrum sabbatum 42 operantur in requie conscientie, et de hoc sabbato cordis perducunt ad sabbatum quietis eterne, ad quam nos perducat filius uirginis, sponsus Ecclesie, Christus Dominus noster.



43 SERMO II. DE PARTU B. uIRGINIS.

Ecce uenit Rex , occurramus obuiam Saluatori nostro. De aduentu Sponsi tanto sponsa exsultat uberius, quanto ei de ipso certius constat. Non enim demonstraret eminus uenientem, nisi  uideret presentem. Nisi de aduentantis presentia certa consolatione gauderet, nullatenus ad sue participationem letitie inuitaret alios. Unde letabunda, et laudans inuitatione laudis preconium intonat, dicens: Ecce uenit Rex, etc., acsi dicat, Ecclesia sponsa regis eterni. Diuini non ignara consilii, a sue exspectationis desiderio non fraudata: Ecce uenit desideratus cunctis gentibus : Ecce uenit omnium salus. Iam non erit timor in finibus nostris, quoniam inter metas nostre sortis, communis uideo 44 presentiam Saluatoris. Ecce uenit, qui prefiguratus in patriarchis, promissus a prophetis, iam exhibetur ab angelis, Quod nascetur ex te Sanctum, ait angelus Marie, uocabitur Filius Dei . Ecce uox demonstrantis  est, et admirantis pariter et letantis. Quem demonstrat admirabilem, admiratur demonstrabilem, ac per hoc sentit magis amabilem esse causam demonstrationis, probans et experiens solius esse amoris. Ecce uenit, inquit, quem semper optaui, quem uotis omnibus exquisiui, cuius per internuntios promissa toties et salutationes accepi. Ecce uenit per seipsum, ut me osculetur osculo oris sui. Unde uenit, et quo uadit? Qualis uenit, et quo transit? Quomodo uenit, et quando uenit? Quousque descendit, et quare uenit? uenire est de loco ad locum transire. uenire est locum in quo quis stabat, deserere, et accedere ad alium in quo incipiat esse. Quomodo ergo uenire dicitur, qui non mutatur?  Ego sum, inquit, Deus, et non mutor . Quomodo transire de loco ad locum dicitur, qui ubique totus fide indubitata esse creditur? Qui celum, et terram implere incircumscripta 45 essentia presentissime maiestatis asseritur? Et tamen uenit, cum per interne aspirationis gratiam humanis mentibus innotescit. uenit, cum se per auxilium non deesse ostendit. uenit, cum se uisibilem per substantiam carnis exponit. Unde autem ueniat, ipse loquitur dicens: Ego ex Deo processi, et ueni . uenit ergo Deus ex Deo, ex alto oriens, ex corde Patris uerbum bobum, a regalibus sedibus Sermo omnipotens, e celo Dominus, ex Sole splendor, ex omnipotentia uirtus, ex sinu Patris Filius unicus, sicut ipsi Filio Pater  in Psalmo loquitur, dicens: Ex utero ante Luciferum genui te . uenit ergo, uenit, cum de Patre nascitur, et procedit. uenit, cum hanc eamdem ineffabilem generationem dignanter hactenus innotescens, corda hominum ad sue dulcedinis experientiam trahit. uenit, quando per exhibitionem benignitatis, et humanitatis assumptionem, nos in omni caritate preueniens, docet quantum diligat, et quantum diligi uelit. uenit autem de longinquo, non quia non sit omni creature presentissimus, sed quia est maiestate summus, inuisibilitate occultissimus, subtilitate 46 simplicissimus, ueritate incorruptissimus, equitate iustissimus, ab omni iniquitate alienissimus. Itaque de longinquo uenit, non quia presentissimus longe  sit, sed longe est ab eo corruptio, que inter creatorem et creaturam distantiam facit.

Sed qui sic uenit, et inde uenit, quo uadit? Scriptura dicit, quia facies eius erat euntis in Ierusalem , et ideo a Samaritanis non est receptus. Ipse autem dicit: Non sum missus nisi ad oues, que perierunt, domus Isrel . Ecce pastor uadit ad oues, querere scilicet, et reducere, que perierant. Ierusalem libenter ueniens diuertit, quia ad eum studiose pax uera se colligit, quem intendere, et aspirare ad uisionem pacis agnoscit. Ierusalem quippe pacis uisio interpretatur. uisio pacis est cognitio, approbatio, contemplatio Trinitatis. Est autem in cognitione fides, in approbatione electio, in contemplatione experientia. Pax  non incongrue Trinitas dicitur, quia hoc nomen pax constat ex tribus litteris, sicut diuinitas est in tribus personis. Et huius quidem nominis prima littera Patrem notat; que sequitur, Filium, qui in Apocalypsi loquitur: Ego sum alpha, et omega, 47 principium et finis : et in Euangelio: Ego principium, qui et loquor uobis . Alpha enim principium interpretatur. X duplex consonans significat Spiritum sanctum, qui est connexio et consonantia amborum. uel duplex consonans ea ratione dicitur, quia in electorum cordibus dilectionem geminam operatur, per quam Dei et proximi concordia custoditur. uel certe ideo duplex consonans dicitur, quia, dum sui roris intima aspersione animum tangit, et ungit, et mortificatione  necessaria delectationes carnis exstinguit, suauis harmonie consonantiam ex psalterio, et cithara facit: psalterium quippe iucundum cum cithara . Per hoc etiam Spiritus sanctus unumquemque electorum Ierusalem, id est uisionem pacis efficit, dum sopitis contradictionibus, et repugnantiis carnis et spiritus, ipsum sempiterne et eterne pacis amatorem et sectatorem ostendit. Hec enim omnia operatur unus et idem Spiritus pacis et dilectionis. Quod si Ierusalem, pacis, id est Dei uisio dicitur, quid aliud dici debet domus Isrel, nisi electorum Ecclesia, a qua, et in qua Deus uidetur? Isrel quippe uidens Deum interpretatur. 48 Que sunt itaque oues, que perierunt  domus Isrel, nisi aliqui ad uitam predestinati, et tamen, Dei exigente iustitia, peccatorum tenebris obuoluti? Sed quare dicuntur oues, cum per iniustitiam deseruerunt innocentiam, et ideo de domo Isrel periisse dicantur? Sed tamen sunt oues ratione electionis, merito predestinationis, licet interim periisse uideantur feditate noxii operis; sunt enim tales, qui, etsi simplicitatem innocentie deseruerunt, humilitatem tamen penitentie non refugiunt, et recolentes bona, que intus habuerunt, foris gementes dicunt: ueni, Domine, et noli tardare, relaxa facinora plebis tue Isrel . Ecce unde uenit, et ad quos uenit. Sed qualis uenit? Quis hoc explicare sufficiat? Certe uenit infirmus, et omnipotens,  paruus et immensus, temporalis et eternus, localis et incircumscriptus, passibilis et incommutabilis, homo et Deus, infans et uerbum; pauper et diues, sapiens et que stulta sunt mundi eligens, innocens et in similitudine carnis peccati apparens. Denique uenit candidus, et rubicundus, qualem eum sponsa eius describit: Candidus, quia 49 candor lucis eterne , rubicundus, quia sua cruentatus passione; candidus peccati immunitate; rubicundus flammans caritate; candidus splendens uirtutum pulchritudine, rubicundus ardens emulatione. Secundum similitudinem carnis peccati: uenit, non habens speciem neque decorem ; secundum immunitatem peccati: uenit speciosus forma pre filiis hominum  ; sicut ei uoce Patris per Psaltem dicitur: Specie tua, et pulchritudine tua, intende, prospere procede et regna . Iam qua uia uenerit uideamus . Eius uia uirgo Maria fuit. Per mentem, et uterum uirginis compleuit sue itinera eternitatis. Ibi misericordia et ueritas obuiauerunt sibi , que sunt uniuerse uie Domini . Uniuerse quippe uie Domini misericordia et ueritas . Apud etiam uirginem iustitia et pax osculate sunt , que regem iustitie et auctorem pacis ad negotium humane salutis adducunt. Hec dicuntur itinera eternitatis, quia salus nostra nobis uenit ex eis, et eternitas inuenitur in singulis. De misericordia Domini dicitur: Misericordia Domini ab eterno  ; de ueritate: Et ueritas Domini in eternum 50 manet ; iustitia autem eius manet in seculum seculi ; pax eius exsuperat omnem sensum , et pacis eius non erit finis . He sunt uie Domini recte letificantes corda , et per has uias rectas iustum deduxit Dominus, et adduxit usque ad uterum uirginis, unde inchoaret opus nostre liberationis, ubi, ut dictum est, uirgo Maria, et quedam uia uite est, per quam ad nos Rex uirtutum uenit; et nichilominus nobis uia est, que nos ad ipsum reducit . Ipsa est misericordie Mater; ipsa est de qua ueritas oritur ; ipsa est Regina iustitie; ipsa nostre consummatio pacis. Et misericordia quidem  in affectibus et uisceribus uirginis opportunissimam sibi mansionem tanquam in matris sinu constituens, et miseriis hominum efficaciter compatiebatur, et miserationum Domini dulciter recordabatur, et dicebat: Ubi sunt misericordie tue antique, Domine, sicut iurasti Dauid inueritate tua?  Et iterum: Miserere, Deus, plebi tue, supra quam inuocatum est nomen tuum , etc. ueritas uero in incorruptione uirginalis propositi, et in puerperio uteri incorrupti solido splendore subsistens, et figurarum legalium 51 umbras reserabat, et peccatorum tenebras arguebat et dicebat : Lex et prophete usque ad Mariam . Et iterum: Filii hominum usquequo graui corde, ut quid diligitis uanitatem, et queritis mendacium?   Scilicet quoniam intra uirginis uterum mirificauit Dominus Sanctum suum . Iustitia quoque perfectione singulari sibi opera uirginis uindicans, et in osculum pacis, totis desideriis inhians, etiam de longanimitate sustinentie gloriabatur, et sic loquebatur: Cum inuocarem exaudiuit me Deus iustitie mee, in tribulatione dilatasti mihi . Et illud: In odorem unguentorum tuorum curremus . Ceterum pax ordinatissima inter secretissime puritatis arcanum se conferens, sub testimonio plenioris gratie uirgineam conscientiam tranquillabat; illam oleo letitie et exsultationis exhilarans atque dicens: Dilectus meus mihi, et ego illi ; et illud: Quid mihi est in celis, et a te quid uolui super  terram? Defecit caro mea, et cor meum, Deus cordis mei . Erant itaque uirgini, ut dictum est, misericordia in affectu, in partu ueritas, iustitia in actu, pax in otio spirituali, in quo caro et Spiritus, omni 52 cessante repugnantia, solemnitatis interne iucundas ferias peragebant. Non incongrue sanctitas uirginis dici potest uia uirtutis, per quam Dei uirtus et Dei sapientia Christus ad infirmos et fatuos uenit. In tantum autem de torrente nostre mortalitatis et passibilitatis hac in uia bibit ; in tantum hanc uiam arctam Dominus maiestatis inuenit , ut necessitas patiendi et moriendi, quam uoluntarie suscepit ex uirgine, et uerbum omnipotens in puerum breuiaret, et Dominum glorie usque ad formam serui  exinaniret . uerumtamen hanc uiam, per quam uenit, facit equitas rectam, ueritas certam, uirginitas mundam, fecunditas fructuosam, pietas accessibilem, caritas communem, humilitas facilem, singularitas admirabilem, pax amabilem, eternitas tutam. Hec omnia in uirgine nostra singulariter mirabilia, et mirabiliter singularia inueniuntur. Felix uia, quam qui tenuerit, non errabit . Felix Maria,  quam qui perseueranter amauerit, non peribit!  Benedictus qui per illam uenit; benedicta ipsa per quam benedictio uenit; benedictus qui, ipsa duce, uenienti occurrit. Sed quia iam tenemus uiam, 53 per quam uenit, inspicere libet quomodo uenit.

 Bene uenit, qui in nomine Domini uenit ; bene uenit, qui in nubibus celi uenit ; bene uenit, qui saliens in montibus, et transiliens colles uenit . Quid sit nomen eius, sponsa nos docet, cum dicit: Oleum effusum nomen tuum . Quam bene uenit, qui totus in oleo uenit. uenit in oleo gratie, ut illud infundat ad medicinam. uenit in oleo, ut illustret ad scientiam. uenit in oleo, ut mores condiat ad sapientiam. Ipse enim est nomen Patris, oleum infirmorum, Filius olei splendoris, celestis Sapientie condimentum. Ipse uenit in nubibus celi, quia huius olei abundantiam rorantibus celis desuper, et nubibus pluuiam uoluntariam effundentibus , et nomen regie unctionis, et unctionem regii nominis  Christus communicauit Ecclesie filiis. Unctus est quidem Christus oleo isto pre participibus suis , sed nichilominus participium unctionis, et nominis omnibus contulit Christianis. ue illi, qui unctionis nomen participat, et rem nominis male uiuendo habere detrectat. Christianum enim decet ex sacre unctionis profusione esse tractabilem, et ex titulo regii 54 nominis dignitatem habere regalem. Christianus enim inunctus dicitur, haud dubium quin in sacerdotem et regem, cum solis sacerdotibus et regibus unctio debeatur. Unde et Christianis omnibus Petrus loquitur: uos autem genus electum, regale sacerdotium . Christus autem est lecythus huius olei, quo cum sit quisque fidelis perunctus, nichilominus lecythus olei  non est imminutus . Christus enim non accepit Spiritum ad mensuram, cum secundum mensuram donationis unicuique fidelium data sit gratia . Hec unctio gratie nobis uenit in nubibus, et de nubibus celi. Recte orat propheta, ut nubes pluant iustum , quia huius unctionis pluuia iustificat impium. Computrescit quippe peccati iugum a facie olei, cum peccatum soluitur in confessione et dilectione nominis Christi. Quid autem sunt nubes celi, nisi secrete inspirationes Spiritus sancti, que mentem rore Spiritus sancti compluunt, aut ipsa membra corporis Christi, que latentem in eo diuinitatem obnubunt? Nubes quippe et terram compluunt, et celum tegunt. Sunt etiam nubes celi, predicatores regni,  qui, ut nubes 55 uolant, et per erem diuine speculationis discurrendo coruscant. Quod si celum sacra Scriptura dicitur, dici possunt nubes celi, figure et enigmata sacri eloquii; ut si celum dicitur sancta Ecclesia, quid erunt nubes celi, nisi Ecclesie sacramenta? In nubibus istis continetur aqua nostre ablutionis, id est nostri cognitio et dilectio Redemptoris. Unde scriptum est: Qui ligat aquas in nubibus . uenit etiam saliens in montibus, et transiliens colles , quia angelorum et hominum transcendit altitudines. Salit in montibus, tanquam fons Dei salientis in uitam eternam . Ipse enim mons est oliuarum, mons pinguis , mons in uertice montium. Colles transilit, quia omnium sanctorum  merita, que et de sua plenitudine tribuit, incomparabili sublimitate precellit. Ecce quomodo uenit. Sed qui taliter uenit, quo tempore uenit? Apostolus de tempore aduentus eius loquitur, dicens: Postquam uenit plenitudo temporis, misit Deus Filium suum in terris . Nunquam uenit Dei Filius nisi in plenitudine temporis. Temporis plenitudo est tempus in eius prouidentia prefinitum, 56 quando uenire uelit et debeat, secundum dispositum suum. uerum quod tempus sue ordinationi congruat, et quando, sicut est preordinatum, adueniat, ipse solus nouit nosque huius cognitionis expertes reliquit.

Nescimus enim, sicut ipse ait in Euangelio,  quando Dominus noster uenturus sit; sero, an media nocte, an galli cantu, an mane . Quoniam sero uenit, cum in extremis agentem, et non merentem inopinato gratie sue preuentu  peruersitate sua corrigit, et compungit. Hoc tempore latroni adfuit, cui extrema agenti tam subito et fidei meritum dedit et paradisum aperuit . Media nocte uenit, cum in tenebris ignorantie, uel mediis tribulationibus constitutum per indebitam gratiam educit ad lucis uel refrigerii portum. In galli cantu uenit, quando ad predicationis uel sacre lectionis uerba, audientium corda conuertit. Mane uenit, quando nocte criminum elapsa, et peccandi uoluntate deposita, lucem penitentie matutinam pietatis splendor infundit. An non  sero ad Adam uenit, cum ad auram post meridiem, die uergente in uesperam, innocentia declinante in culpam, abscondenti 57 se a facie solis, et caritatis ardor refriguit, et immortalitatis splendor occubuit? An non media nocte in Aegyptum uenit, quando erepturus populum suum in tribulatione maxima positum, primogenita Aegypti percussit?  Sic etiam in Galli cantu uenit, quando iuxta legalium promissa sacramentorum, et uoces prophetarum, ad liberandum hominem per uirginem uenit. Galli quippe cantus, secuture lucis nuntius, sermonem designat propheticum, quo uere lucis prenuntiabatur aduentus. Et ecce iterum mane ueniet, cum post noctem huius seculi iudicii dies illucescet extremi. Nescimus tamen utrum dies illa,  nobis futura sit lucis eterne diluculum, an  crepusculum eterne noctis. Ideo in timore et in sollicitudine semper esse debemus; quia, etsi de aduentu iudicis certi sumus per fidem, quando tamen ueniat, aut qualis ueniat nobis certitudinem non habemus. Nemo enim scit, sicut scriptum est, utrum tunc dignus amore, an odio, sit futurus . uerum primus iste aduentus nostri Saluatoris, proprie et spiritualiter plenitudo temporis appellatur, cum 58 scilicet, expletis temporibus diuine prouidentie, implete sunt Scripture, et humane miserie plenitudini opposita est plenitudo misericordie Dei. Ibi enim superabundauit gratia, ubi iniquitas superabundauit  . Ubi consummatio iustitie fecit iniquitatis consummationem, ibi omnis consummationis uidit finem propheta Dauid. Tempus huius plenitudinis fuit plenitudo huius temporis: est medium illud silentium, siue noctis intermedium, quo sermo omnipotens a regalibus sedibus uenit, et infidelitatis seu diffidentie silentium rumpens, linguas infantium disertas fecit . Bene, et congrue mediator ad medium, et ad silentium sermo accurrit. Medium quippe silentium, id est plena et perfecta cessatio a bono in profunda nocte ignorantie ex longa Dei obliuione prouenerat. Interim mediatricis nostre filius, omnipotens mediator uenit in medium, ut de medio tale silentium faceret; et se uerbum infans infudit infantibus, ut ex ore infantium laudem  perficeret . uenit Sermo ad silentium, uenit uerbum in infantiam, et mirum in modum per silentium infantie sue, et linguas infantium disertas fecit, 59 et iuxta prophetam, linguam maris Aegyptii desolauit . Per incarnati enim uerbi mysterium, dum infantia apparuit Sapientia, obstructum est os loquentium iniqua . Et iuxta eumdem prophetam: Omnis iniquitas oppilabit os suum . Sermo itaque uelociter currens , qui tam suauiter, et silenter nostre mysteria salutis disposuit, dum a fine usque ad finem fortiter attingit , etiam usque ad miserie nostre profunda dignanter descendit. Miserie nostre profunda sunt, in fragili carne concipi, ad laborem  nasci, necessitatis humane defectibus subiici, carcere huius exsilii coarctari, non carere carnis similitudine peccati, mortis legibus obligari. Has omnes necessitates absque peccato Dei Filius uerbum omnipotens non necessitate, sed uoluntate suscepit, et dum se solus inter mortuos liber , tantis necessitatibus uoluntarie subdit, ad ueram nos libertatem reducit. Unde Apostolus: Qui eruit, inquit, nos de potestate tenebrarum, et transtulit in regnum Filii caritatis sue . Certe uidisti, filii hominis, quousque Filius Dei descenderit, quantum se Pater misericordiarum ad miseros inclinauerit. 60 Totum enim misericordia, et miseratio fuit, quidquid misericors et miserator Dominus erga miseros fecit. uerum ad hoc conuersus  uidebis miserationes maiores. Intuere genus passionis et mortis; intuere profundum inferni inferioris. Certe crucis supplicio temporalem uitam finiens, mortis imperium triumphauit, et ut inferos exspoliaret, illuc descendere non refugit. Ibi infernum momordit, et morti morsum mortuus inflixit, quo cibi uetiti morsus, ex quo mors oriebatur, recompensationem accepit. O miranda diuine sublimitatis humilitas! O stupenda superne pietatis dignatio! Quid in tormentis pena crucis durius? Quid in opprobriis forma crucis probrosius? Attamen quisque ad formam serui se exinaniuit, etiam usque ad mortem crucis scipsum humiliter deiicere non exhorruit . Et qui rex glorie,  in celis semper manens consistit, etiam per sue dignationis presentiam potenter inferos spoliauit. Rex enim noster, etsi in infirmitate apparuit, non tamen plenitudinem potestatis amisit. Regia quippe potestate etiam in infirmitate non caruit, et quanta est ei in omnium creatione potentia, tanta ei in malorum 61 perpessione patientia fuit. Sicut regis nostri omnipotentiam predicat mundus creatus ex nichilo, cui dare uoluit, et potuit existentiam et formam; sic in eo insigne regie uirtutis insinuat patientie fortitudo insuperabilis, per quam mundus reformatur ad uitam. uenit itaque rex in potestate et unctione: non enim sine unctione regiam obtinet dignitatem, nec sine potestate regia regiam obtinet unctionem. uenit rex ex potestate regia fortis et  rectus; ex unctione tractabilis et quietus. uenit delibutus unguentis tanquam unctio infirmorum; uenit in fortitudine regis tanquam efficax regimen animarum. Cum itaque Rex regum, nomen aut regum dignitatem sine unctione non habeat, merito rex noster Christus dicitur, quo nomine tam regia quam sacerdotalis unctio designatur. Oleo nimirum inuisibili in regem et sacerdotem Christus inungitur, quem, iuxta Petri sententiam, Deus Pater unxit Spiritu et uirtute . Hoc oleo plenus, id est Spiritum sanctum non ad mensuram accipiens, et regnum gratie suis participibus tribuit, et se pro eis offerens, uerum sacerdotem ostendit.

62 Igitur occurramus regi nostro; et quia delibutus unguentis uenit, a quibus unctionis nomen  trahit, curramus ad ipsum, et curramus in odorem unguentorum suorum . Unguenta eius sunt carismata sancti Spiritus, quo tanquam oleo letitie pre suis est participibus unctus . Odor unguentorum est fides, et amor uirtutum, que, sicut in ipso plenissime habentur, ita et de eius plenitudine pro sue dispensationis arbitrio, quibus ipse uoluerit, tribuuntur. Bene autem ei occurrimus, si quare uenerit attendentes, et causam eius aduentus fide non ficta approbantes, oblatum nobis nostre redemptionis pretium gratanter et fideliter amplectamur. Ad hoc enim uenit, ut nos redimeret, non corruptibilibus auro uel argento, sed incorruptibili suo sanguinis pretio . Tota nimirum causa aduentus eius nostra est salus. Tanto  itaque debemus deuotius et festiuius regi nostro occurrere, quanto cognoscimus ipsum nullam habentem indigentiam bonitate tam gratuita immeritorum utilitatibus deseruire. Non itaque corporum motibus, sed progressibus fidei, affectionum passibus, uirtutum operibus uenienti 63 ad nos, propter nos, Saluatori nostro obuiam occurramus, ut sicut uenit ad nos per susceptam humanitatem, ita etiam in nos ueniat, et suam in nobis constituat mansionem. Qui cum Patre, etc.



64 SERMO III. DE PARTU B. uIRGINIS.

Cantate Domino canticum nouum, quia mirabilia fecit . Nouis est efferenda laudibus hodierne  celebritas nouitatis. Quid enim non nouum, ubi celum, et terram nouam, celi et terre Dominus facit? Celum quippe nouum uirginis partus; terra noua est uirginis uterus. Per hec duo, noua fiunt omnia, dum per nouam uerbi Dei in carne natiuitatem uetustas abiicitur luctuosa . O quam mira nouitas, ubi antiquus dierum, puer unius noctis efficitur! Ubi uerbum est caro, Sapientia infans, Deus homo, uirgo mater, sue ancille filius omnium Dominus 65 et creator! Innouato igitur corde opus est ad excipiendam tante nouitatis letitiam. Sonet uox tube cornee , in solemnitate neomenie. Audiatur uox exsultationis  et salutis in tabernaculis iustorum , quia Sol iustitie oritur in tabernaculis peccatorum: exortum  est enim in tenebris lumen rectis corde. Et si lucentem in tenebris lucem tenebre non comprehenderunt , lucem tamen suam inter tenebras lucis filii deprehendunt. Unde cantant canticum nouum, et dicunt: Puer natus est . Hoc cantare, credere, diligere, et sperare, non solum iustis, sod et peccatoribus suadetur. Cantate, ait, Domino canticum nouum; cantate Domino, omnis terra. Omnis terra, omnis homo; ne forte ab hac laude uel letitia iustus uelit excipere peccatorem. Imo pene totum est peccatoris quod agitur; quia iehsu non iustos uocare , sed querere, et saluum facere uenit, quod perierat . Pertinet igitur ad omnes cantare canticum nouum, et neminem, quantum in ipso est, a salute  excipit, qui Dominus omnium nasci omnibus uenit. Iustis est canticum nouum noua uita, qua in azymis sinceritatis et ueritatis  66 epulantur, et exsultant in conspectu Dei, et delectantur in letitia . Peccatoribus est canticum nouum timor et penitentia, per quam in Dei Filio renascentes, uetera, nouis superuenientibus, proiiciunt, et ad uetustissima ueterum comedenda resurgunt. Noua sunt que nouus Adam per mysterium noue instituit natiuitatis; uetera sunt culpa et pena, in quibus nos Ade ueteris corruptibilis generatio propagauit; uetustissima ueterum sunt illa ineffabilis, et eterna natiuitas, qua Deus Pater ante Luciferum uerbum suum de sua substantia sibi per omnia cequale, et consimile generauit . Temporalem  Christi natiuitatem diligere, et, pre amore illius, omne quod aliud est fastidire, est noua superuenientia ueteribus anteferre. Aeternam uero eius natiuitatem credere et intelligere, et, pre contemplatione eius, omne quod animo occurrit, quantum fieri potest, abigere, est uetustissima ueterum in esum mentis et delicias reuocare.

His deliciis iustus pascitur, nec potest non cantare canticum nouum, cum eum tante dulcedinis refectio reddiderit innouatum. Eadem Dei miseratione ad easdem 67 delicias per penitentiam peccator renascitur; nec potest ipse non cantare canticum nouum, cum ad innouationem sui, sibi preter merita uideat apponi delicias angelorum. Hinc est  quod auditur in uoce exsultationis et confessionis sonus epulantis . Epulatur nimirum peccator humilis, dum se suis pascit lacrymis, dicens: Fuerunt mihi lacryme mee panes die ac nocte . Sed inter epulas auditur sonus, cum inter lacrymas concrepat gemitus, uel certe laus misericordie Redemptoris cum accusatione proprie iniquitatis. Habet autem laus illa uocem exsultationis, habet et accusatio uocem confessionis; ut sit in uoce exsultationis et confessionis sonus epulantis. Quare ergo tristis es, anima mea, et quare conturbas me?  Licet sis per molem criminum terra, licet te deorsum trahat actio ponderosa, canta tamen Domino canticum nouum, quod cantare precipitur omnis terra. Spera in Deo  , et erit tibi canticum nouum ipsum spei desiderium. Tali suspensa, et extensa desiderio, ueterem hominem cum suis actibus deorsum exues, et nouum, qui secundum Deum creatus est , libere euolans 68 sursum requires. Tunc sequeris uocem apostoli, qui exhortans ait: Que sursum sunt sapite, ubi Christus est in dextera Dei sedens . Canta ergo, anima mea, canta Domino canticum nouum, et omitte iam cantare canticum uetus. Canticum uetus est illa discors consonantia, qua te antiquo hosti peruerse consocians, te huic seculo deformiter conformasti; contra hoc quod prohibet Apostolus: Nolite conformari huic seculo, inquiens : Canticum uetus est exsultatio de terrenis, felicitas de transitoriis,  letitia in malefactis, impunitas in peccatis. Denique canticum uetus est initium omnis peccati superbia, que ab antiquo hoste principium habuit, et primum hominem imitatione malitie ueterauit. Denique hec uetustas quasi quodam hereditario iure in omnes ueteris Ade filios transiens, ita ueternosi serpentis legibus obnoxios fecit, ut nisi Unigeniti subueniret noua in carne natiuitas, ad interitum necessario traheret damnabilis illa uetustas. Unde Apostolus: Quod antiquatur et senescit, prope interitum est .

Itaque huius ueteris cantilene sonus ita in omnem terram exierat, et ita 69 omnium aures occupauerat, ut nusquam pene audiretur celestis  harmonie consonantia, nunquam uerbo Dei audientia fieret, nec dulcissima uite mandata humano caperentur auditu. Est enim canticum uetus, ubi clamor et indignatio, ubi contentio et blasphemia, ubi rixe et odium, ubi tumultus et inquietudo, ubi carnalibus uitiis spiritales se iungunt nequitie, ubi denique de superbia cordis oris impuritas ad operis iniquitatem prorumpit. Talibus namque sonis male consonantibus ueteris cantici deceptibilis modulatio explicatur, flatu scilicet, uoce et pulsu. His tribus etiam modis instrumentalis musica exercetur.

uerum quod nunc ad rem attinet, flatus pertinet ad tumorem superbie, que sensum cordis reddit inflatum. uox ad usum sermonis, quo de corde tumido uerbum prodit impurum; tactus ad motum  corporis, quo opus explicatur iniustum. Corde igitur tumido, ore impuro, motu corporis impudico dum ueteri homini deseruitur, quedam ueteris cantici maleplacens melodia excutitur, cuius fallaci dulcedine et carnis concupiscentie nutriuntur, et alliciens mundus 70 attrahitur et demonis applaudens impuritas oblectatur. Dum his fallacibus modulis totum se inclinat et impendit Herodes, dum se saltatrix impudica coaptat Herodias, et suo prouidet pacem incestui et facile obtinet truncari capite Ioannem Baptistam; Ioannes quippe gratia Dei dicitur, que gratia quasi truncatur capite, dum eius principium ab illis preciditur qui, ueteris uite capti uoluptuosa dulcedine, diuine nouitatis expertes inueniuntur.

Nunc itaque, quia de cantico ueteri aliqua diximus,  arguentes nosmetipsos quod illud pene semper cantauimus, iam ad melodiam cantici noui, ad uite noue dulcedinem et lingua et animo transeamus. uerumtamen hoc de cantico ueteri adiiciendum, quod ipsum a uocibus superacutis incipit, suoque cantori miserabilis raucedinis horrorem immittit. Superbia enim super omne quod dicitur, aut quod colitur Deus, uentosa se leuitate extollit . Unde scriptum est: Superbia eorum qui te oderunt, ascendit semper . Sed sermo Dei uiuus et efficax , uerbum scilicet Patris omnipotens, de sua soliditate offendentem in se superbiam allidit, et 71 conterit, in inferni profunda demergit, sicut scriptum est: Qui se exaltat, humiliabitur : et illud; Superbis Deus  resistit .---Peccator autem cum uenerit in profundum malorum, quasi cui raucedo uocem abstulit, non Dei iudicium laudat, non peccatum suum humiliter accusat, sed contemnit . Hinc est quod ille rex, qui super omnes filios superbie  canticum illud totius dissonantie, quantum alte potuit, intonuit, et dixit: Ponam sedem meam ad aquilonem, super astra celi exaltabo solium meum, similis ero Altissimo . Sed hec eius antiphona concordiam uocalem non habuit, quia in celestis musice harmoniam offendens, in concordabilis dissonantie lapsum incurrit. uerum cantici noui melos a graui et humili uoce incipit, et suaui modulatione, etiam demulcens angelos, ad aures Omnipotentis ascendit,  sicut scriptum est: Qui se humiliat exaltabitur . Deo enim humilium semper et mansuetorum placuit deprecatio . Ad cantici huius noui modulos inuitamur cum dicitur: Cantate Domino canticum nouum, quia mirabilia fecit . Quam bene, quam congrue ad cantandum nos manu 72 fortis inuitat! Dauid enim manu fortis dicitur: illi nimirum diuine laudis letitia competit, qui diuine manus adiutorio fortiter mundi huius desideria triumphauit. Unde, et idem Manufortis etiam aspectu desiderabilis dicitur, quia qui circa uitiorum turpitudinem spiritus fortitudinem accipit, recipit etiam ex desiderio uirtutis aspectum decoris. Unde et Daniel sanctus, a uitiis continens et desideriis celestibus estuans, uir desideriorum  appellatur . Est igitur Deo, et angelis aspectu desiderabilis, cui forti manu uitio resistenti in desiderio est decor uirtutis et in ore est canticum speciose laudis. Huic tali competit cantare canticum nouum et ad cantandum alios inuitare, quia, sicut scriptum est: Rectos decet laudatio : et alibi dicitur: Quia non est speciosa laus in ore peccatoris . Unde, et Manufortis iste in quodam loco exsultat, et laudat et gratias agit, dicens: Benedictus Dominus Deus meus, qui docet manus meas ad prelium et digitos meos ad bellum . Et quod non sit expers cantici noui, in sequentibus huius psalmi ostendit, dicens: Deus, canticum nouum cantabo  73 tibi, in psalterio decem chordarum psallam tibi. uerum cum cantare sit exsultantis, exsultare amantis, amare filiorum, uidetur preceptum canticum nouum solis filiis esse propositum. Quare ergo non dicitur, cantate, filii, Patri uestro Deo, sed dicitur, cantate Domino? Domino certe debetur seruitus in timore . Si ego sum, ait, Dominus, ubi est timor meus?  Seruus itaque qui non manet in domo in eternum , non in canticis exsultat, sed in luctu et lamentatione flagellum formidolosus exspectat. Sed sciendum quia est fidelis seruus et prudens, quem constituit Dominus super familiam suam ; est seruus malus et piger, qui in sudario abscondit pecuniam domini sui ; et seruus mercenarius, qui  per omnia sequitur retributionem . Est seruus conditionalis qui famulatur ad oculum , nec Dominum suum diligit, sed metuit penam.

Ex his omnibus cantat canticum nouum fidelis seruus, quemadmodum et felix filius. Filius cantat, et exsultat in caritate; fidelis seruus cantat et exsultat in humilitate. Certe uterque cantat, quia laudat. Laudat iustus, quia de perceptis beneficiis gratias agit; laudat humilis reus, quia Dei iudicia approbans 74 et misericordiam admirans, sua opera reprehendit. Hoc solum interest inter filium et seruum fidelem, inter iustum et peccatorem humilem, quod filii caritas cantat in psalterio, serui humilitas psallit in cithara. Psalterium sonum reddit a parte superiori; cithara a parte inferiori. Psalterium est  exsultatio iusti ex contemplatione et desiderio supernorum; cithara est rei humilis lamentatio ex consideratione et horrore malorum suorum. Cum diuine puritati et fraterne caritati per consonantiam morum et operum concordat, tunc in psalterio intus cantat. Cum passiones carnis edomat, cum membra sua, que sunt super terram, mortificat , tunc seruus humilis citharizat. Est autem Psalterium iucundum cum cithara , quia grata est Deo et placens iustorum innocentia. Sed nichilominus ei mortificatio penitentium est accepta. Ceterum et iusto psalterium, et penitenti est cithara, ipse cui Pater Deus in Psalmo loquitur dicens: Exsurge, gloria mea, exsurge, psalterium et cithara . Et ipse utrumque se esse annuens:  Exsurgam, ait, diluculo. Surgens quippe iehsu mane prima Sabbati discipulis 75 suis in multis argumentis per quadraginta dies apparuit . Ex tunc ad decem dierum exspectationem, quasi ad decem chordarum extensionem, repentino sonitu, Spiritus sanctus uenit , et ad uerbi omnipotentis intelligentiam, quasi ad psalterii melodiam, dum omnium gentium linguas consonas fecit, omne genus humanum conuocauit. Psalterium, inquam, decem chordarum est Patris Unigenitus, quia, dum ad iustificationem hominum decem legis mandata proponit quasi decem chordas ad sui laudem in seipso tetendit. Se autem penitentibus quasi citharam fecit, dum per carnem et carnis  peccati similitudinem  innoxii corporis membra pro nocentibus in ligno crucis extendit. Sic nimirum Dauid noster Saulis uesaniam temperauit, dum per crucis supplicia in suo corpore citharizans, sua morte diaboli impetum refrenauit. Est itaque Christus psalterium secundum diuinitatem, cuius contemplationis dulcedine suos amatores oblectat: cithara est, secundum suscepti corporis passionem, dum pro reis moriens, eos ad ueniam uocat. Psalterii sonus est, ubi dicit: Ego et Pater unum sumus , et iterum: 76 uolo, Pater, ut ubi ego sum, illic sit et minister meus ; cithare melodia est, ubi ait: Discite a me quia mitis sum et humilis corde : Et adhuc dulcius citharizans ait: Pater, ignosce illis, quia  nesciunt quid faciunt . Cithara duo ligna habet: unum superius solidum, alterum inferius concauum. Superius solidum est omnipotens deitas, inferius concauum est unita deitati humanitas. Hoc lignum concauum dicitur, quia humana natura in Christo tante gratie susceptibilis inuenitur. Unde Apostolus: In quo habitat omnis plenitudo diuinitatis corporaliter . Chorde, que inter duo ligna tenduntur et de concauitate ligni inferioris sonore redduntur, sunt opera misericordie, quibus miser homo redimitur, et que nobis salutis nostre efficacia per incarnationis mysterium exhibentur. Cithara non habet determinatum numerum chordarum, quia non est finis Dei miserationum, sicut scriptum est: Misericordie eius non  est numerus 

Quod si nouem angelorum ordines attendis, et quasi decimam chordam glorificati hominis supereminentem excellentiam, dum in hac consideratione 77 Sapientie bonitatem miraris, laudas et diligis, quasi decem chordas cuiusdam psalterii tangis. Sed ad hoc quis idoneus? Non excutit, aut percipit modulos tam mire suauitatis, quem non extulerit ad uirtutum sublimia purificate intelligentia mentis. Illorum sunt hec qui facti sunt hostes malitie, amatores iustitie, emulatores angelice puritatis. Tales, quo amplius anhelant ad eterne retributionis denarium, eo suauius et subtilius tangunt Psalterium decem chordarum; qui denarius  numerus tam inenarrabili dulcedine resonat, ut suauitas eius omnem intellectum humane et angelice rationis excedat. Prima chorda est eterni uerbi natiuitas, quod est Patri suo consubstantiale et ceternum; secunda est secretum preordinationis sue consilium; tertia est potentia qua initium uniuersitati per essentiam dedit; quarta, sapientia que formam prestitit; quinta, bonitas qua suam prouidentiam gubernandi impendit; sexta, iustitia qua de rationali creatura preuaricante debitam ultionem expetiit; septima, gratia, qua patres elegit; octaua ueritatis scientia qua legem tulit; nona, misericordia qua 78 nos redemit; decima, reuelatio filiorum Dei, cuius exspectatio creaturam suspendit. Cithara est uel una omnium, modus scilicet  nostre liberationis, uel singule singulorum citharizantium in citharis suis, hoc est letantium in corporibus propriis, peccati stimulo et tunica mortalitatis exutis. Qui enim hic in mortificatione sui corporis citharizat canticum humilis confessionis, ibi in eiusdem corporis glorificatione citharizabit canticum eterne iubilationis. Quia igitur tenemus psalterium, cantemus in eo canticum nouum, ad exemplum, et imitationem pueri qui natus est nobis , qui plenus est gratie et ueritatis . In nouam renascamur infantiam, ut per innocentiam uite correctioris capaces efficiamur sancte nouitatis. In psalterio puri cordis et cithara casti corporis psallamus circa cunabula uerbi infantis, miscentes et uagitibus eius etiam lacrymabilis  penitentie necessarios gemitus. Sonent in nouitate uite moduli uirtutum, qui in auribus uerbi perficiunt canticum nouum. Sunt enim nouem quedam que hanc in nobis iure perficiunt nouitatem. Et quia de auctoritate Scripture 79 nouam uitam, nouum canticum dicimus, illa nouem quasi nouem notulas, in quibus disponatur nouum canticum, appellamus. Prima itaque nostri cantus nota est fides non ficta; secunda, humilitas uera; tertia, carnis continentia; quarta, discipline grauitas; quinta, oris ueritas; sexta, pietas fraterne compassionis; septima, patientia in aduersis; octaua, desiderium eternitatis; nona est immobilis animi constantia in omnibus istis. Recte proficientium et suspirantium ad nouem ordines angelorum mores  disponit concentus et consonantia harum uirtutum. Cur autem cantandum sit Domino canticum nouum, causa subinfertur cum dicitur: Quia mirabilia fecit. Mirabilis est Deus in maiestate sua, mirabilis in sanctis suis , mirabilis in cunctis operibus suis, ubique et in omnibus est mirabilis, qui fecit magnalia in Aegypto, mirabilia in terra Cham, terribilia in mari Rubro . Mirabile est opus mundi creatio cum elementis suis, sed longe mirabilius est incarnatio uerbi cum sacramentis suis. Mirabilia quidem sunt opera nature, sed quia usu uiluerunt, quasi uetera sunt, nec interim 80 noui cantici exsultationem merentur. uerum noua mirabilia, quibus nos innouat miranda  Dei misericordia, noua sunt cantica laudibus efferenda. Inter omnia mirabilia que artifex sapientia fecit, tria sunt singulariter mirabilia, et mirabiliter singularia, que et superius ex aliqua parte tetigimus, scilicet quod mater et uirgo, uerbum infans, Deus homo. Hec sunt noua, quia inaudita sunt; et mirabilia, quia naturam excedentia. Ex fide et dilectione istorum mirabilium pendet innouatio nostra. Propterea pueri qui natus et datus est nobis, uocatur nomen admirabile , quia mentibus sua gratia innouandis in seipso parat tam stupende miracula nouitatis. Certe cum Pater idem futuri seculi, et princeps pacis, tribus supradictis mirabilibus quartum addidit , ut quemadmodum beatus et potens Deus factus est  homo misericorditer, ita miser homo sublimetur in Deum mirabiliter: tunc plenus erit noui cantici sonus, tunc erit suauis plene letitie iubilus, quia Deus erit omnia in omnibus .

Tunc apparebit in uirum perfectum , qui modo nascitur nobis in puerum, et 81 qui nunc filius datus est nobis in participem nostre tribulationis, tunc se offeret nobis datorem et principem eterne pacis. Tunc uidebimus et affluemus, mirabimur et dilatabitur cor nostrum , quando sicut audiuimus, ita et uidebimus in ciuitate Dei nostri . Tunc plena experientia sentiemus; quam magna multitudo dulcedinis tue, Domine, quam abscondisti timentibus te . Quam nobis parare dignetur puer qui  propter hoc natus nobis filius, qui ad hoc datus est nobis, qui tecum et cum Spiritu sancto uiuit et regnat, etc.



82 SERMO Iu. IN PURIFICATIONEM B. MARIAE.

Obtulerunt pro eo Domino par turturum, aut duos pullos columbarum . Ad festum Luminis mente luminosa colendum inuitat Pater luminum filios lucis. Accedite ergo ad eum et illuminamini . Siquidem ipse qui habitat lucem inaccessibilem , dignanter factus est accessibilis, ponens nubem carnis descensum suum, ut infirmus et infimus haberet accessum. O descensum misericordie! Inclinauit celos, hoc est excelsa diuinitatis, et descendit  per presentiam carnis, et caligo sub pedibus eius . Pedes quibus ad nos uenit, sunt misericordia et ueritas. Quod carnem 83 nostram accepit, pes misericordie fuit; quod sine mendacio peccati accepit, ueritas fuit. Attamen sub pedibus eius caligo fuit, quia in corpore, quod assumpsit ex misericordia et ueritate, hoc est sine culpa, similitudo carnis peccati apparuit. Hinc alibi scriptum est: Nubes et caligo in circuitu eius .

Nubes et caligo, quia in nube caligo, hoc est in carne, peccati similitudo. O caliginem reparando lumini necessariam. Certe dum carnis nubem peccati similitudine caliginosam sibi lux uera adhibuit,  per obiectum huius caliginis, et mundi sapientia, et malitia hominum, et demonum astutia caligauit. Inde cecitas contigit in Isrel , et dum Dominum glorie non cognouit  lucem ueram tenebras reputans, redemptionis nostre negotium nesciendo peregit. Unde ergo lux uera posuit carnem latibulum suum, inde auxerunt tenebras suas filii tenebrarum. Accedat ergo caro ad carnem, in qua dediscat que carnis sunt, et sic de carne paulatim transire in spiritum doceamur. Accedat, inquam, et nunc maxime, quia iam aliquatenus plus solito 84 iubar suum Sol nouus exerit, et qui hactenus apud Bethlehem inter angustum presepium paucis cognitus claudebatur, hodie in Ierusalem in templo Domini coram pluribus  presentatur. Usque nunc tu Bethlehem, communi luce sola gauisa es, et, insolite nouitatis superba priuilegio, splendoris paritate ipsi etiam contendere poteras orienti: imo  in angusto presepi apud te plus erat luminis, quam proferre soleat oriens mundani solis. Quid tu ergo communes radios uniuersitati existentium inuidebas? uix lucem illam paucis pastoribus ostendisti. uix tres Orientales uiros ad presepium noui luminis admisisti. Sed iam de absconditis tuis Sol, totum orbem illustraturus, progreditur, utrum apud te aliquid reliquerit tenebrarum, tu uideris.

Hodie itaque offertur in templo templi Dominus, et offeruntur pro eo aues superius nominate. In hac enim presentatione gemina celebratur  oblatio; una fit de ipso, altera pro ipso. Et cum pro eo aues offeruntur, oblatio oblatione redimitur. Pretio auium, pretium nostrum redimitur, et Redemptor noster 85 redimitur antequam nos redimamur ab ipso. Digna plane et singularis oblatio, uilium quidem auium pretio interueniente redempta, sed tempore opportuno genus humanum impretiabili sui sanguinis pretio redemptura! Et hic habemus tertiam oblationem, qua Agnus Dei pro salute mundi in ara crucis se obtulit Deo Patri. Facturus est etiam quartam oblationem in fine mundi, quando, sicut scriptum est, offeret et tradet regnum Deo Patri . Habemus itaque quatuor oblationes  distinctas, quarum prima facta est de ipso a parentibus, secunda pro ipso de auibus, tertiam fecit ipse de seipso, quartam faciet pro se de suis. In his omnibus instruimur quid credere, quid imitari, quid sperare debeamus. Prima oblatio de humilitate nos instruit, cum humiliter legi subiicitur legislator et iudex; secunda ad paupertatem uoluntariam nos inuitat, cum uniuersitatis Auctor et Dominus hostiam pauperum pro se offerri elegit; tertia ad pietatis uiscera nos emollit, cum pius Dominus mori pro impiis per manus nocentium et crucis supplicium non refugit. Iam in quarta 86 oblatione premium nostrum est, si quintam de nobis exhibeamus ad meritum. Quintam de nobis facimus, si nosmetipsos et in legis obseruantia humiles,  et in contemptu mundi uoluntarios pauperes faciamus, et in compassione proximi misericordes exhibeamus. Si in his tribus obtulerimus nosmetipsos, imitati Dominum, ad quartam pertinebimus quam de suis faciet in gloria per seipsum. uerum cum prima et secunda magis insigniant diem istum, ad illarum considerationem et linguam et animum reuocemus. Obtulerunt, inquit, pro eo Domino par turturum aut duos pullos columbarum. Bene et congrue pro agno aues offeruntur. Reseruetur, obsecro, agnus in Pascha; aues interim immolentur. Non huius loci uel temporis est immolare agnum: id melius fiet in Pascha, cum Pascha nostrum immolabitur Christus . Agnus quippe Christus est, cuius innocentie singularis merito de uitiis ad  uirtutes fit transitus, qui Pasche nomine designatur. Hanc nobis innocentiam turtur et columba reseruant. Turtur significat castitatem, columba simplicitatem. 87 Castitas excludit luxuriam, malitiamque simplicitas. Castitas amica est uirginitati, et ueritati simplicitas. Est autem uirgo et ueritas uirginis nostre Filius, Agnus noster innocentia omnis. Per oblationem igitur turturis et columbe nobis Agnum seruamus, si per munditiam carnis et simplicitatem cordis ueram animi innocentiam custodimus. In hac oblatione duo auium paria commemorantur, due scilicet turtures et due columbe. Duo paria geminam dilectionem Dei et proximi significant. Primum par significat per genus uolucrum castitatem, per numerum caritatem. Est  enim turtur auis casta, que, amisso pari, alium non recipit, solitaria uolat, et pro cantu gemitum habet. Talis est sancta uiduitas post coniugium, talis est castitas per continentiam reparata post lapsum. Dum dilecte castitati metuunt, secretum appetunt, turbas fugiunt, et de prolongatione incolatus gemunt, et dicunt: Heu mihi, quia incolatus meus prolongatus est! habitaui cum habitantibus Cedar . Candida nimirum, et angelici splendoris amica castitas. Dum Cedar habitantibus, id est, tenebras uoluptatum 88 amantibus cohabitare metuit, merito de exsilii prolongatione luget et gemit. Binarius ad caritatem refertur, quia nonnisi ad alterum caritas proprie haberi  dicitur. In pari igitur turturum figuratur dilectio Dei, quam nonnisi caste uiuentes seruare possunt; in pari columbarum dilectio proximi, quam nonnisi columbina simplicitate uiuentes custodiunt. Aduerte oblationis sacrate mysterium, et offer, tu, Domino similia in acquisitione uirtutum. Par certe turturum et duos pullos columbarum obtulisti, si casto corpore, si simplici corde, si feruens caritate, uite nouitatem induisti. Recens quippe etas in columbarum pullis spiritualiter significat infantiam nouitatis. Quod si etiam pauperem esse hanc hostiam attendamus, quid aliud, quam de appetenda et diligenda paupertate monemur? Beati enim pauperes spiritu . Ecce quanta nobis loquitur in mysteriis oblatio uerbi infantis! O dignum  omni admiratione miraculum! A regalibus sedibus ueniens omnipotens sermo , infans in carne uagit in cunis, qui immensus regnat in celis, et quod interim non ualet eloqui 89 per etatem carnis, docet et clamat in mysteriis prophetarum, in sacramentis. Ecce mutas aues per pietatem fidelis intelligentie diuine philosophie interpretes et habemus et tenemus. Misceamus uagitibus immensi paruuli et planctum turturis et gemitus columbinos. Utraque enim auis gemitum pro cantu habet. Offeramus in carne nostra turturem castitatis, offeramus in mente columbam simplicitatis. Non sit turtur sine gemitu, non sit castitas sine peccati luctu, ut dicere ualeamus: uox turturis audita est in terra nostra  Quid est uox turturis in terra  nostra, nisi luctus caste uiuentium in carne misera, in carne terrena, adhuc a bonis patrie per miseriam aliena! Aliena quippe terra est caro nostra, in qua non iubilum, sed gemitum; non cantum, sed planctum [dare] debemus, iuxta uocem cuiusdam gementis et dicentis: Quomodo cantabimus canticum Domino in terra aliena?  uere aliena, in qua peregrinamur a Domino . Attamen turtur nec apparere, nec gemere solet, nisi tempore florum et renouatione uinearum. Unde postquam dictum est, uox turturis audita est sequitur 90 Scriptura dicens: Flores apparuerunt, uinee florentes odorem dederunt . Dum enim in casto corpore sonat gemitus cordis de dilectione quietis,  interim uernant flores bonorum operum, in quibus sperari fructus debeant premiorum. Quemadmodum enim in flore fructum sperat agricola, sic in meritis ex occultis diuine gratie prodeuntibus fructum eternitatis per spem odoratur conscientia. uinee florentes sunt decore, colore et odore illustrate uirtutum laboriose actiones. Quam felix, quam pura est anima, que se Deo talem obtulerit turturem in nido carnis, columbam in solitudine quiete mentis. Quanta puritas, ubi nulla carnem libido inquinat, nulla mentem malitie amaritudo exasperat. Qui talis est, idoneus est Purificationis solemnia celebrare. Sic enim presentis diei solemnitas appellatur. Quid ergo?  Purificari hac credendum est purissimam Domini matrem,  cuius tam singularis et in partu et post partum fuit puritas, ut totius puritatis nobis proferret auctorem? Quid impuritatis, quid sordidum contrahere potuit, ex qua omnis puritas emanauit? Dicatur 91 iste dies purgatio Marie, siue purificatio, non quod in eo beata Dei Genitrix purificata sit, que ab ipsa conceptione uerbi, sicut nullatenus peccato consensit, ita nullam prorsus carnis repugnantiam sensit. Sed quia per partum eius, uel oblationem partus, purgatus est homo peccato pollutus. Aut certe, ut dies iste Purgatio Marie dictus sit, fecit legis consuetudo, fecit uulgi opinio, deuini partus miraculum secretique mysterii consilium nescientis. Ceterum , non Marie, sed  nostra per Mariam purificatio facta est, que dum sine omni peccato Dei Filium concepit et peperit, nostras impuritates detersit. Unde si partum eius fide non ficta amplectamur, si oblationis hodierne mysterium animi uirtute in templo pie mentis exsequimur, nos magis in hac celebritate purgamur. Si enim per ueram fidei confessionem ueri Iudei sumus, sex lapideas hydrias ad purificationem nostram positas habemus in Domini hac oblatione. Quid tu non uides in paupercula hostia exemplum uoluntarie paupertatis, in turture signari continentiam carnis, in columba simplicitatem cordis, 92 in duplicato binario typum gemine caritatis, et sequentem ex his nouitatem, que figuratur in pullis? Iam sepe ista commemorata  sunt. Sex hydrie dici possunt, quia aqua sapientie salutaris plene sunt usque ad summum. Udor grece aqua dicitur, unde hydrie nuncupantur; lapidee sunt, non propter duritiam, sed ob perseuerantie firmitatem. uade iam, et lauare in eis, et purgaberis, ut pure celebres interne solemnia purificationis. Aut si forte alias ad purificandum cor hydrias queris, de lapide Christo excide tibi sex opera illa misericordie, que ipse lapis angularis Christus , per Euangelium nobis proponit. Primum est esurientem pascere, secundum sitientem bibere, uel potare; tertium nudum uestire; quartum hospitem colligere; quintum infirmum uisitare; sextum carceratum redimere. His eleemosynis anime purificantur, et in templo  pacifici cordis uere purificationis festiuitas celebratur. Nam et eleemosyna, que mentem lauat, ex aqua nomen trahit. El enim Deus, moys aqua dicitur. Recte eleemosyna dicitur aqua Dei, quia peccatum est ignis diaboli. Aqua 93 exstinguit ignem, et eleemosyna peccatum excludit . Date, ait Dominus, eleemosynam, et ecce omnia munda sunt uobis . Adhibe tibi huius aque lauacrum, et si fuerint peccata tua ut coccinum, quasi nix dealbabuntur . Et quid, inquam, facturus est claustri incola, qui has hydrias ad manum habere non potest? Habentibus enim mundi substantiam sex illa opera misericordie proponuntur. Quid ergo faciet  pauper spiritu, qui cum rebus mundi, etiam desideria reliquit habendi? Iste talis priores sibi hydrias habeat in affectu et actu; istas etiam in affectu. Nam internus arbiter, qui de uoluntatibus iudicat, etiamsi bone uoluntati implende facultas defuerit, tamen premium non negabit. Non enim multa operantibus, sed bonam uoluntatem habentibus angeli pacem repromittunt. Cum in ortu Saluatoris canunt, et dicunt: Gloria in excelsis Deo, et in terra pax hominibus bone uoluntatis .

Quod si in aquis Sile, que fluunt cum silentio , hoc est in claustralibus obseruantiis sue purificationis hydrias monachus habere maluerit, habeat sibi arctam et arduam 94 uiam obedientie, cuius perfectio in sex obseruantiis , quasi in totidem hydriis, continetur: Prima quidem hydria est ut obedientia plena iam sit, hoc est, ut indifferenter impleat omne bonum quod a maiore precipitur; secunda est ut in faciendo moram pati nesciat; tertia est ut in faciendo preceptum non preferat aut nolentis responsum, aut uultum irascentis; quarta est ut ex uoluntate id faciat, ne aut simulans bonum, aut malum cordis dissimulans, hilaritatem facies mentiatur; quinta est discretio in preceptis, ut sciat etiam de quo, et quantum et quandiu obedire debeat, ne fallatur; sexta est longanimitas perseuerantie, que ad plenum mentem purificans, eterne glorificationis salute donatur: sicut scriptum est: Qui perseuerauerit usque in finem,  hic saluus erit . Sexque hydriarum, que de perfecte obedientie firma petra exciduntur, prima dicitur plenaria, secunda uelox, tertia hilaris, quarta uoluntaria, quinta discreta, sexta perseuerans. In huiusmodi sex hydriis lauantur et purificantur qui non indigent nisi ut pedes lauent, sed sunt mundi omnes : qui contemptores 95 mundi, et contemptores sui tam expeditis gressibus ad eterna festinant, ut nichil amori Christi preponant, et quamuis terram carnis, quam adhuc gerunt, pedibus spiritualium affectuum conculcent et conterant, adhuc tamen de puluere carnis pedes contrahunt affectionis. Puluis iste, dum hic uiuitur, semper contrahitur, sed nichilominus semper contractus detergitur, dum per ueram obedientiam  uita prior infatigabiliter exercetur. Quam pura est uita illa, et quam digne purificationis hodierne festum agit, que mundi lutum inquinans abiicit, de se nichil sibi relinquit, sed se totam Deo subiiciens, omne quod caro est, mente purificata transcendit, et proprie uoluntatis deuitans dispendia, alieno se arbitrio ad acquirendam animi libertatem committit. uirtus nimirum obedientie fideliter et perseueranter custodita purificabit, et purgabit filios Leui , ut Saluatori ad templum uenienti obuiare idonei sint, et Hypapantem Domini celebrare. Nam Hypapante, id est obuiatio, hec celebritas appellatur. Hodie enim cum puerum Iesum parentes eius ad templum deferrent, ut  offerrent, leguntur 96 ei sancti senes Simeon et Anna, premoniti a Spiritu sancto, obuiasse, et omnibus, qui exspectabant redemptionem Ierusalem, ipsum esse, quem lex et prophete Saluatorem premiserunt prophetizasse , Et hec nonnulla ratio, cur huius diei solemnitas Hypapante uocetur. Ceterum Deo digne obuiat, qui se a uitiorum contagione purificat, et congruo ordine in solemnitate cordis studium purificationis anteuenit letitiam obuiationis. Non enim Domino uirtutum obuiant uitia, nec congruere potest impuritas puritati. Purificatio quippe ueste nuptiali induit et innouat animam, quam et Anne religio, et pietas iusti Simeonis commendat. Certe cum Christus sit pax et ueritas, si de eius gratia pie et iuste uiuimus,  impletur in nobis illius obuiationis festiuitas de qua Psalmista dicit: Misericordia et ueritas obuiauerunt sibi; iustitia et pax osculate sunt . Misericordia obuiat ueritati, quando fideliter implet preceptum; et iustitia paci, quando recipit post precepti laborem pacis eterne promissum. Hinc est quod senex iste sanctus Simeon, in quo misericordia et iustitia inueniuntur, in 97 Christo ueritatem, et pacem inuenire, tenere et osculari meretur. Unde exclamat, et dicit: Nunc dimittis seruum tuum, Domine, secundum uerbum tuum in pace . Primo, ut dictum est, inuenit misericordia ueritatem, que cum se inuenerint in corde hominis, uniuerse quippe uie Domini misericordia et ueritas , tunc  introducunt iustitiam. Sed que est ista misericordia? Illa, qua sui miseretur homo. De qua scriptum est: Miserere anime tue placens Deo . Magna misericordia est, sue anime misereri, ut Deo placeat. Quid enim illo crudelius, qui seipsum male uiuendo interficit? Aut cui bonus erit, qui sibi nequam est? . Per hanc misericordiam declinatur a malo, et expurgatur a corde peccati mendacium, ut de terra purgati cordis ueritas oriatur, que doceat facere bonum. Ex his duobus perficitur integritas Iustitie, que sicut malum non facit, ita bonum facere non omittit. Iustitia pacem inuenit, quia pax eterna est iustitie retributio.

Nota, quia cum misericordia et ueritas sibi obuiant,  de osculo nichil dicitur , nisi cum iustitia pacem inuenit. Quare hoc? quia uidelicet 98 declinare a malo, et facere bonum , quod misericordie et ueritatis est opus, laborem habet et certamen; sed pacis eterne quietem accipere, que per osculum indicatur, et ad iustitie premium pertinet, omnem excludit laborem. Tunc enim ut scriptum est: Lux oritur iusto, et recto corde letitia . Tunc abstergit Deus omnem lacrymam ab oculis sanctorum et mors non erit amplius . Tunc si precesserit in nobis purificatio uitiorum et uirtutum obuiatio, erit nobis reuelatio sempiterni luminis et gloria interminate quietis.

Hic iam uenit in memoria tertia appellatio huius  festiuitatis que etiam a uulgo dicitur Festiuitas candelarum. Illam quippe exsultationem, quam meretur cordis purificatio, ad quam tendit prescripta uirtutum obuiatio, ardens candela designat. Quia etsi lumen uerum in cera uirginee carnis absconditum, quod et Simeon hodie in manibus gestare meruit, representat ; nichilominus tamen uite celestis puritatem et iucunditatem future lucis, que tandem manifestabitur in electis, prefigurat. In cereo accenso tria apparent, que tres substantias in Christo 99 demonstrant. Cera designat carnem sinceram; lychnus cera circumdatus, animam in carne latentem; ignis in utroque unitam carni et anime uerbi naturam. ueri quidem  huius luminis Simeon baiulus esse meruit, sed purificauerat eum turturis et columbe spiritualis oblatio, et in templo pie mentis eius celebris uirtutum obuiatio solemnizabat. Ipse turtur in carne, ipse columba in spiritu. Et quia has uirtutis aues pro adeptione agni, Agnus ipse mente, licet annosus etate obtulerat, ideo acceperat responsum a Spiritu sancto, se non uisurum mortis tenebras, donec uideret lumen uite . Utinam estuet anima mea desiderio Simeonis, ut merear esse baiulus tante lucis. Sed certe, ut sepe dictum est, nisi prius purificata mens fuerit a uitiis, ut postmodum de claustris carnis pennis uirtutum euolans, obuiam Christo in era  uere libertatis procedat; nec cum Simeone uera luce  letari poterit, nec in pace dimitti. Necesse est ergo, ut purificata mente cum uirtutum operibus obuiemus Domino, hoc modo interim Hypapante Domino celebrantes. uerum felicius, et festiuius hanc solemnitatem 100 agemus, cum sub aduentu sponsi, media nocte clamore facto, inter prudentes uirgines accensis lampadibus procedemus obuiam sponso et sponse ; nam bene illius professionis inenarrabile gaudium significat hec nostra hodierna processio. Amemus ergo, et imitemur in Simeone et Anna, quod in turture et columba significari dicimus, quia tunc non sapiet cantus gemitum columbe uel turturis, sed uertetur in iubilum eterne laudis. Tunc sicut hodie, imo melius quam hodie, iusti Simeonis canticum communi  letitia concinemus, dicentes: Nunc dimittis , etc.

Nota in hoc cantico quatuor esse uersus, quia quatuor sunt letitie celestis progressus. Primus est in exspectatione et desiderio pii cordis; unde in primo uersu se in pace dimitti proclamat. Secundus est in fructu et prouentu pie expectationis, unde in secundo uersu corporeis etiam oculis se uidere salutare Dei, hoc est Saluatorem, exsultat. Tertius est in caritate de profectibus alienis, unde in tertio uersu hoc salutare Dei omnibus populis communicari denuntiat, dicens: Quod parasti ante faciem 101 omnium populorum . Quartus et ultimus progressus est sempiterni luminis reuelatio,  et glorie manifestatio, quod in quarto uersu commemoratur cum dicitur: Lumen ad reuelationem gentium, et gloriam plebis tue Isrel , id est populi sanctorum facie ad faciem uidentis Deum, cui est honor et gloria, in sempiterna secula. Amen.



102 SERMO u. IN ASSUMPTIONE B. MARIAE.

Mulierem fortem quis inueniet? Procul, et de ultimis finibus pretium eius . Non hoc dicitur, quod impossibile, sed quod difficile sit mulierem fortem inuenire. Pene enim hodie difficilius est inuenire quemquam, qui uelit querere uel desideret inuenire, quam ipsam inuenire mulierem fortem. Mulierem hanc fortem querere uirtus est,  inuenire salus, apprehendere gaudium, diligere laus et honor, tenere neque dimittere summum bonum. Sed iam quid hec mulier fortis intelligi debeat, ubi, quando, quomodo, queri oporteat, uideamus. Quomodo enim inueniri poterit, nisi queratur? Aut, quomodo 103 poterit queri, nisi sciatur ubi ualeat inueniri? Quomodo hoc aliquis nouerit, nisi didicerit? Discere autem unde poterit, nisi se magisterio discipline subdiderit? Difficile est certe, ut assumat formam discipuli, ut discipline efficiatur patiens, cui deest non ignara subiectionis humilitas, quem reddit, aut languor ignauie negligentem, aut tumor superbie contemptorem. Superbia nimirum proprii tumoris cecata grossitudine, sicut ex ipso tumore agitur, ne sit tractabilis,  sic impedit eiusdem tumoris obiectio, ne lucem recipiat ueritatis. At humilitas semper est delicata et tenuis; eo patens et peruia uero lumini, quo se strictius et simplicius agens, sancte semper est consentanea paupertati . Mulierem itaque fortem sane possumus intelligere Dei sapientiam, aut matrem ipsius sapientie Mariam, aut sapientium matrem Ecclesiam, aut certe sedem sapientie animam. Sapientia Dei mulier appellatur, propter omnium bonorum, que ab ipsa defluunt, fecunditatem. Ipsa est enim, que loquitur: Ego mater pulchre dilectionis, et timoris, et agnitionis, et sancte spei . Ipsam omnium 104 rerum parentem ostendit Psalmista, sic Domino loquens: Omnia in sapientia fecisti ,  etc. Denique per euangelistam mulier appellatur, cum ab ipsa Dei sapientia per similitudinem dicitur: Que mulier habens drachmas decem, et si perdiderit unam ex illis , etc. Ubi mater mulier appellatur, non quod fracta sit ad mollitiem uoluptatis, sed propter naturam sexus infirmioris, unde ei a Domino dicitur: Quid mihi, et tibi est, Mulier?  Et Gabriel angelus, eam benedictam in mulieribus protestatur. Apostolus quoque Dei Filium factum ex muliere , id est, de tali sexu carnem assumpsisse commemorat ; nam alibi nomen mulieris ueritas a uirgine remouere uidetur, cum Ioannis Baptiste laudes exsequitur, dicens: Inter mulierum natos non surrexit maior Ioanne Baptista .  Sed ibi uocat mulieres quatenus uoluptuose mollitiei non sunt expertes contactus uirilis, cuius rei penitus ignara est integritas uirginalis. Sapientium, hoc est sanctorum mater Ecclesia mulier dicitur, que continui partus et gemitus angustia fatigatur. Sunt in ea dolores ut parturientis , et dum sanctorum 105 sobolem, quam ex Spiritus sancti suscipit gratia, tenere educat, ardenter diligit, de eorum tentationibus et periculis materno affectu continuo dolet et gemit. Unde et sponsus eius de ipsa in Euangelio loquitur dicens: Mulier, cum parit, tristitiam habet, quia uenit hora eius . Anima etiam, que sedes est Sapientie, ea ratione mulier dicitur, quod affectuosa  quadam tenere pietatis mollitie supra dilectum suum innitatur. Affectu misericordie mollis, operum fertilitate fecunda, dum sponsum suum Iesum supra omnia, et in omnibus diligit, indiuidua se ei puritate coniungit, et dicit: Dilectus meus mihi est, et ego illi . Fallacem quippe hominum gratiam et uanam rerum pulchritudinem non attendit, sed casti timoris sibi custodiam adhibens. diligenter illud conseruat, et audit: Fallax gratia, et uana est pulchritudo; mulier timens Dominum, ipsa laudabitur . uerum quia Dei sapientiam mulierem fortem posse intelligi superius diximus, quomodo id intelligi debeat latius explicemus.

Dicitur enim mulier propter fecunditatem, fortis  propter uirtutem. Dicitur uirtus propter omnipotentiam; 106 dicitur fecunda propter plenitudinem. Dicitur fortis, quia attingit a fine usque ad finem fortiter ; dicitur fecunda quia disponit omnia suauiter . Denique fortitudo eius in duobus maxime consideratur. In plena potentia, et plena patientia. In plena potentia, quia nullam habens indigentiam de nichilo cuncta creauit; in plena patientia, quia omnem habens innocentiam, ab iniustis omnem iniuriam equanimiter tolerauit. Fecunditas eius itidem in duobus maxime perpendi potest. In plena sapientia, et plena misericordia. In plena sapientia, qua uniuersitati existentium formam et ordinem dedit; in plena misericordia, qua inueteratum hominem a  debito mortis, per indebite mortis gratiam et pretium proprii cruoris absoluit. O quam potens fecunditas, et quam fecunda potestas! Quam fortis in infirmitate, quam fertilis in paupertate hec mulier fuit! In infirmitate, qua exinaniuit semetipsum Dominus omnium usque ad formam serui ; in paupertate, qua non habuit ubi caput reclinaret in mundo  ipse Conditor mundi. Sed certe illa exinanitio fuit salutis humane 107 completio; et illa paupertas, pauperum fuit locupletatio. Dum enim fortitudo omnipotens se tam dignanter exinaniuit, nostre uanitatis inanitas soliditatem et robur accepit. Dum diues omnium Dominus se nostre indigentie defectibus subdidit,  nostre paupertatis insufficientia ad sufficientiam diuinitatis uel Deitatis excreuit. Denique tam fecunda fuit exinanitio, ut gloriam augeret angelis, pastoribus gaudium faceret, fidem magis, pacem procuraret quoque hominibus bone uoluntatis . Tam potens hec infirmitas fuit ut curaret paralyticos, leprosos mundaret, cecos illuminaret, surdis auditum, claudis gressum, mutis officium loquendi restitueret, mortuos suscitaret , siccis pedibus super aquas ambularet , tempestates et maria solo imperio tranquillaret , demones ab obsessis corporibus effugaret, omnem infirmitatem uerbo curaret , uerbis mirabilibus scientiam Scribarum et Phariseorum superbiam confutaret  . Tam fortis, inquam, hec infirmitas fuit, ut Christo secundum naturam passibilem moriente, fieret solis obtenebratio, terremotus concussio, ueli diruptio, petrarum 108 scissio, monumentorum apertio, sanctorum corporum resuscitatio , inferni spoliatio, et mirum in modum tunc fortius firmitas elementorum concutitur, cum nostre mulieris infirmitas abiectior reputatur. Sed, queso, ubi, uel a quo, hec mulier fortis inuenitur? Certe, ut Scriptura dicit: Non inuenitur sapientia in terra suauiter uiuentium . Suauiter uiuunt, qui desideriis uoluptuose carnis inseruiunt, et quanto amplius ab operibus iustitie tenebrescunt, tanto minus lucem sapientie apprehendunt. Illi ergo non querunt, qui  tenebras diligunt, qui insistunt uitiis, qui mandata uite non custodiunt, qui habentes pietatis speciem, uirtutem eius abnegant , et contemnunt. Ille igitur sapientiam querit et inuenit, qui bene querit; bene autem querit, qui, ut dictum est, ubi, quando, quomodo debeat, querit. Dicat igitur ipsa Sapientia, dicat ubi inueniri possit. Ego, inquit, in altissimis inhabitaui, et thronus meus in columna nubis . Hoc est quod dicit Scriptura: Procul, et de ultimis finibus pretium eius . Alibi dicit Scriptura, quia Sapientia trahitur de occultis . Que sunt occulta nisi altissima? 109 Que uero altissima, nisi celestia? Celum quoque occultum dici potest ea ratione, quod occultare  celare dicitur, ubi Sapientia trahitur de occultis, hoc est de celis, tum scilicet regnum celorum uim patitur , cum timor, qui est initium sapientie , insipientie se opponit et penitentie dolor, iniustitie damnatis operibus, regnum celorum, quod soli debetur iustitie, apprehendit. Denique celos corda sanctorum congrue dicimus, altitudine uirtutis excelsa, celestium contemplatione sublimia, innocentie puritate serena, subtilitate intelligentie defecata, uirtutum dispositione siderea, ardore caritatis ignea, uirtute patientie solida, spei longanimitate erecta, que dum laudis humane fauores fugiunt, dum se, quantum in se est, ab oculis humanis abscondunt, dum Dei habitationem intra testimonium conscientie  celant, cuiusdam specialis celi in se imaginem representant.

De his occultis thesaurum in agro absconditum celantibus trahitur Sapientia, quia ad sapientiam rudes quosque, licet cum difficultate, erudiunt celestium uirorum exempla. Denique Sapientia habitat in consilio et eruditis 110 interest cogitationibus , et ideo omnis gloria eius filie regis ab intus , quia Sapientia consilii sui secretum non communicat omnibus. Unde et in Euangelio ipsa Sapientia loquitur: Confiteor tibi, Domine, Pater celi et terre, qui abscondisti hec a sapientibus, et prudentibus, et reuelasti ea paruulis . Ubi paruuli, id est humiles,  consecretales sunt sapientie, et quantumlibet in altissimis ipsa inhabitet, facilius ad illam pertingit humilitas: et quanto se inferius deiicit, tanto sapientie sublimitas ei familiarius se inclinat. Deus enim superbis resistit, et humilibus dat gratiam ; et dum per medium montium pertranseunt aque, fontes in conuallibus emittuntur . In consilio itaque, et in consilio sanctorum humilis inuenit sapientiam, que in maleuolam animam non introibit, nec habitabit in corpore subdito peccatis . Quando queri oporteat sapientiam ipsa Sapientia docet, dicens: Qui mane uigilauerint ad me, inuenient me . Mane est fidei tempus, quia per fidem interim est querendum, quod nobis expediat in futurum.  Fides enim est lux matutina, qua interim illuminamur in 111 spe, donec aspiret dies, et inclinentur umbre, et nos per speciem plena meridies consoletur. Sicut enim lux matutina precedit splendorem meridiani feruoris, sic fidei mysterium diuine preuenit speciem uisionis. Unde Propheta: Mane, inquit, astabo tibi , hoc est in fide, et fideliter ministrabo. Et cum species uenerit, id est cum limpidiorem claritatem feruor meridianus attulerit, tunc uidebo quoniam non Deus uolens iniquitatem tu es . Iam quia ubi, et a quo, et quando querentia sit sapientia diximus, superest, ut quomodo etiam querenda sit, uideamus.

Ipsa quarendi modum exponit, dicens: Transite ad me omnes qui concupiscitis me ; ubi concupiscendo, et transeundo querenda est. Concupiscendo eterna, transeundo a temporalibus. Transire, est transitum facere; transitum facere, est pascha celebrare. Pascha enim transitus dicitur. Pascha celebrare, est Agnum immaculatum offerre. Paschalis autem festiuitas proprie est Hebreorum, id est transeuntium: Hebrei enim transeuntes interpretantur. Qui igitur seculum nequam mente deserit, qui a uitiis et concupiscentiis 112 carnis ad desiderium spirituale se colligit, qui a rebus transitoriis ad eterna, et manentia Spiritu transit, ille Sapientiam querit et inuenit. Agnum quippe offert, qui se Deo exhibet carne mundum, corde mansuetum, actu innoxium, uultu  placidum, uictu sobrium, lingua ueracem, specie irreprehensibilem, opinione laudabilem, fraterna compassione misericordem. Hoc modo queritur Sapientia, cuius pretium procul, et de ultimis finibus  esse dicitur. Quam procul sinus Patris, unde ipsa egreditur? Quam procul est ineffabilis illa, et eterna generatio, que ante secula a Patre generatur? Quam procul est incorrupte matris uirginalis integritas, ex qua uerbum caro efficitur?  Quam procul est altitudo humane nature ante peccatum, unde in carne uerbi peccati immunitas conseruatur? Quam procul est singularis innocentia, in qua per hominem uixisse, et miracula fecisse cognoscitur? Quam procul est sine exemplo illa patientia, in qua per indebite  mortis supplicium auctor mortis diabolus superatur, homo mortis reus absoluitur, eterne uite libertas restituitur? Idcirco pretium eius, uel 113 quo ipsa pretiosa existit, uel quo pro nostra redemptione exsoluitur, de ultimis finibus uenit. Ultimi fines quatuor esse uidentur: duo superius ultimi, ultra quos nichil est superius; duo inferius ultimi, et infra eos nichil ulterius. Duo superius ultimi sunt, eterna generatio, qua uerbum de Patre sine matre nascitur; et incorrupta natiuitas, qua idem uerbum de matre sine patre generatur; duo fines inferius ultimi sunt, quod crucis penam patienter sustinuit sine culpa, et quod mortuus descendit ad inferos sine pena . Nihil prima et eterna generatione sublimius, nichil secunda et incorrupta  natiuitate mirabilius. In tormentis nichil pena crucis ignominiosius, in triumphis nichil inferni spoliatione terribilius. De his ultimis finibus liberationis nostre pretium uenit, quod redemptis tanto pretiosius esse debet, quanto de tam longinquo ueniens potuit efficaciam tantam habere. Iam quomodo hec uerba, que de Sapientia, utcunque intelleximus, et sapientie matri Marie conueniant, secundum gratiam, quam ipsa gratie mater nobis impetrauerit, uideamus.

Dicitur itaque 114 mulier, non fracta mollitie uoluptatis, sed quod sit in ea natura sexus fragilis, uel quod mollescat affectu, utpote misericordie mater, ad teneritudinem pietatis . Quam fortis hec mulier fuit, que sine exemplo, tam sexum  quam seculum inuicti spiritus fortitudine superauit! Quam fortis fuit, que in corpore fragili posita, et in seculo nequam adhuc peregrinans, emula puritatis angelice, omne quod creatum est mentis sublimitate transcendit! Denique ad mulierem fortem fortitudo Dei Gabriel mittitur, quam gratia et fortitudine plenam inuenit; parituram etiam uerbum omnipotens protestatur. An non fortis Maria fuit, cuius fortis ut mors dilectio , in tantum uirtutis Altissimi obumbratione conualuit, ut et Rex uirtutum, Dominus fortis et potens in prelio , infirmus in ea fieret; et fortis armatus atrium, quod in pace possidebat, dimitteret  et infirmitas hominum ad salutem ex ea plenariam perueniret? Sed ubi, obsecro, hec mulier  tante fortitudinis inuenitur? Procul utique, quia sicut gratie plenitudine omni creature precellit, sic incomparabiliter glorie sublimitate transcendit. 115 (Procul, inquam, est, quia licet sit mediatrix, et singularis misericordie compassione propitia, est tamen incomparabilis excellentie priuilegio super omnem altitudinem angelorum exaltata. Procul est pretium eius, quia speciosus forma pre filiis hominum  Ultimi fines sunt incomparabiles uirtutes Marie, in quibus omnis consummationis finem se Propheta testatur uidere,  sic Domino dicens: Omnis consummationis finem, latum mandatum tuum nimis . Quid enim illo mandato latius, quo mandat salutes Iacob , qui in salutatione Marie, quam ei Gabriel ex Deo attulit, salutem omnibus, quantum in se est, preparauit? Sunt itaque ultimi fines humilitas Marie incomparabilis, singularis uirginitas, caritas spiritualis, priuilegiata fecunditas. Que omnia sicut nullum omnino exemplum anteuenit, sic nullum omnino meritum uel equiparat, uel excellit, omnino excipitur Patris Unigenitus, primogenitus ipsius uirginis, qui 116 licet Spiritum ad mensuram non acceperit , tamen de his ultimis finibus, id est summis Marie uirtutibus nostre redemptionis pretium uenit, secundum  naturam, quam ex carne uirginis traxit.

Sunt ii, ut dictum est, ultimi fines, uirginis consummate uirtutes, ex quibus recepimus inestimabilis pretii partum, tanquam ex floribus fructum. Attamen flores manent immarcescibiles, nec sicut in naturalibus fructus finis est floris, sic in matre Domini partus est terminus uirginee castitatis. Est enim hortus conclusus, fons signatus . Hortum facit eam inaudite fecunditatis fertilitas; conclusum reddit inuiolati pudoris integritas. Fons est, quia de plenitudine gratie fluenta misericordie fundit; signatus, quia alienum a signo fidei non admittit. Fons hortorum, puteus aquarum uiuentium, que fluunt impetu de Libano . Fons est Maria, patens et accessibilis ex profusione et facilitate  misericordie; puteus est altus et capax ex mysterii admirabilis profunditate. Completum est enim in ea magnum pietatis sacramentum, quod manifestatum est in carne, iustificatum in spiritu, apparuit 117 Angelis, predicatum est gentibus, creditum est mundo, assumptum est in gloria . Aque uiuentes gratie celestes sunt, que fluunt impetu de Libano, que uirgini collate sunt, ex paterne plenitudinis altitudine superueniente in uirginem Spiritu sancto. Potest quippe intelligi impetus improuisa plenitudo gratie sancti Spiritus, quam, dum candor lucis eterne Marie infunditur, quasi de Libano, qui candidatio dicitur, aquarum uiuentium torrens erumpit. Est igitur Maria fons hortorum, scilicet ablutio, satietas et refrigerium  congregationum sanctarum. Quot enim habet Ecclesia conuentus sacros in fide uiuentes partus uirginei, tot sunt et horti. Et certe his omnibus ministrat partus misericordissime matris et penitentie lauacrum, quo tergatur iniquitas et desiderium iustitie, quo reficiatur deuotio et protectionis umbraculum, quo ardor carnalis concupiscentie refrigescat. Ecce quanta est mulieris nostre fecunditas, quanta est fontis signati profusio, cuius semper opportuna rigatio tantam in hortis Ecclesie tribuit ubertatem. Huic fonti irriguo, huic misericordissime uirgini 118 specialiter deputauerim ego  monasteria Cisterciensium: quippe que omnia et memorie et meritis ipsius matris deuotione debita  dedicantur. O quantus debet esse in meis candor cordium, et morum puritas,  qui et candore habitus et titulo nominis uirginalis lilii albedinem imitantur! Albi nimirum monachi dicuntur, non modo quod albedine uestium fulgeant, sed quod candoris uirginei ministri spirituales existant.

Quid ergo nos infelices, et miseri et nimium nigri sub candido habitu, circa nostre uirginis lilium tanta densitate succrescere spinas et tribulos toleramus? Quid odiorum spinas et detractionum aculeos ibi plantamus infeliciter, aut infelicius confouemus; unde spirare et fluere uirtutum aromata debuerunt?  uirginem nostram potius imitari debuimus, et filiali affectu matri beatissime conformari. Ipsa enim non modo in remedium data, sed  est proposita in exemplum uirtutis. Non itaque decet album monachum cultorem sinceritatis uirginee, specialem Marie filium superbie flatu intumescere, curiositatis uitio esse superfluum, 119 immundis desideriis animum dare, fraterne pacis denigrari odio, inuidie liuore torqueri, circa uirginis ministerium negligere propositum sanctitatis. Quo enim pacto ministrare potest tante humilitati superbia, tante honestati impuritas, tante munditiei inhonestas, tante caritati odium, detractio tante beneuolentie, tante paci murmuratio, tante sobrietati ingluuies, tante ueritati falsitas, crudelitas tante misericordie, presertim eorum qui ad honorem tanti mysterii, de peccati sterquilinio, de extrema paupertate, de generis ignobilitate uenerunt?  Quam sepe uidemus huiusmodi eorum in claustris ea ad curam carnis querere que nec in seculo habere potuerunt? Ob hoc sub umbra religionis non umbratiliter, sed ueraciter uanitati inseruiunt, superbiunt inter humiles, inter penitentes uoluptuosius uiuere uolunt, ambiunt honores, qui mundi contemptum iurauerant, solam sanctitatis imaginem preferentes, lupus celatur sub ouis uellere, nec agnoscitur, donec eum prodiderit ululatus. Ululatus est fratrum sanguinis auida nimis detractio, quam mater eius inuidia 120 in denigratione sinceritatis monastice generauit. Unde bonitati tue, propitia misericordie mater, relinquitur, purgare hortos quos rigas, ut sicut dilectores tuos fluentis gratie ad irriguum deuotionis inebrias, sic duros  corde et aridos ad penitentie fructum humectes. Aufer de hortis Ecclesie odiorum spinas, murmurationum tribulos et libidinis urticantis pruriginem, que omnia de inimica floribus aquilonis intemperie nasci solent. Te imperante surgat aquilo, te uocante ueniat auster, quo perflante horti refloreant, uirtutum spirent aromata, et tue opinionis flagrans suauitas ad notitiam perueniat singulorum. Alioquin nisi astiteris parturienti Ecclesie, et obstetricis morem geras sponse filii tui, uires parturiens non habebit. Mulier enim ista, dum parit, tristitiam habet, quia nondum uenit hora eius . Nondum quippe completus est sanctorum populus, nondum mulier ista totum in lucem glorie effudit puerum.  Sed adhuc tam Herodes quam Pharao in partum Ecclesie debacchantur. Est tamen Ecclesia mulier fortis: mulier ex fecunditate, que per sacramentum 121 fidei Deo parere filios non desistit, fortis ex petra, super quam fundata, tentationi non cedit; est enim mulier hec, uti in Apocalypsi legitur, amicta sole, et luna sub pedibus eius . Luna significat mutabilitatem, et defectum temporalium, que omnia electorum Ecclesia sub pedibus habere dicitur, quia nequaquam amor temporalium eius affectibus dominatur. Amicta quippe sole, sic splendore solis illuminatur, et ardore perfecte accenditur, ut nichil aliud quam ipsum solem iustitie contempletur. O quam difficile hec mulier inuenitur, que in paucis abscondita, tanquam electus  thesaurus in agro absconditus occultatur! Hinc est quod Sponsus eius in Euangelio sic loquitur, dicens: Simile est regnum celorum thesauro abscondito in agro . Regnum quippe celorum est gloriosa unanimitas celatorum. Celati sunt sancti, qui, quantum in eis est, se celant et abscondunt. Semper intus sunt, semper ianuis clausis se contegunt, et, dum proprie glorie testimonium intra conscientiam ferunt, dum ab ore hominum laudem aut testimonium non requirunt, celorum 122 habitatorem ad se ingredi faciunt, cui dicunt: Tu autem in nobis es, Domine, et nomen tuum inuocatum est super nos ; et illud: Gloria nostra hec est testimonium conscientie nostre .

 Hanc itaque Ecclesiam sanctorum, siue hortum conclusum, siue signatum fontem, siue thesaurum in agro absconditum, siue regnum celorum, siue pudoris claustrum, siue mulierem fortem nomines, idcirco procul, et de ultimis finibus pretium eius, quia pretiosam facit eam eterni sponsi amor internus. Quid enim celestis sponsi eternitate ulterius, diuinitate superius, caritate interius, uirtute potentius? Idcirco nimirum sponsa eius ab exteriorum intuitu uel appetitu se diuidit; idcirco ad interiora se colligit, imo inter claustrum conscientie se recludit, quia quo diligentius ab oculis hominum se celauit, eo celum in se secretius celorum habitatori componit. Huius spiritualis claustri, ubi se claudunt,  et celant celestes anime, claustri uisibilis fabricata figuram tenet. Unde, iuxta formam materialis claustri, etiam illud inuisibile in quatuor lateribus fabricatur: primum est contemptus mundi, secundum 123 horror inferni, tertium necessitas uoti, quartum desiderium celestis regni. Inter quatuor ista latera per discipline regularis obedientiam se cohibent et abscondunt qui uanam seculi libertatem deserunt, qui a se lateribus aquilonis euellunt. Possunt hec uerba, que superius dicta sunt, etiam cuilibet sancte anime conuenire, nisi quia difficile est sanctam aliquam inuenire: Mulierem fortem quis inueniet?---Defecit sanctus, diminute sunt ueritates a filiis hominum , uirtus euanuit, inualuit uitium, et refrigescente iam  seculo in immensum iniquitas abundauit. Quis ergo inueniet mulierem fortem? Mulier fortis non incongrue dicitur anima sancta. Sancta quippe dicitur, quod sancita sit, id est in uirtute animi confirmata. Quoniam igitur animi uirtus sanctificat, quoniam diuini nominis timor et amor confirmat, et in bonis operibus habet fecunditatem, et propter uirtutis constantiam quamdam in se retinet firmamenti stabilitatem. Dum enim in sanctitatis proposito per gratiam sanctificatur, ab infimis et infirmis operibus sublimitate mentis erigitur, in quoddam firmamentum stabile solidatur. 124 Tale autem firmamentum celum dicimus, quia, sicut dicit auctoritas, uocauit Deus firmamentum celum . Idcirco Deum in sanctis habitare, hoc est in celis,  dicimus, quia sancti, in sanctitatis proposito confirmati, sunt etiam firmamentum effecti. Si autem firmamentum, et celum, quod ab omni fece terrenitatis humane sit alienum. Hinc est quod Grece agios, sanctus Latine dicitur. Agios autem sine terra interpretatur.

Itaque id est sanctus quod est sancitus; sancitus autem qui confirmatus; confirmatus uero dicitur qui in firmamentum sit factus, firmamentum autem est stabile et firmum, longe a terra diuisum, siderum mira uarietate celatum. Tale est cor sanctum, inuiolabilis sanctitatis proposito firmum, a terrenis desideriis alienum, diuersis uirtutibus, quasi sideribus adornatum. Quis, obsecro, uel ubi talem inueniet? Procul certe, et de ultimis finibus pretium  eius. Utinam apud te tuam talem inuenias, uel ut talis effici possis, procul et de ultimis finibus, id ei querere et afferre non pigriteris! O quam procul est ille honor quem in conditione accepit! Quam procul 125 est diuine similitudinis dignitas, qua insignita desipuit. Nam cum in honore esset homo, non intellexit, comparatus est iumentis insipientibus, et similis factus est illis . Certe quod tanti pretii sit rationalis anima, ut pro redemptione ipsius inestimabile pretium, uerbum caro factum , soluatur; mirabilis eius creatio fecit. Cum enim ad similitudinem suam eam Conditor fecit, quatuor ei sue imaginis insignia signa impressit: traxit enim de Conditoris eternitate  immortalitatem, de sapientie sublimitate rationis excellentiam, de inuisibilitate essentie nature simplicitatem, de largitatis liberalitate arbitrii libertatem. Quam procul sunt illa quatuor, de quibus ista quatuor humana anima traxit? procul sunt, quia omnem sensum exsuperant, et omnem rationem et intellectum hominum et angelorum excedunt; ultimi fines sunt, quia, cum sancti ad illa comprehendenda peruenerint, ulterius nil requirunt. Ut possitis, ait Apostolus, comprehendere cum omnibus sanctis que sit longitudo, latitudo, sublimitas et profundum . Longitudo est creatoris eternitas, latitudo est ipsius caritas, 126 sublimitas est altitudo sapientie, profundum est incomprehensibilis subtilitas inuisibilis essentie.

 O si seruasset rationalis anima cum longitudine immortalitatis longanimitatem perseuerantie, cum latitudine libere uoluntatis libertatem iustitie, cum sublimitate rationis altitudinem contemplationis diuine, cum profunditate essentie simplicis simplicitatem innocentie, pretium suum, quod ei de tam loginquo uenerat, minime perdidisset! Nunc autem, etsi pretium diuine similitudinis perdidit, quia uirtutem amoris deseruit, omnino tamen sine pretio non fuit, quia a pretiosa auctoris imagine non recessit. Pretiosa quidem est imago, quam in cognitione ueritatis inamissibiliter tenuit; sed longe pretiosior est similitudo, quam in amore uirtutis susceptam amor peccati nimis festinus  abrasit. Sed iam ad nostram uirginem corde et animo, ueritate et opere recurramus.

Ipsa est portus noster, ipsa est anchora spei nostre, ipsa est mulier fortis, fecunda, et potens, ad quam nobis confugiendum est qui sumus inopes et infirmi. Sufficiens est eius fecunditas mendicitatem 127 filiorum expellere, fortitudo eius sufficiens nil de suis presumentes uiribus liberare. Stella maris Maria est necessaria in huius incertitudinis pelago nauiganti. Portus est totius misericordie mundo naufragium patienti. Ne diffidat reus, ipsa mater nostra, que nobis genuit iudicem nostrum, fecit etiam nobis de iudice aduocatum. Si propter culpam desideras ueniam, respice in Mariam confidenter, et misericordiam obtinebis. Si in tribulatione  positus pusillanimitate deiiceris, ex corde refuge ad Mariam, et patientie fortitudinem impetrabis.  Si te mundi amator abiuratus insequitur, ad mundi dominam Mariam recurre, et mundana omnia uti stercora conculcabis. Si te carnis tentat illecebrosa mollities, inuoca uirginem, inuoca Mariam, et in obumbratione, quam ei uirtus Altissimi fecit , ardoris illiciti refrigerium consequeris. In omni denique impugnatione demonum ad angelorum reginam Mariam confugies, et ad imperatricis nutum cessabit calliditas tentatoris. Ipsa est quippe aurora consurgens, que tenebras arguit que malis terminum, que finem ponit erroribus, et ueri 128 luminis radios administrat. Est enim Maria mater gratie, mater misericordie, uite uia, forma iustitie, penitentie medicina, magisterium patientie, discipline exemplum, Ecclesie  gaudium, miserie terminus, porta paradisi, et portus. Ad quem nos perducat iehsu Christus.





ADAMI ABBATIS PERSENIAE FRAGMENTA MARIANA. [1Kb]



129 FRAGMENTUM I.


Descendit Christus uirgo, et humilis, et descendit per uirginalem uterum humillime matris, ut qui  utramque naturam utroque morbo corruptam curandam susceperat, utroque antidoto penes se abundaret. Ecce quomodo descendit, et qua descendit. Descendit sane per uirgineum corpus, descendit sicut pluuia in uellus, et sicut stillicidia stillantia super terram , descenderunt gratiarum flumina in Mariam. O necessarium uellus uirginitatis Marie impassibilis, quod tam silenter, et suauiter suscepit pluuiam gratie salutaris! o pluuiam uoluntariam, qua dum uirginitatis 130 purissime uellus immaduit , et ipsi uelleri mundo immensus candor accreuit, et immunditia nostra lauacrum, ubi dilueretur, accepit. Asperges me, domina mea, hoc hyssopo, et mundabor,  lauabis me rore isto tibi de corde patris infuso, et super niuem dealbabor . Tu tota munda, tota candida, tota diuini roris aspersione compluta, et de inuiolabili utero Agnum singularis innocentie paris, et de inadmissibili uellere sanctorum animas calefacis. Per tua uiscera summa puritate innocentia, plena miserationum affluentia, fluuius miserationem Christus descendit, qui inundans in diluuium totius gratie, totius mundi sordes abstersit. Per uerba tua lac et mel summe dulcedinis distillantia, in uirum perfectum noster paruulus adoleuit, qui in fortitudine patientie sue onera nostre insufficientie supportauit. uere languores nostros ipse tulit, et dolores nostros ipse portauit , et humeros quibus portaret ex te habuit, dum corpus  passibile ex tua carne suscepit. Per te descendit, per te paruulus ad humiles uenit, qui te in causa nostra aduocatam constituit, qui teipsam pro immenso  munere 131 mundo dedit. Te ad nos ueniendi uiam clegit, te nobis in repatriandi semitam ordinauit. O uia expers asperitatis et duritie, expers ignorantie et erroris! Nempe misericordia et ueritas in te obuiauerunt sibi . Nec misericordia in te pateretur quid asperum esse uel durum, nec ueritas quidquam inesse pateretur obscurum. O uia communis salutis, expers iniquitatis et malitie, expers molestie et laboris. In te pax, et iustitia osculate sunt  Non tibi inesse distortum aliquid equitas iustitie sineret, nec aliquid inesse laboriosum pacis tranquillitas sustineret. Tota es suauis et clara, tota dulcis et recta, mitis et pacifica, que et nobis illuminationem  nostrorum cordium de corde Patris adducis, et nobis loquens ad cor , corda credentium in te trahis. Nobis, ut dictum est, ad cor loqueris, quibus dominum cordis tui, uerbum scilicet incarnatum, producis. Qui ergo per te descendit, uideamus quousque descendit. Descendit certe usque ad susceptionem corporis nostri, usque ad similitudinem carnis peccati. Descendit usque ad perpessionem molestiarum, usque ad tolerantiam iniuriarum. Descendit 132 usque ad iniuriam passionis; descendit usque ad ignominiam crucis et mortis; descendit usque ad triduane sepulture obsequium; descendit usque ad spoliandum infernum.



FRAGMENTUM II.

Sed cum infirmis oculis fit celestium splendor  difficilis, ad columnam nubis et caliginis lippientes oculos reflectamus. Columna sane nubis et caliginis, est firma sublimitas nostre uirginis, ex qua quamdam sibi caliginem claritas Deitatis obduxit. Dum enim uerbi omnipotentis splendor per conceptum uirginis obuoluitur nube carnis, quid aliud fuit in illa carne peccati similitudo, nisi quedam in nube caligo? Nubes, inquit, et caligo in circuitu eius , quia uerbi splendor et purissime carnis nube est obuolutus, et in eadem carne est infirmitate circumdatus . Sed in columna, quam premisimus, intendamus. Attendamus quam firma, quam recta est, quam erecta! Attendamus, inquam, quam firma, quam fortis, quam recta, 133 quam lenis, quam porrecta est, quam sublimis!   Quam firma est, cui et celum et terram innititur! Quam fortis, que contra uniuersas hereses et spirituales nequitias inuincibiliter preliatur! Quam recta est , que peccati maculam nesciuit! Quam lenis est, que nullam duplicitatis rugam admittit! Quam erecta est, que meritorum altitudine omnem creaturam transcendit! Quam sublimis est, quam Altissimi Filius in dignissimam sibi matrem ab eterno prouidit? Quam felix est, que Dei est, et mater, et sponsa, porta celi, amenitas paradisi, angelorum domina, regina mundi, sanctorum letitia, aduocata credentium, fortitudo pugnantium, errantium reuocatio, penitentium medicina! O certa salus, o compendium uite, o spes uenie unica, o suauitas singularis! Mihi totum  es domina; penes te bonorum omnium est mihi reposita plenitudo. Reconditi sunt apud te thesauri indeficientes ueritatis et gratie, pacis et misericordie, salutis et sapientie, glorie et honoris. Tu es mihi in fluctuatione anchora, in naufragio portus, in tribulatione subsidium, consolatio in dolore. 134 Tu tuis es in oppressione subuentio, in opportunitate auxilium, in prosperitate moderantia, in exspectatione letitia, recreatio in labore. Quidquid de laudibus tuis garrire possum, tua est laude minus, omni laude dignissima, sed tamen teneor te laudare. Si linguis hominum te eloquar et angelorum , cum me totum effudero, parum erit. Ad illam potius tui laudem me transfero,  que in amoris carmine sic cantatur: Que est ista, que progreditur quasi aurora consurgens, pulchra ut luna, electa ut sol, terribilis ut castrorum acies ordinata?  His uerbis breuiter et subtiliter, ueraciter et sublimiter laus exprimitur tue glorie quadriformis. Cum enim nasceris, quasi rutilans aurora consurgis. Ortus, nimirum, tuus uicem aurore tenuit, in quo dies gratie cepit, nox uero infidelitatis et ignorantie finem fecit. Cum Solem iustitie concipis, more lune, ex fulgentis solis beneficio illustraris. Luna enim a sole lumen mutuat, quod ei natura spissioris corporis negat, unde quidquid habet pulchritudinis, habet ex beneficio mutuati splendoris. Cum Solem iustitie paris, soli congrua similitudine 135 compararis:  sicut enim de prolato radio non corrumpitur, aut minuitur solis corpus, sic te parientem non uiolat prolatio sacri partus. Iam quid, o electa ut sol, quid est partus tuus, nisi solis cuiusdam splendor eternus? Splendor hic ubique lucet, etiam in tenebris, etsi tenebre eum comprehendere non merentur . Denique splendor hic illuminat omnem hominem uenientem in hunc mundum ; sed homines magis tenebras dilexere quam lucem. Tibi autem competit, mater misericordie, electio Solis, que splendoris radios exhibes uniuersis.

Ceterum, cum de seculo nequam assumpta es ad celestia, facta es omni spirituali nequitie terribilis quasi castrorum acies ordinata .  Fuisti itaque quasi aurora consurgens in ortu. Lune plene pulchritudinem habuisti, dum gratia plena facta es, in uerbi incarnati conceptu. Soli merito comparata es, manens illibata in partu. Terribilis ut castrorum acies ordinata in transitu, quo celis letantibus, angelis obsequentibus, sanctis exsultantibus, uexillis uirtutum coruscantibus , terribilis demonibus apparuisti. Ubi tamen tota nobis est fiducia in partu 136 nostre uirginis, et licet existam indignus, laudibus tamen eius insistere non desistam. Si indiges misericordia, apud uiscera uirginis copiosior inuenitur. Si ueritatis cultor es, age gratias uirgini, quoniam tibi de terra uirginee carnis ueritas orta est , quam tu colis. Si pacis sectator es, nichilominus  gratias age uirgini, quoniam tibi ex ea nascitur pax, que exsuperat omnem sensum . Si es exsecutor iustitie, uide ne ingratus sis uirgini, quoniam ipsius utero mediante iustitia de celo prospexit . Si fides tua aliquo praue conscientie pulsu quatitur, respice uirginem, et quod erat titubans solide stabilitur. Si concupiscentia carnis oblectat, uirginem respice, et periculum castitatis aufertur. Si mentem pulsat elatio, in uirginem uerte intuitum, et de merito uirginee humilitatis tumor animi detumescit. Si iracundie accensus es facibus, oculos leua ad uirginem, et de eius tranquillitate mitesces. Si de uia uite, uite te ignorantia aut error abduxerit, ad  stellam maris Mariam respice, et in luce eius ad ueritatis semitam reduceris. Si uitium auaritie idololatriam imperauerit, recole munificentiam uirginis, et cum 137 paupertatis amore tibi ueniet pietas largitatis. Ad omne periculum pietas uirginis subuenit, et potens est subuenire. Age gratias eius partui, de cuius plenitudine carismatum uniuersitas emanauit. Nobis peperit uirgo, noster est partus, nobis natus est puer, et filius datus est nobis.



FRAGMENTUM III.

Magnificat, inquit Maria, anima mea Dominum . Attende primitus ubi magnificat Dominum. Certe in montanis, in ciuitate Iuda, in domo Zacarie. In montanis magnificatur Dominus, qui in  campestribus blasphematur. In campestribus erant, qui, secundum prophetam, blasphemauerunt Sanctum Isrel, et alienati sunt retrorsum . In campestribus, inquam, maledictionis et confusionis Adam et Eue, qui, perdita carnis integritate, abalienati a ueritatis altitudine, fecerunt sibi campestria: quippe qui ueritatis montana perdiderant, et uirtutis. De ualle itaque mundane uanitatis, de profundo humane corruptionis, de campestribus communis iniquitatis exsurgens 138 Maria, abiit in montana cum festinatione . Montana sunt, perfectionis fastigia. Fastigia ipsa sunt, ueritas illuminatissime mentis, uirginitas integerrime carnis, uirtus Altissimi obumbrans  ad grauidationem uentris. Hec sunt montana, in  que Maria conscendit; hic est ciuitas Iuda; hic domus Zacarie. Ciuitas est hominum collectio numerosa sub una lege uiuentium. Populum hunc faciunt rationabiles Marie cogitationes, sancte uirtutes, ordinatissime actiones, quas in confessione laudis diuine lex ordinat caritatis. Iuda quippe confessio dicitur; Zacarias, memor Domini; domus Zacarie, est pectus uirgineum, mandatorum Dei memorie retentiuum. In his montanis posita Dei mater, dum audit, Elisabeth prophetante, quid futura sit; dum commemorat quid de Domino, Angelo nuntiante, audierit, dum conscientie puritatem attendit, dum carnem suam ab omni extraneam corruptione perpendit, dum se totam in  sublime agi diuinitus conspicit, iam seculo altior, iam omnem creaturam merito uite, prerogatiua singularis gratie, immensitate letitie transcendens, canticum nouum 139 cantat Domino, dicens: Magnificat anima mea Dominum. Magnificat anima Marie Dominum, quia et ipsa magnificatur a Domino: nisi enim prius magnificaretur a Domino, non poterat magnificare Dominum anima Marie. Magnificat ergo eum, a quo magnificatur. Magnificat non solum laude oris, non solum sanctitate corporis, sed singularitate amoris. Multi magnificant lingua, sed blasphemant factis, persequuntur superbia cordis, de quibus scriptum est: Confitentur se nosse Deum, factis autem negant . Isti non magnificant, sed, quantum in  eis est, minorificant nomen Domini. Hi sunt, quibus Apostolus: Blasphematur per uos, inquit, nomen bonum inter gentes . At in Maria magnificat lingua, magnificat uita, magnificat anima Dominum. Lingua, magnificentia diuine sanctitatis, glorie laudibus eloquendo. uita eamdem gloriam operibus promerendo. Anima singulariter diligendo, contemplationis uolatibus attingendo, mente et uentre incomprehensibilem magnificentiam comprehendendo. Magnificante Domino Mariam, animaque Marie magnificante Dominum, 140 sonuit uox Marie. Sed uox uirginis in uirtute, uox uirginis in magnificentia . Magnificat anima mea Dominum. Mirum ualde est quod se magnificare Dominum dicat, cum in  ea, per eam, et propter eam minoratus sit paulo minus ab angelis Dominus . Homo enim natus in ea , homo factus est ex ea, et per hoc quod assumpsit ex ea, minor Patre, minor angelis, subditus hominibus inuentus est Filius Dei. Quod assumpsit ex ea, forma est serui, ad quem suscipiendum, cum in forma Dei esset, exinaniuit semetipsum , et qui erat incomprehensibilis in se, factus comprehensibilis in Maria.

Quanta est minoratio, de incomprehensibili fieri comprehensibilem? minoratio hec facta est in Maria. Quomodo ergo anima Marie Dominum magnificat, quem in tantum susceptio sue carnis abbreuiat? uerbum enim abbreuiatum fecit Dominus  super terram intra Mariam. Dic ergo, Maria, quomodo Deum magnificat anima tua? An fortasse, quem magnifice laudat anima tua, dispensatorio abbreuiat caro ex te suscepta? Ita plane est. Nam, et magnus, et paruus in te reperitur, qui 141 immensus est. Magnus in anima, paruus in carne; magnus in altitudine dilatati per gratie plenitudinem animi, paruus inter angustias puellaris uteri. Propterea magnificat anima tua Dominum, quia sui abbreuiatione ita magnificat uterum tuum. In regis itaque magnificentiam tota dilatatur Maria, dilatatur spiritus, dilatatur uterus. Spiritus gaudio inenarrabili, uterus conceptu ineffabili. Magnificat ergo Dominum exsultatione deuote mentis, que magnificatur  a Domino in puro pondere casti uentris. Utrobique portat Maria gaudium; et gaudium quo peccati tristitia aboletur, mundi luctus depellitur, planctus penalis absoluitur, celestis letitia restauratur. Quid ergo Marie mens nisi schola uirtutum, scala angelorum, eruditio hominum, piscina misericordie, respectus iustitie? Quid uterus uirginis nisi quedam summi Regis cathedra, unde celestis Sapientie edicta proponit, exempla uirtutum ostendit, mundi sapientiam fatuam reddit? Habens proinde Maria penes se gaudium angelorum et hominum: Magnificat, ait, anima mea Dominum, et exsultauit spiritus meus in Deo salutari meo . 142 Attende quid dicat. Anima eius magnificat Dominum, spiritus exsultat in Deo.  Magnificat Dominum laudatio Marie, magnificat Mariam spiritus eius exsultatio; Spiritus Dei letificat spiritum Marie; Spiritus Dei Spiritus sanctus est, Spiritus sanctus oleum inuisibile est. Tanto igitur uerius, tanto gloriosius exsultat Maria, quanto  pre cunctis mulieribus differentius est oleo inuisibili uncta. Alioquin quomodo Christus de uirgine nasceretur, nisi uirgo celesti oleo singulariter ungeretur? uirgo quippe prudentissima oleum in lampade habuit , cum gratie plenitudinem in spiritus puritate suscepit. Quid est, obsecro, quod in Deo spiritus Marie exsultauit, nisi quod oleum letitie exhilarans interioris hominis eius faciem, in lampade uirginis abundauit? Lampas sane est luminis uas uitreum, desuper latum per  materiam, deorsum strictum per formam, fragile per naturam. Hec est uita Marie, celesti irradiata fulgore, plena oleo misericordie, perspicua puritate, caritate superius dilatata, paupertate spiritus inferius districta, fortis in sexu femineo, qui fragilis est natura. Ecce 143 habes sapientissime uirginis lampadem, habes et in lampade oleum. uis etiam uidere in oleo ferrum, in ferro scirpum, in scirpo ignem accensum? Ferrum, est durans et perdurans mentis humilitas; scirpus, est mansueta et sine nodo peccati uirginitas. Ne igitur queras nodum in scirpo. Alioquin si in Maria nodum criminis salus hominum inuenisset, quomodo in ea et per eam, nodosam perplexitatem mundani criminis absoluisset? Ignis in scirpo, est Deitas in uirginis  utero

Consumitur quidem uisibilis scirpus ab igne, nec tamen uiolatur uirginitas ab integritatis Auctore. Lampas igitur Marie infrangibilis, oleum indeficiens, scirpus inconsumptibilis, ignis inexstinguibilis. Miratur Moyses in deserto rubum ardere et non comburi ; mirare tu in uirginee lampadis oleo scirpum nullatenus ab igne consumi. Igne adhibito, perseuerat integer scirpus; quia, Deum et hominem concipiente Maria, illibatum remanet uirgineum corpus. Idcirco exsultat Marie spiritus, quia, superabundante in ea oleo letitie, superueniente in ea Spiritu sancto, sine consumptione accenditur eius scirpus, 144 sine corruptione uirginitas fecundatur. Idcirco exsultat. Ubi exsultat? In Deo  salutari suo, non in rebus pessimis.

Nota, quia exsultatio alia mundi, alia Dei. Exsultatio mundi in tribus existit: in corporis incolumitate, in rerum prosperitate, in malitie impunitate. Exsultatio hec, non est ex intimis, sed foris in rebus pessimis; corporis hec est exsultatio, non spiritus; ideo foris est et de exterioribus, non intus, de spiritualibus. Non est spiritus in Deo salutari, sed in desiderio seculari. Ceterum, omnis gloria filie Regis ab intus  est. Exsultat, inquit, spiritus meus in Deo salutari meo. In tribus maxime Marie exsultatio perpenditur: quia de ancilla efficitur mundi regina, de paupercula Dei mater et filia, de nupta uirgo puerpera.  Metire, si potes, quantum exsultationis hec tria considerata Marie conferant. Sed ipsa licet honore preemineat angelis, licet immensum illum, et attingentem a fine usque ad finem fortiter  penes se habeat, tamen quanta sit spiritus eius exsultatio metiri non potest. Exsultat ergo, etsi exsultationis sue modum non proferat. Quia respexit humilitatem, inquit, ancille 145 sue  Ecce quanta Marie humilitas Non ait sponse sue uirginitatem, non sanctitatem matris sue. sed respexit, inquit, humilitatem ancille sue. O respectum gratie, quem non nisi humiles promerentur! O gratam humilitatem Marie, quam angelorum etiam sublimitas admiratur! O pretiosissimam uirginitatem, que humilitatis  merito partu diuino fecundatur! Sterilis esset uirginitas, si humilitas defuisset. Nunc autem uirginitati humilitas fecunditatem tribuit: fecundata uirginitas humilitatem exaltat et extollit; quia qui se humiliat exaltabitur .---Respexit, ait, humilitatem ancille sue; et iuste quidem: ueritas quippe oriens de terra uirginee carnis, respectum meruit iustitie de celo prospicientis. ueritas de terra orta est, et iustitia de celo prospexit . ueritas de terra oriens est uerax et uirens uirginitas, quam sicut non falsauit interius consensus mentis, non corrumpit exterius libido carnis.

Respexit ergo Dominus, et descendit in hortum suum, unde spirabat hyssopus humilitatis, uernabat  lilium castitatis, et in medio rosa fragrabat amoris. Ipse respectus descensus fuit. Ex hoc 146 respectu, ex hoc descensu, tanta Dei mater est gratia cumulata, ut uere beatificatam super omnes, beatam dicant omnes generationes ; ubique predicatur Marie gloria, ubique excellentia Marie attollitur; cuius memoria nil est dulcius, gratia nil salubrius, pietate nil efficacius, patrocinio nil tutius inuenitur. Ipsa est porta celi, portus naufragii, hortus paradisi, baculus, quo mundus debilis sustentatur, uirga qua corripitur iniquitas orbis , columba in qua manet Spiritus sanctus ad emundationem impietatis. Columba, inquam, est, cuius simplicitatis antidoto, uenenati serpentis detegitur astutia multiformis. Huius pennas columbe  sibi dari poscebat qui strepitus mundanos fastidiens, secrete cuiusdam solitudinis spiritualem requiem sitiebat, dicens: Quis dabit mihi pennas sicut columbe, et uolabo, et requiescam? . Quid est requiescam, nisi dormiam? ubi dormiam, nisi inter medios cleros?  Inter medios enim cleros sentitur refrigerium, quod prestant penne columbe, et penne huius columbe sunt deargentate, et posteriora eius in pallore auri . Quid super hunc locum diuersi doctores dixerint, legistis, ut arbitror; aut si 147 non legistis, scrutamini Scripturas, et legite. Sed et audite etiam, ut petistis, non quod loquar ex me, sed quid loquatur in me Dominus Deus , sine quo nichil possumus facere . Penne huius columbe due sunt, scilicet humilitas et uirginitas. Deargentate sunt, diuino eloquio insignite. Argentum enim eloquium Dei est. Eloquium Dei uerbum Dei, uerbum Dei Filius Dei. Quid est igitur argentum in columbe pennis, nisi Filius Dei in Maria per presentiam carnis? His pennis leues et expediti uolant ad celum, his male deorsum estuantibus refrigerii paratur umbraculum. Posteriora dorsi eius in pallore auri. Ecce Maria nos precessit ad gloriam, precedentem sequentes, quid de precedente nisi dorsum uidemus? Posteriora dorsi eius nos sumus, quicunque post dorsum eius relicti, aliquatenus imitari conamur. Faciem eius in meritis, dorsum intellige in exemplis. Illa  premisit, ista nobis reliquit, ut ad humilitatis uirtutem et munditiam castitatis informemur. Posteriora hec in pallore auri sunt. Per aurum, quo nullum in metallis pretiosius est, designatur Marie uirginitas, qua nichil 148 post Deum est excellentius. Aurum hoc habet splendorem, habet et pallorem: splendorem in ueritate nature, pallorem in mutabili superficie masse: splendorem ergo naturaliter, pallorem accidentaliter. Splendor auri est castitas incorrupta, pallor est castitas post lapsum per continentiam reformata. Utrumque est in auro Marie, et splendor et pallor, quia adherendo ei, alii permanent in integritate corporis, alii eam de longe sequentes, etsi florem perdiderint uirginitatis, castitatis tamen amore uincunt in se luxuriam  carnis. Quid igitur? Si uirginitatem perdidimus, idcirco nequaquam ad uirginem, uel ad uirginis filium pertinemus? Ne desperes. Nam posteriora dorsi eius sunt in pallore auri.

Aemulare continendo, per pallorem castitatis, splendorem auree uirginitatis, et sic pertinebis ad posteriora dorsi, que sunt in pallore auri. Quam pulchra columba hec, et quam diues! Deargentata est in pennis, in posterioribus deaurata. In pennis sonat argentum et lucet, in dorso splendet aurum et pallet. Lux argenti refertur ad gratiam, sonus ad doctrinam, 149 splendor auri ad sapientiam, pallor ad patientiam; pallor, qui est indicium uultus afflicti, designat patientiam in aduersis exhibitam ex amore Dei. Ergo et gratie plenitudo, et doctrine rectitudo  sunt in pennis columbe, id est in uirtutibus Marie; fulgor celestis sapientie et pallor patientie sunt in dorso columbe, hoc est in externo actionis uirginee. Sed quare in dorso aurum? Ut sequentibus, et dorsum solum intuentibus aurum ostendatur in dorso. Quid auro concupiscibilius? Quid in precedenti dorso conspicabilius? Qui igitur aurum in dorso portat, sectatores et emulatores habere desiderat. Aemulare ergo carismata meliora . Bonum est argentum, sed aurum multo melius. Bona est doctrina, sed longe melior sapientia. Doctrina enim sine sapientia est scientia inflans sapientia est caritas edificans . Sed ad hec quis idoneus? Cui, inquam, datum est pennas  has intueri et hoc aurum emulari? Cui concessum est dormire inter medios cleros? Grece locutionis usus est. Inter medios cleros dicunt pro hoc ut dicat Latinus, in medio clerorum. Cleros sors dicitur, sors hereditas 150 appellatur. Due sunt sortes, due sunt hereditates filiorum hominum: una quam habent ex eo quod sunt filii Dei, altera quam habent ex eo quod sunt filii hominum; illa celestis, ista est terrena; illa anime, ista corporis; illa futura, ista presens; illa debet esse in desiderio, hec in usu necessario. Qui igitur requiescit inter utrumque, inferioris strepitum fugiens, superioris quietem appetens, sic dormiendo uidet speciosam sicut columbam, ascendentem desuper riuos aquarum. Unde et Dauid uidens requiem quod esset  bona: In pace in idipsum, ait, dormiam et requiescam . Unde etiam sequaces habere uolens et socios sue dormitionis: Si dormiatis, ait, inter medios cleros penne columbe deargentate, et posteriora dorsi eius in pallore auri. Medium clerorum, ubi dormiendum est, caritas dici potest, per quam in animo mundi cupiditas tumultuosa sopitur, et eterne hereditatis quietum desiderium excitatur. uis uidere medium clerorum? Mediatricem intuere Mariam. Ipsa media est inter celum et terram, media et mediatrix inter Deum et hominem. Mediam intelligamus 151 per condescensionis clementiam, que tantum supra celos eleuata est per gloriam. In ipsa igitur quiescendum est, quia super ipsam requiescit Spiritus almus, sine quo  omnis spiritus inquietus.



FRAGMENTUM Iu.

Et quid dicit Mediatoris Spiritus in Propheta? Non habitabit, inquit, in medio domus mee, qui facit superbiam . Domus Mediatoris est Ecclesia, huius domus medium est, aut Mediatoris mater mediatrix Maria, aut ueritas anguli nescia, aut uirtus medie caritatis. Non igitur ad mediatricem pertinet, non in ueritate ambulat, non in caritate habitat qui facit superbiam, quam bonis inimicam communibus, et priuate glorie cupidam sanctorum communio non admittit. Cum ergo Rex uirtutum iure nomen Mediatoris obtineat, ipsaque regina uirtutum Maria se exhibeat mediatricem  hominum, merito iudex ecclesiasticus uirtutibus operam dare debet, et per moderamen discretionis satagere, ne quis nimis 152 faciat uel loquatur. Non enim frustra in medio duorum animalium cognoscitur uerbi incarnati infantia.



FRAGMENTUM u.

Adeo est formidolosa humilitas, ut nunquam de humilis conscientie diuersorio progredi tutum putet. Ibi stellam maris Mariam libere cogitat, ibi feliciter assistit partui uirginis, ibi beate illi infantie delectabiliter adiocatur, ibi se totum uerbi coaptat cunabulis, morum innocentia felici colludit infantie, et in cordis iubilo piis uagitibus combalbutit. Pretiosissimis habet pro sericis illis adornari panniculis,  quibus obuoluitur uerbum infans. Deinceps ad diuinum illud pectoris sacrosancti sacrarium tota auiditate se conuehit, et, quantum uacat, plena de celo ubera sugit. Talibus interim nutrimentis tenera deliciatur infantia, ut, cum in uirum perfectum uenerit, prouectiorique etate profecerit, portare et peragere negotium crucis possit. Grandium sane hoc opus est, quos etas uirtutis prouectior, 153 exercitatos pro consuetudine sensus habens, de sapientie studiis imbarbauit. Mecum optime agitur,  si inter collectaneos suos me iehsu meus connumeret; si suscepto interdum ad matris ubera sue delinitionis sorbitiunculas partiatur. Ad hoc quippe Patris uerbum uite panis comminui uoluit in lacte carnis, ut qui, in forma Dei, cibus erat solidus angelorum,  per abbreuiationem carnis exinaniret se in sorbitiunculam paruulorum.



FRAGMENTUM uI.

Si durum uisum fuerit itineris arrepti propositum, ad nostre uirginis confugimus auxilium, quia, cui se misericordissima illa in auxiliatricem prebuerit, in omni tribulatione et angustia fortis erit. Candorem liliose eius innocentie trahamus in nos per munditiam conscientie, nec desit nobis cum pudicitia carnis instantia fecundi operis, quo nonoretur fecunditas uirginalis. Ad nostre siquidem uirginis partum totum debemus habere respectum. Et si ueri esse 154 nouitii, et uere innouari uolumus, noui partus gratie plenis desideriis intendamus. Sicut enim per ipsam iustificationis gratiam  possumus obtinere, sic, ipsa duce, ad gloriam poterimus peruenire, ipso prestante, qui ex ipsa natus est iehsu Christus Dominus noster.



FRAGMENTUM uII.

Quasi oliua speciosa in campis . Si uirginem nostram oliuam dixerimus, erit oleum partus eius . uirgo sane nostra est oliua speciosa in campis, quia gratia eius, et misericordia omnibus est communis. In campis posita florem campi protulit, ex cuius amenitate pulcherrima campestria sibi humane turpitudinis nuditas procurauit. Campestria sunt perizomata uelamenta turpitudinis, que de flore isto sibi consuunt, quicunque per fidem et amorem uirginei partus criminum uerecunda  deponunt. Est etiam speciosa in campis, quia Ecclesiarum pulchritudo specialis. Speciosa quippe facta est, et suauis ex qua speciosus forma pre filiis 155 hominum  nascitur sancte suauitas unctionis. Christi Ecclesie campi congrue dici possunt, quos discipline celestis aratrum colit, doctrina Euangelii serit, iustitie exsecutio fertiles reddit. In his campis est oliua fructifera, mater misericordie uirgo Maria. De oliua profluit pinguedo olei, fundit gratie plenitudinem, misericordie unctionem profert mater Christi. Quam iucundum, quam suaue est illi coherere, quam salutiferum intra puerpere diuersorium remorari! Si infirmus es, de diuersorio illo abundanter profluit oleum infirmorum. Si sanus es, et de testimonio conscientie  arridet tibi iustitie sanitas, oleum letitie suscipis ex Maria. Species morum, operum decor, meritorum gloria, totum de gratia Marie suscipitur, cum amatur. Cum enim plena sit gratie et tota misericordie deliciis affluens, nichil gratie omnino  accipimus quod nobis non conferat partus eius. Nostra est uirgo, nostra sunt uirginis uiscera, noster est uirginis partus, nostra sunt que penes illam de celestibus actitantur . Periculosum est ergo ad punctum ab illa discedere, apud quam nostre suauitatis 156 delicie reponuntur, diuitie salutis, sapientia et scientia, penes uirginem nostris usibus reseruantur. In partu nimirum uirginis thesauri sapientie et scientie ad locupletationem pauperum absconduntur . Propter miseriam inopum et gemitum pauperum , uenit de corde Patris Christus in cor uirginis, et in uirginis utero pauperum gazophylacium collocauit. Inde pauperes spiritu locupletati sunt, quos mundi superbia, uanitate et mendacio non ditauit. Filii hominum,  usquequo graui corde , a corde uirginis elongatis? Ut quid diligitis uanitatem, et queritis mendacium , cum intra nostre uirginis uterum mirificauit Dominus sanctum suum?  Cur non properatis ad oleum? uestrum est quod hic agitur, nulla enim ratione diues omnium Deus pauper fieret nisi ut se pauperibus coaptaret. Nulla ratione oliuam fructiferam in campis poneret, nisi ut misericordiam uirginis communem omnibus exhiberet. Hinc est quod non regibus in palatiis, non diuitibus in urbibus sui mysterii huius ratio primo innotuit, sed pastoribus, qui in campis erant, qui supra gregum suorum 157 custodiam uigilabant . O saluantis benignitas! o nascentis miseratio! o puritas  et pietas parientis! o utinam essem de paruulis, quibus hec reuelata et acta sunt, ut philosophari interim de aliis non liberet! Quid dulcius quam uerbi inesse cunabulis, quam in diuersorio Christi feriatum et liberum esse, et infantie colludere tam felici? Ignoscite, queso, ignoscite puero, si ubera de celo plena non deserit, si sacrosanctum pectoris uirginalis sacrarium non dimittit. Ad incontaminata uestigia uirginis piscina posita est pietatis, ubi pueri balneantur. Nostis etatem huiusmodi frequentiori lauacro indigere, facillime sordes contrahit, et opus est ut materna sollicitudine consuetiori balneo diluantur. Proinde a contubernio sacre uirginis longe procedere tutum non arbitror. Quis enim mihi prouideret in talibus, si  indulgentissime matris misericordiam elongarem? Tenebo illam, non discedam ab illa, quia si misericordie eius sollicitudo defuerit, facile fecero abortiuum.





158 NOTAE AD MARIALE.


 AD SERMONEM I.

Sermonem hunc enumeraui etiam in bibliotheca Mariana parte I, dum de Adamo Persenie abbate, eiusque Marianis lucubrationibus agerem; et cum ad beatissime, et immaculate uirginis Deipare laudis ac cultus promotionem non parum conducat,  utiliter etiam et magno animarum bono, nunc primum prodiens perlegetur.

 Egredietur uirga de radice Iesse. Hunc Isaie locum ad Mariam Deiparam uirginem spectare 159 affirmant Tertullianus in lib. De carne Christi, et lib. Iu aduersus Marcionem; S. Gregorius Thaumaturgus,  orat. I, in Ann. B. uirg.; S. Ambrosius, in lib De benedict. patriarch., cap. 4, et in libro De instit. uirg., cap. 9; S. Augustinus, serm. 3 de Tempore, et lib. III De symbolo ad catechum., cap. Iu.; S. Ioan. Chrysost., in psal. XXII, homil. 116; S. Leo papa, serm. 4 de Natiu. Domini; S. Ephrem Syrus, in orat. de Laud. uirg., S. Hieronymus, in cap. XI Isaie, et in epistola ad Eustochium de Custodia uirg.; S. Gregorius Magnus in lib. I Reg., cap. I; S. Germanus Constantinopolitanus orat. in Natalem Deipare; Cosmas Hierosolymitanus, hymno 1 in Theogoriam; Damascenus, orat. 1 et 2 de Natiu. B. uirg.; Chrysippus, in orat de Deipara; Eusebius Edissenus homil. in festo uisit. B. u.; Paulus Diaconus, serm. 2 de B. uirgine; Ambrosius Ansbertus, homil. in festo Purificationis; Georgius Nicomediensis, orat. de Present. Deipare; Idiota, in Contemplatione B. u.; Isidorus Hispalen. in Com. super lib. Num., cap. Xu, et in Allegoriis  Noui Testamenti; S. Ildephonsus, serm. 6 de Assumpt., et in lib. uII De uirginitate S. Marie, cap. 3; Ioannes Geometra, serm. in Annunt. B. u.; uigilius Tridentinus, lib. III aduersus Eutychen: Hyschyus, serm. 2 de Laud. B. uirg.; uenantius Fortunatus, elegia in Laud. S. Marie; Eleutherius Tornacensis, serm. in festum Annunt.; S. Anselmus in tract. De concep. B. uirg.; S. Bruno 160 Carth., serm 1 de Laudibus uirg.; Rupertus abbas, lib. II in Isaiam, cap. uI., lib. I in Cant., lib. II in Matth., et lib. XI De uictoria uerbi Dei, cap. 8; B. Petrus Damianus, serm. in Annunt., et serm. in Assumpt. B. uirginis; Amedeus Lausannensis, homil. 8 de Laud. B. u.; S. Bernardus, homil. 2 de Aduentu, homil. 2 de Laud. uirg. super Missus est, serm. in Signum magnum 2 in die Pentecostes; Petrus Blesensis, serm, 1 in Aduentu Domini. Philippus abbas, lib. I in Cant., cap. 1-6; Honorius August., in Sigillo B. Marie; Cesarius Heisterbacensis,  in homilia de uisitatione B. Marie, et in Prologo libri De miraculis B. u.; Fulbertus Carnotensis in uersiculis de B. u.; Radulphus Ardens, homil. 1 in Annunt., et homil. 1 in Natiu. B. Marie; Innocentius papa III, in Encomio de beatissima uirgine Maria; Albertus Magnus in Biblia Marie in Isaiam prophetam, et in Postillis super cap. X Luce; S. Thomas Aquinas, serm. 1 in Annunt. B. uirg.; S. Bonauentura in Speculo B. uirg., cap. 3, et in expositione super Salue, Regina; Hugo de S. uictore, lib. Iu Erud. Theol., miscell. 2, tit. 27; Hugo de S. Caro, in cap. XI Isa.; S. Antoninus archiepiscopus Florent. in Summa theol. parte III, tit. 31, cap. 3, et 4 p. tit. 15, cap. 3; Trithemius abbas, lib. I De miraculis B. uirginis in Dittelbach., cap. 10; Ioan. Picus Carthusianus, lib. I in Cant. cantic., cap. 13, B. Thomas a uillanoua, concione 2 de Natiu. B. u.; S. Brigitta 161 in serm. de Excell. B. u., cap. 11; Richardus a S. Laur., lib. u De laud. uirg., col. 281; Mauritius  de uilla Probata in Corona B. uirg., serm. 3; et, ut alios omittam, Richardus S. uictoris qui, de comparatione Marie ad uirgam et Christi ad florem, insignem tractatum composuit. Hinc Ecclesia Greca, in Meneis, die 24 Martii Mariam uocat uirgam mysticam, que germinauit florem diuinum, de radice Iesse palam exortum. Et ibidem, die 25 Iulii: uirgam prefloridam, et omni predicatione maiorem, que ex se attulit florem, qui nunquam marcescit.

 O arborem fructuosam. Sub metaphora etiam arboris Deiparam laudant S. Cyprianus, uel auctor sermonis apud ipsum de Christi Natiuitate; Eusebius Emissenus homil. in festo uisit. B. u.; Rupertus abbas, lib. II Commentariorum in Leuiticum; et S. Ephrem Syrus in tract. De margarita pretiosa, ubi Mariam uocat, Arborem eterni Patris ad melioris nature susceptionem factam. Richardus etiam uictorinus, expositione in Cant. cant., cap. 39, Deiparam appellat, Arborem sublimem et nobilem  que sublimem protulit fructum, Dei uidelicet Filium; Amedeus Lausannensis, homil. 1 et 8 De laud. uirg.: Arborem salutiferam in medio paradisi plantatam, cuius fructu indeficienti et partu immortali celigenis atque terrigenis est iugis epulatio, continua exsultatio, felix et sempiterna 162 laudatio; Hugo de S. uictore, serm. 47, qui est de Assumpt. B. Marie, Arborem Libani, quia de seculo presentis carnis originem habuit et ipsius Libani, id est, seculi altitudinem, se ad alta subrigens, excessit, cunctam mundi gloriam suarum sublimitate uirtutum inestimabiliter transcendendo; S. Bruno Carthusianus, uel potius episcopus Siguinus, serm. de Assumpt. B. u., Arborem pulcherrimam, cuius fructum, id est Christum, suscipere debemus in infirmitatibus nostris, cuius nunquam debemus obliuisci, sed ad ipsam semper respicere, fructumque uite et salutis ab ea querere; S. Bonauentura in Speculo B. uirginis, cap. 5 et 14, Arborem magnam, que  late ad homines, longe ad angelos, alte ad Deum suos ramos extendit; arborem pulchram foliis oris, pulchriorem in floribus cordis, pulcherrimam in pulcherrimo fructu uentris, arboremque altissimam, simul et breuissimam, altissimam dignitate, breuissimam humilitate, altissimam in oculis Domini, breuissimam in oculis suis; Absalon abbas, serm. 3 de Assumpt. B. u., Arborem nostram fructiferam, in cuius ramis fructum dulcem copiosissime omnes inuenire possunt, nisi forte languente appetitu, tanquam egroti, que suauia sunt et dulcia fastidiant: sic enim plerumque solet accidere, quod palato non sano pena sit panis, et egris oculis odiosa lux est, que puris est amabilis; Alb. Magnus, in Postillis super cap. XI Luce, Arborem uirtute 163 uirentem, plantatam secus decursus aquarum, hoc est riuos uberrimos donorum Spiritus sancti, consolationum et gratiarum; que portauit fructum dependentem a sanctis uisceribus, et pendenti a uisceribus sacrosancti sanguinis  sui, ad formationem, et nutrimentum, et augmentum, succum subministrauit; S. Antonius de Padua, serm. in Dominica in Ramis palmarum, Arborem pulcherrimam, cuius fructus fuerunt humilitas et paupertas: quos fructus nobis seruare debemus, iuxta illud Leuitici XXIII: Sumetis uobis fructus arboris pulcherrime; denique S. Methildis, lib. I Gratie spiritualis, cap. 45, Arborem super omnem terre altitudinem, et latitudinem extensam; perspicuam ut speculum perlucidum, folia habentem aurea suauissimum sonum reddentia, in cuius summitate flos fuit deliciosissimus, qui totum orbem contexit, et odore mirifio respersit. Mitto, breuitati studens, S. Bernardinum Senensem, serm. 1 De glorioso nomine Marie; Isidorum Thessalonicensem in Mariali a nobis edito, orat. 4 de Assumpt.; S. Brigittam in serm. Angelico, cap. 8; Mauritium de uilla Probata, in Corona B. uirg., serm. 1 et 3; Richardum de S. Laur., lib. XII De laud. B. u. a pag. 1001 et deinceps; anonymum in hymno Greco apud Buteonem,  pag. 125; aliosque non paucos sub arboris symbolo Mariam Deiparam uirginem celebrantes.

 Hec est uirga Moysi. De Maria Deipara 164 prout in Moysi uirga mystice figurata, preclare omnino Leo imperator in Mariali a nobis edito, orat. 3; Rupertus abbas, lib. I Commentationum in Cant. cant.; Absalon abbas, serm 1 in Annunt., et serm. I de Assumpt. B. uirg.; Albertus Magnus in Biblia Marie super librum Exodi; S. Thomas Aquinas, serm. 1 in Annunt. B. uirg.; S. Bernardinus Senensis, serm. 1 De glorioso nomine Marie; S. Antoninus in Summa theol., par. III, tit. 31, cap. 3, et part. Iu, tit. 15, cap. 24; Mauritius de uilla Probata in Corona B. Marie, serm. 7; et Richardus a S. Laurentio, lib. XII De laud. uirg., col. 1025, 1026, 1027 et 1028. Cuius tantum uerba lectori subiiciam, digna prorsus que hic ad laudem uirginis inserantur. Hec  est uirga Moysi, per quam fecit signa in Aegypto, et ad quam in omni  necessitate recurrebat , quia Christus per Mariam mirabilia fecit in mundo. Hec est uirga pastoralis, qua Moyses gregem suum minauit ad interiora deserti , quia sicut oues regente uirga minantur, sic exemplo Marie corriguntur mores fidelium, et quasi quodam ordine componuntur. Propter hoc orat Dominum Micheas in fine : Domine Deus noster, pasce populum tuum in uirga tua. Item  dixit Dominus Moysi: Quid est quod tenes in manu tua? Respondit Moyses: uirga. In hoc notatur quod hec uirga teneri debet in manu per similitudinem operum, 165 non in ore tantum per inuocationem et laudem, uel in corde per fidem, que sine operibus mortua est . uirga Moysi uersa in colubrum dracones Aegyptiorum deuorauit , quia cum Maria Christum induit carne, que similis erat peccatrici, hereses, quibus impii in Aegypto, id est mundo illudebant, cum uirtute sue prolis, cum exemplo sue sanctitatis deleuit. Quod impletum est quando, ipsa cum filio ingrediente Aegyptum, omnia idola  corruerunt, sicut predixerat Isaias . uel aliter, B. uirgo ore aperto ad filium exorandum, deuorat et annichilat serpentes, id est astutias demonum, et tentationum animas uenenantes, ut dictum est serpenti : Ipsa conteret caput tuum. uel etiam tunc deuorat serpentes, id est astutias demonum tentantium, quando facit cum tentatione prouentum, iuxta illud : Omnia sapientia eorum deuorata est. Item, hac uirga, percussit Moyses aquam fluminis coram Pharaone et seruis eius, et uersa est aqua in sanguinem, et pisces, qui erant in flumine mortui sunt . Similiter, et Maria precibus suis, meritis et exemplis, conuersis peccatoribus, et maxime dilectoribus suis, mundanas et carnales delectationes, que cito preterfluunt ut aqua, conuertit in abominationem et amaritudinem, quasi in sanguinem, quem nemo potest bibere, et sic moriuntur pisces fluuiales, id est uane curiositates. Item hac uirga extensa 166 in celum a Moyse  , dedit Dominus tonitrua, et grandinem, ac discurrentia fulgura super terram Aegypti: in quo innuitur, quod uirga hec incutit timorem quibusdam superbis, qui Deum non timent, nisi quando tonat et fulgurat, et eos exterret, dans gratiam cogitandi mala sua, quod precipue fit, quando considerant quam grauiter ipsa punita sit in filio, licet nunquam peccauerit. Unde et Simeon ei predixerat: Tuam ipsius animam pertransibit gladius ; nam si in uiridi ligno fiunt huiusmodi, in arido quid fiet?  Item hac uirga extensa super terram Aegypti , uentus urens leuauit locustas, que deuorauerunt omnem herbam terre, et omnia poma arborum, et nichil uiride reliquerunt. Per huiusmodi uirorem designantur dotes et corporum pulchritudo, que cito transeunt, quia forma bonum fragile est, et sepe a locustis superbie siue luxurie deuoratur. Sed B. uirgo dans gratiam cogitandi quod, fallax gratia et uana est pulchritudo  , et quod omnis uiror exterior citius marcescit, et quod fructus bonorum operum a uana gloria facile deuorantur; iuuat multos, ut hec omnia paruipendant. Item filiis Isrel recedentibus ab Aegypto  et arctatis hinc a mari, hinc a montibus, hinc a Pharaone; ab ante si quidem erat mare, quod non poterat transuadari; a latere montes excelsi qui non poterant transmeari; a posteriori 167 Pharao armatus cum electis, et armatis uniuersis principibus suis, qui non poterant declinari; et perplexis, et desperantibus posse euadere, extensa est uirga super mare. Ad cuius eleuationem diuisum est illud mare, et per ipsum sicut per aridam statim facta est uia. Moraliter: mare Rubrum mundus sanguinolentus uitiis et peccatis; montes difficiles, erumne et miserie huius mundi, que multos non sinunt penitentiam aggredi; Pharao princeps, et Aegypti diabolus, potestates eree et homines mali. Sed ab omnibus per adiutorium uirge nostre, sperantes  in eam facile possumus liberari. Et propter hoc exemplo Moysis in omni necessitate recurrendum est, et refugiendum ad eam. Item, moraliter: Per mare Rubrum designatur uera contritio, et amara ex recogitatione precedentium peccatorum, que sanguines appellantur ibi: Libera me de sanguinibus Deus, etc. , et debet hoc mare diuidi, ut amaricemur pro commissis et omissis, pro carnalibus et spiritualibus peccatis, pro substantia et circumstantiis peccatorum. uel diuisio maris est per gratiam uirge nostre diminutio tentationis, quod fit quando per adiutorium ipsius interciditur flamma ignis. Hec est uirga Moysis qua percussit petram , et fluxerunt aque, ita ut biberet populus, et iumenta; petra Christus : Petra autem erat Christus. Duritia huius petre rigor 168 siue seueritas iustitie diuine. Ipse autem nunquam ita seuerus, aut durus est erga peccatores, quin effundat aquas gratiarum, uel indulgentie si hec uirga ipsam tetigerit pia oratione. Propter hoc dicitur   quod cum Moyses eleuasset manum, percutiens uirga bis silicem, egresse sunt aque largissime, id est copiosa fluenta misericordie, ita ut biberet populus, id est rationabiles et iumenta, id est iumentini et brutales. Sed hec petra Christus uidelicet ab hac uirga quasi bis tangitur cum primitus puritas uirginalis, et secundo dignitas maternalis ipsi in precibus a matre representatur. Et propter hoc dicit filius : uulnerasti cor meum, soror mea sponsa, uulnerasti cor meum. Et hec duplex uulneratio est istius petre gemina percussio. uel quasi gemina percussio sunt oratio ad Patrem et ad Filium iussio, unde dicimus matri: Ora Patrem, iube Natum. Aliter, sicut dicit Petrus Manducator, petra ista signat duritiam cordis humani; quod quasi inflexibile est, et maxime ad obediendum propter quamdam quasi libertatem ingenitam humano animo, ut preesse uelit, non subesse; sed hanc duritiam uirga ista exemplo suo percussit, cum diuine uoluntati tam facile  obediuit, respondens: Ecce ancilla Domini , cuius proprium est obedire. Aliter: Tunc humani cordis duritia uirga ista percutitur, cum peccator induratus respectu gratie misericorditer ab ea tangitur, ut ab ipso fluant riuuli lacrymarum. Aliter: Per 169 hanc uirgam interrupit Dominus petram, id est humani cordis duritiam in eremo, id est in peccatore infructuoso, pleno feris, id est monstris peccatorum, qua duritia interrupta adaquat peccatores, id est reficit aquis lacrymarum, que prouocant aquas gratiarum. Hactenus Richardus a S. Laurentio, l. c.

 Ipsa est uirga Aaron. Nec solum Deipara, ut ostendimus, uirga Iesse, et uirga Moysis, sed et uirga Aaron, que sine succo floruit, fronduit et nuces protulit . At talis enim celebratur a S. Athanasio Alexandrino, orat. in Occursum Domini, seu in Purif. B. uirg.; S. Ephrem Syro orat. de Laud. uirg.; S. Augustino, serm. 3 de Tempore, et serm. 19 ad fratres in eremo;  S. Eleutherio Tornacensi, sermon. in festum Annuntiationis B. u.; S. Ildephonso Toletano, serm. 6, de Assumpt.; Sergio Hierapolyta, in orat. de Natiu. uirg.; S. Isidoro Hispalensi, in Com. super lib. Numer. cap. 15; S. Germano, in Mariali a nobis edito in orat. de Natiu. uirg.; S. Ioan. Damasceno, in Meneis Grecorum, die 17 Ianuarii; Ambrosio Ansberto, homil. in festo Purificat. B. uirginis; Georgio Nicomediensi orat. de Present. B. uirg.; Fulberto Carnotensi, serm. 1 de Natiu. uirg.; Petro Damiano, serm. de Assum. B. u.; Bernardo Clareuallensi, serm. in Natiu. uirg. de Aqueductu; uigilio Tridentino, lib. III aduersus Eutychen tomo u Biblioth. Patrum, parte III; Philippo abbate, lib. I in Cant., 170 cap. 16, et tomo uI Moral. in Cant.; Petro Cellensi, in lib. De panibus, cap. 21; Hugone uictorino, lib. Iu De proprietatibus et epithetis rerum, cap. 2, in Adnotationibus elucidatoriis Euangelii S. Ioannis, et lib. Iu Erud. Theologic., miscel-2,  tit. 27; S. Brunone Carth., in lib. De laud., Ecclesie, cap. 3; S. Thoma Aquinate, serm. 1 in Annunt. B. u.; S. Antonio de Padua, serm. in Dominica XII, post Trinit.; Alberto Magno, in Postillis super cap. X et XI Luce, et in Biblia Marie super lib. Num.; Ruperto abbate, lib. I Com. in Cant. et lib. II Comment. in Num.; Absalone abbate, serm. 1 in Annunt.; S. Bonauentura in Speculo B. uirg., c. 8; S. Bernardino Senensi, tomo I, serm. 59; B. Laurentio Iustiniano, serm. de Annunt. B. Marie; S. Antonino, in Sum. theol. III p., tit. 31, cap. 3, et 4 p., tit. 15, cap. 5 et 24; Richardo a S. Laurentio, lib. XII De laud. uirg., col. 1032; Ugone Carensi, in c. XuII libri Numerorum; aliisque permultis. Quorum uerba, cum in ipsis auctoribus sint obuia, huc aduocare supersedeo, presertim cum fere omnes similitudinem in eo constituant, quod sicut uirga Aaron sine cultura humani auxilii floruit et fructum fecit, sic B. uirgo  absque contactu hominis Filium Dei de Spiritu sancto concepit et peperit.

 Ut apud te, et per te recipiat sanitatem egrotus. Hanc etiam egrotorum a morbis omnibus curatiuam ac persanatiuam uirtutem in Deipara uirgine agnoscens Ecclesia 171 Greca, in suo rituali, in Officio olei sancti eidem Deipare supplicat in hunc modum: O sola pura, que pacis pelago ditata es, iugibus tuis apud Deum precibus a morbis, et calamitatibus famulum tuum eripe, ut incessanter te magnificet.

Respice clementer, Mater Factoris omnium, de superis, et tuis intercessionibus amaram infirmitatem languentis huius solue.

Deipara, perpetua uirgo sanctissima, protectrix ualida, portus et murus, scala et munimen, miserere, compatere; ad te namque solam recurrit egrotus.

Pura celebranda, super omnes Domina benigna, oleo diuino unctorum miserere, et famulum tuum salua.

In Dei tui domo oliua fructifera, o mater Dei, apparuisti,  per quam misericordia orbis plenus factus est, serua ideo precum tuarum ope hunc egrotum.

Tu que pugillo cuncta continentem diuina ratione in utero conclusisti, et ineffabiliter corpus ei dedisti, mater Dei, nunc pro infirmo interpella, precamur.

Laudibus et orationibus seruorum tuorum susceptis, uirgo, grauibus infirmitatibus et languoribus tua prece libera, o illibata, eum qui per nos ad tuam diuinam protectionem recurrit.

Eadem in eodem rituali, in Officio funereo 172 in sacerdotem uita functum, sic Deiparam alloquitur: Protectio tua, Deipara uirgo, medica spiritualisque officina est, ad quam confugientes, anime morbis liberamur.

Et in canone pro pueris defunctis: Sapientiam, uerbumque Patris que peperisti, anime mee graue uulnus sana, et cordis mei dolorem tempera.

Et in canone in pestilentialis morbi periculo: Congruorum te remediorum fontem a te procedens abyssus Christus Dominus effecit, famulos tuos propterea  infirmitatis turbine agitatos libera. uehementibus, et continuis doloribus perculsi tibi, uirgo, cuncti procidimus, potenti tua protectione cunctos salua, o pura, miserere Dei Sponsa, ab hac pernicie, et morbo graui nos preserua, et infirmitatibus medere, o Domina. In huius uite nocte caligo nos infirmitatis obsoluit, morborumque tenebre contexerunt undique; at tu illuce mihi, recreationis splendor, o pura, et ad ualetudinis lumen me deduc. Maria purum uirginitatis uasculum a morbis et calamitatibus nos munda, et ab ingruente infirmitate nos eripe, ut te cum fide celebremus.

173 Tu refugium tutissimum, et securus es asylus, spes desperatorum, immaculata; seruos itaque tuos acerbe egrotantes uisita, infirmitatis amare onus subleua, pestilentialis calamitatis morbum auerte, et famulos tuos serua, uirgo Deipara.

Tandem in officio communis supplicationis, eamdem his uerbis affatur: Remediorum copiam fideliter te laudantibus, et ineffabilem tuum fetum  superexaltantibus, o uirgo, profundis anime infirmitatibus, carnisque doloribus, o uirgo mederis.

uide que diximus in Mariali S. Isidori archiepiscopi Thessalonicensis in notis ad or. 1 de Natiuitate uirginis, num. 11 per totum. uide etiam Iustinum Miechouiensem, tomo II in litanias Lauretanas super illud B. uirginis elogium, Salus infirmorum, discursu 355, 356, 357, 358; et Laurentium Chrysogonum in Mundo Mariano, parte II, disc. 17 ubi plenissime de Deipara, humanarum infirmitatum medica ac morborum omnium curatrice.

 Baculus sustentationis. Baculi etiam nomenclatione Deiparam honorant S. Sabbas abbas in Meneis Grecorum, die 28 Ianuarii ubi uocat Baculum cecorum, S. Germanus patriarcha Constantinopolitanus in suo Mariali a nobis edito, orat. I de Presentatione, et Eutychianus in uita Sancti Theophili, que exstat apud Surium, tomo I die 4 174 Februarii, ubi appellant Baculum senectutis;  S. Bonauentura in Psalterio B. uirginis, ubi nuncupat Baculum pauperum et miserorum; Iacobus archiepiscopus Ianuensis, serm. 3 de Annunt. et serm. 6 de Assumpt., ubi indigitat Baculum debiles sustentantem et regentem, et Baculum senectutis et debilitatis prophetarum, et alii. Quod autem B. uirgo baculi instar sustentet iustos cultores suos, ne cadant, atque in peccata labantur, ostendi in notis ad Mariale Leonis imperatoris, in notis ad orat. 2 de Presentatione, num. 6 quo lectorem cupidum ablego.


Note ad serm. 2 de partu B. uirginis.

Hunc cum eo, qui proxime sequitur, de partu beatissime uirginis sermonem, de Aduentu etiam, ac de Natiuitate Domini prenotatos, idcirco in bibliotheca Mariana recensere omisi, quia cum codex Casamariensis, in quo Adami nostri opera continentur, mihi tunc adhuc esset inuisus, aliorum tantum relatione nitebar, recensebo tamen ambos  in eiusdem bibliothece editione secunda, si uotis annuere dignabitur Deus, cum sint omnium notitia ac lectione dignissimi.

 Eius uia uirgo Maria fuit. Mariam Deiparam uiam Dei ad nos uenientis, itemque uiam nostram, qua ad Deum ipsum tendimus, 175 et probat hic Adam, et confirmant multi ueterum Patrum, nempe Augustinus in orat. de quinque Heresibus, cap. 5, dum Mariam uocat uiam, quam Dominus suo itineri preparauit; Anastasius archiepiscopus Antiochenus, orat. 1 in Annuntiationem, dum eamdem appellat uiam salutis nostre; uenantius Honorius Clementianus Fortunatus episcopus Pictauiensis, elegia in Laudem S. Marie, dum nuncupat uiam ad celos humano generi sub tartara lapso; Ioannes Geometra, serm. in Annunt. sanctissime Dei Genitricis, dum astruit uiam redeundi iterum erranti; Seraphicus doctor Bonauentura in Psalterio B. uirg. dum celebrat uiam nostre reconciliationis, et uiam ad Patriam sanctitatis; S. Bernardinus Senensis,  serm. 1 de glorioso nomine Marie, dum predicat, uiam, per quam spargitur lux, et diuiditur estus super terram ; lux enim eterna est super tenebrosum mundum per ipsam sparsa, id est manifestata, et estus, id est calor caritatis Spiritus sancti partitus est super terram, ut non sit iam, qui se abscondat a calore eius ; Alanus Insulensis in Anticlaudiano, lib. u dum canit uiam uite; denique Mauritius de uilla Probata, in Corona noua B. Marie, serm. 2, 6 et 12, dum promulgat uiam nostram, uiam regiam intrandi ad gloriam, uiam recreationis Filii Dei altissimi, et uiam, qua peruenitur ad Deum. uide Adamum 176 nostrum in fragmento 1 Mariano, ubi iterum de Maria uia, experte asperitatis et duritie, experte ignorantie et erroris.

 Ipsa est mater misericordie. Post summam illam, omnibusque retro seculis inauditam Deipare nomenclationem, nichil de Maria ac pro Maria dici  potest, uel ad laudem prestantius, uel ad commendationem illustrius, uel ad gloriam diuinius, quam quod uere sit ac peculiariter mater misericordie. Dicitur autem mater misericordie, uel quia Deum, cui proprium est misereri semper et parcere, illum nobis hominem pariendo, reddidit singulari modo misericordem, uidelicet non tantum secundum effectum, ut antea, sed secundum affectum et experientiam nostre miserie, iuxta aurea Apostoli uerba ad Hebr. II: Nusquam angelos, sed semen Abrahe apprehendit, unde debuit per omnia fratribus assimilari, ut misericors fieret. uel dicitur mater misericordie, quia diuine misericordie clementieque abyssum, cui uult, et quomodo uult, et quando uult, creditur aperire; ut, quamuis enormis, peccator non pereat, cui Sancta sanctorum patrocinii sui suffragia non patitur defuisse. uel denique dicitur mater misericordie, quia benignissima eiusdem uirginis habitudo, et indoles, tota  natiuo misericordie succo concreta, atque composita sit, ut uapor quidam uirtutis Dei, et emanatio misericordie eius dici queat. Hoc autem 177 matris misericordie titulo Deiparam compellant, non solum Ecclesia, ut ex diuino officio manifestum est: Maria mater gratie, mater misericordie, et: Salue, Regina, mater misericordie; non solum angelici spiritus, ut Petrus Dorlandus in Chronico Carthusiensi, lib. u, cap. 5, testatum reliquit; non solum innumeri sanctorum Patrum, quorum uel nuda nomina nimis operosum esset adducere; sed ipsa etiam beatissima uirgo eodem titulo se non semel insignit, ut patet ex uita sancti Odonis abbatis Cluniacensis, ex Theodorico de Apoldia in uita S. Dominici, libr. II, cap. 13; atque ex D. Brigitta, libr. uI Reuel., cap. 10. Et uere mater misericordie: Cui, ut loquitur Andreas Cretensis, ora. 2 De dormit., pro ea, que illi cum filio, et curatore omnino intercedit propinquitate, innatum  omnino est omnibus misereri. uere mater misericordie, cuius ubera  adeo pietate replentur, ut alicuius notitia miserie tacta, lac fundant misericordie, nec possit miserias scire, et non subuenire. uere mater misericordie cum, teste S. Brigit., libr. uI Reuel., cap. 10, Nullus sit adeo maledictus a Deo, qui quandiu uiuit, eius careat misericordia, quia propter ipsam leuius tentatur a demonibus, quam aliter tentaretur, nullaque sit pena in purgatorii igne, que propter ipsam non remissior sit, et leuior ad ferendum, quam aliter esset. Optime 178 inter alios de Deipara misericordie matre Ioan. Gerson cancellarius Parisiensis, tract. 2 De canticis, in hec uerba scribens: Quid ultra negare tibi, mater misericordie, potuit, si proprium pro te filium consensit offerri tante miserie? Quid concedet beatifica in celis, que talia dabat in terris afflicta? perdidit miseriam, nunquid et misericordiam? perdidit profecto compassionem afflictiuam, sed retinet compassionem electiuam  atque succursiuam. Sic ille. Qui et tract. 4 super Magnificat expendens illud quod rex Assuerus hilaritate perfusus dixit Esther: Quid uis, Esther regina? que est petitio tua? etiamsi dimidiam partem regni petieris, dabitur tibi , affirmat id quod Esther in typo promissum fuit, completum esse in uirgine; quippe cui ipse Deus dimidium regni sui largitus est: ait enim Dei regnum duabus contineri partibus, potentia scilicet et misericordia, iuxta illud psalmi LXI; Duo hec audiui, quia potestas Dei est, et tibi, Domine, misericordia: Deum uero retenta potestate, uirgini misericordiam attribuisse tanquam sponse regnanti.

 Ipsa est regina iustitie. Id est regina omnium uirtutum. Iustitia enim, ut libr. uI Ethicorum, inquit Aristot. Peripateticorum princeps, est uirtutum preclarissima, et ipsa est omnis uirtus. Quod testatur Nyssenus, libr. De beat. orat. 4, dum explicans illud Matth. u; Beati qui esuriunt, et sitiunt iustitiam,  inquit: Omnis 179 uirtus nomine iustitie signatur. Omnium uero uirtutum regnum fuisse a Deipara possessum asserit Idiota, in sua Contemplatione, cap. 2, dum uirginem alloquens, ait: Nullo genere uacasti uirtutum, o uirgo, plusquam beata. Quodcunque donum alicui sanctorum unquam datum fuit, tibi non fuit denegatum, sed omnium sanctorum priuilegia omnia habes in te congesta; et confirmant Rupertus abbas, lib. Iu in Cant. canticorum, dum scribit: Quidquid gratiarum, o uirgo, quidquid uirtutum, quidquid operationum celestium mundus accepit, emissiones tue sunt. B. Petrus Damianus, in ser. De Assumptione, dum uersans illud Cant. cap. III: Sicut uirgula fumi ex aromatibus myrrhe, et thuris, et uniuersi pulueris pigmentarii, subdit: Uniuersus ergo puluis pigmentarius in uirgine coniectus est, quia in ea uirtutum conuentus reuerendum sibi thalamum consecrauit. S. Bonauentura, libr. De eccles. Hier., part. Iu, circa finem, fatus: In ipsa,  Deipara, omnium uirtutum genera sine mensura et numero sunt inserta. Denique, ut alios omittam, Hieronymus in serm. de Assumpt. in hunc modum loquens: Si diligenter attendas, nichil est candoris, nichil est splendoris, nichil est uirtutis, quod non resplendeat in uirgine gloriosa. Sed non solum uirgo Deipara est regina iustitie, prout iustitia omnium uirtutum aggregatione coalescit, sed etiam prout iustitia specialis est uirtus 180 unicuique tribuens quod suum est. Hanc enim adeo eminenter ac basilice possedit, ut eius iure merito et sit et dici possit regina. Unde Richardus a S. Laurentio, libr. Iu De laud. uirg., col. 277, de eiusdem uirginis iustitia locutus dixit: Iustitia reddit unicuique quod suum est, et Maria angelo salutanti discretam reddit responsionem, scilicet: Quomodo fiet istud?  Deo laudem, et gratiarum actionem dicens: Magnificat, etc.  Hominibus sufficientem instructionem, dicens : Quodcunque dixerit uobis facite. Item ipsa reddidit que sunt  Cesaris Cesari, et que sunt Dei Deo ; reddidit enim Deum mundo, quem per Euam mundus amiserat, et mundum, id est amatores mundi, quantum in se est, reddere Domino nunquam cessat precibus, meritis et exemplis; per ipsam enim specialiter factus est et Deus mundi et mundi Deus. Sic ille. De iustitia autem B. uirginis plenissime et pientissime inter alios Dionysius Carthusianus, libr. III De laud. uirg., art. 12, et libr. III De preconio Marie, art. 4, quem legisse non penitebit.

 Lex et prophete usque ad Mariam. In Maria enim finem acceperunt que a lege et prophetis dicta sunt, et Marie omnium rerum finis obtigit, cum omnium figurarum ipsa ostenderit euentum, ut probat Georgius archiepiscopus Nicomediensis in orat. de Present. B. uirg. Quo respiciens Andreas Cretensis 181 Orat. de Dormit. Deipare, Mariam uocauit Finem testamentorum, que fecit nobis Deus, et S.  Ildephonsus, serm. 1 de Assumptione ad Mariam concurrisse dixit Omnia eloquia prophetarum, et omnia enigmata Scripturarum. Nec omittendus Rupertus abbas, qui, libr. I, in Isaiam, cap. 34, asseruit in Marie utero omnium prophetarum sanctorum completam esse prophetiam. Hinc S. Bonauentura in Laude B. uirginis, cum ostendisset Mariam Deiparam in sacra Scriptura et prophetis multipliciter figuratam, nempe per fontem qui ascendebat de terra , per lignum uite plantatum in medio paradisi ; per paradisum irrigatum a fluuio uoluptatis ; per arcam Ne, per quam fuit genus humanum tempore diluuii conseruatum ; per arcum celestem quem Dominus posuit in signum ; per scalam quam uidit in somnis Iacob ; per rubum qui ardebat, et non comburebatur ; per uas, in quo seruatum fuit manna ; per uirgam Aaron, que habuit fructum preter opus nature ; per stellam et uirgam, de quibus prophetauit  Balaam ; per concham Gedeonis, de qua habetur ; per domum Domini quam edificauit Salomon, et gloria Dei eam impleuit ; per Abigail, que fecit pacem inter Nabal et Dauidem ; per Iudith, que Holofernem peremit, et populum liberauit 182 ; per Esther, que Aman fecit suspendi, et Mardocheum cum populo liberari ; per columbam, que attulit ramum oliue Ne, et filiis suis in arcam ; per perticam, que tulit serpentem eneum in deserto ; per portam clausam, per quam uir non transiuit , et per mulierem, quam uidit Ioannes . Tandem Deiparam alloquens, concludit:

In te totum perficitur,
Quidquid uerbis propheticis,
De te uirgo, predicitur,
Et legis enigmaticis.
Siue, quidquid angelicis
 Tibi uerbis exprimitur,
Finitis uerbis typicis,
Res manifesta cernitur.
Tu lapis es angularis,
Que das figuris terminum.
uide, si libet, notas nostras ad Mariale S. Germani patriarche Constantinopolitani, in notis ad orat. de Natiuitate Deipare, num. 14, ad illud: Omnis prophetie luculentissimum complementum.

 Quam qui perseueranter amauerit, non peribit. Alphonsus Tostatus episcopus Abulensis, quest. 1 in cap. u libri I Regum, querens cur Philisthini arcam Dei tangentes non perierint, quemadmodum perierunt Isrelite, non solum tangentes, sed etiam aspicientes , inter alias rationes hanc 183 reddit: Quia, inquit, erant nimis deuoti circa uenerationem arce, quod patet, quia impenderunt ei maximum honorem, quem impendere poterunt, scilicet, quia posuerunt eam in loco sacratissimo totius terre sue, scilicet, in templo Dei magni Dagon. Sic  ille. Si ergo Philisthini propter arce deuotionem temporali morte perire non potuerunt, quis putet, aliquem, qui erga B. uirginem deuotus fuerit, eterna morte perire posse?

Morte dignus erat sacerdos Abiathar, sicut ad eum dixit rex Salomon : Et quidem uir mortis es. Sed quia arcam Domini portauerat, uita ei fuit condonata: Te non interficiam, quia tulisti arcam Domini. Si igitur ferens arcam non periit, quomodo perire poterit ex corde colens B. uirginem? Sunt qui putant Ozam sacrilegum ab eterna damnatione liberatum, atque eterna salute donatum, quia mortuus dicatur iuxta arcam . Si iuxta arcam mortuus non perit, sed eternum uiuit, peribitne aliquis, si uiuat et moriatur iuxta Deiparam? Femina, licet nocens, perire non potest morte uiolenta, dum infans in utero eius est, propter infantis innocentiam; nec anima fidelis uirginis deuotione grauida eterna morte perire potest  propter tante uirginis merita. Porro cultores uirginis eterna morte perire non posse, preter Adamum nostrum, asseruit inter alios S. Anselmus, in lib. De miraculis betae uirginis, dum 184 dixit: O felix Maria, sicut omnis peccator a te auersus et a te despectus, necesse est ut intereat: ita omnis peccator ad te conuersus et a te respectus, impossibile est ut pereat. Asseruit B. Hermannus, seu Iosephus Steinueldensis, in hymno ad B. uirginem, dum cecinit:

Gaude, fons, qui non siccaris;
O quam suauis, dum gustaris!
Te qui bibit, non peribit;
Te qui querit, nunquam perit.
Asseruit B. Petrus Damianus, S. R. E. cardinalis, dum libr. II, epist. 14, hec scriptis prodidit: Nec ad eterni iudicis poterit perire conspectum, qui Genitricis eius sibi prouiderit auxilium. Asseruit Albertus Magnus in Biblia Marie super Isai. prophetam,  dum ibi hec dicit: Gens et regnum, quod non seruierit tibi, o Mater mea, peribit . Quasi dicat: Ergo qui seruierint ei non peribunt. Asseruit S. Bonauentura in Psalterio B. uirginis, sic ibi Deiparam allocutus: Pax multa diligentibus te, Domina, anima eorum non uidebit mortem in eternum. Asseurut Richardus a S. Laurentio, lib. II, De laud. uirg. in hec uerba scribens: Seruire Dei Genitrici debes, dum uiuis, post mortem uiuere si uis. Asseruit Ludouicus Blosius dum in Canone uite spiritualis, cap. 18, his dictis usus est: Fieri non potest ut pereat qui Marie sedulus et humilis cultor fuerit. Asseruit 185 denique pius anonymus auctor, apud eumdem Blosium inter dicta Patrum, cap. 5, dum hanc ibi orationem fudit: Enimuero iu eternum perire non potest, quisquis illam  deuote, et perseueranter colit atque inuocat. Opportunissime huc facit, quod refert Cesarius Heisterbachensis homil. 1, in Dominica Septuagesime, nempe: Cum duo adolescentes  apud Toletum in necromantia simul studerent, ut unus illorum ingrauescente infirmitate moriturus esset, alter eum adiurauit quatenus infra trinarium, sibi apparendo, in quonam statu esset indicaret. Quod cum ille promisisset, post mortem socio, sedenti in ecclesia et psalmos legenti pro anima eius, uisibiliter adfuit, asserens se in maximis penis esse, et eternaliter propter studium artis diabolice damnatum, et adiecit: Reuera necromantia secundum titulum suum mors est anime, et, si in illa decesseris, simul mecum tormentis eternis subiacebis. Cui cum diceret: Ad qualem uitam mihi consulis? Respondit ille: Ad ordinem Cisterciensem. Et adiecit: Non est aliquis ordo in Ecclesia, de quo tam pauci descendant ad inferos; habent enim specialem Aduocatam  que non sinit illos perire. Hactenus Cesarius. Expende hoc ultimum, que non sinit illos perire.


186 NOTAE AD SERMONEM III.

  O quam mira nouitas, uirgo mater! Admirandam hanc uirginis simul et matris nouitatem, seu stupendum hunc uirginitatis una cum fecunditate nexum, licet nostrum intellectum omnino excedat, sitque omni nostra oratione longe superior: celebrant tamen in suis operibus multi sanctorum Patrum, uidelicet S. Iosephus confessor in Meneis Grecorum, die 4 Ianuarii, ode 8, illis uerbis: O miraculum super omnes miraculorum fines eleuatum, qua ratione perfrui potes uirginitate simul et partu undique purissima Numinis Sponsa! S. Ioan. Chrysostomus, homil. 49 in Gen. dum inquit: Audiens quod uirgo peperit, admirare et obstupesce, sed ne sis incredulus miraculo. Titus Bostrensis, ad caput I Luce, ad illa uerba: Quia fecit mihi magna, dum in persona uirginis sic fatur: Admirabilia per me operatus est, nam cum uirgo essem, prepotenti illius uoluntate nature fines supergressa concepi, nulliusque uiri commercio usa, digna effecta sum, que  non cuiusuis promiscue, sed unigeniti Filii Dei mater fierem. Origenes homil. 1 in diuersos, dum ibi scribit: O magne admirationis gratia! Ipsa eademque uirgo, ipsa et mater Domini. Quis unquam ista audiuit? quis uidit talia? et quis cogitare potuit ut mater uirgo esset, 187 et intacta generaret, que et uirgo permansit et genuit? Sicut enim quondam rubus comburi uidebatur, et ignis eum non tangebat, et sicut tres pueri in camino ignis inclusi habebantur, et tamen eos non ledebat incendium, nec odor fumi erat in eis; uel quemadmodum Danieli intra lacum leonum incluso claustris non apertis allatum est prandium ab Habacuc, ita et hec uirgo sancta genuit Deum, sed intacta permansit, mater effecta est, sed uirginitatem non amisit. S. Cyrillus Alexandrinus, homil. 6 in Nestorium, dum hac utitur oratione: Et quis adeo ualet eloquio, ut plurimum laudatam Mariam satis celebret? Ipsa est mater et uirgo: o rem admirandam! Miraculum hoc me  stupidum reddit. Paulus episcopus Emissenus, homil. de Incarnat. Christi, Alexandrie dicta, que habetur III parte concilii Ephesini, dum exclamat: O rem admirandam! parit uirgo; fit mater, et tamen non omnia patitur exacte que matribus competunt. Miraculum hoc Isaias propheta quondam preuidens, exclamauit dicens: Ecce uirgo in utero habebit, et pariet filium . S. Gregorius Nyssenus, dum in orat. de Christi Natiu. in has uoces erumpit: O miraculum ingens! uirgo mater fit, et uirgo permanet. uides opus nouum nature? in aliis feminis quandiu uirgo aliqua est, mater non est: posteaquam enim mater facta fuerit, uirginitatem non habet: hic uero duo 188 illa nomina simul concurrunt, eadem enim et mater et uirgo est. Et Alanus Insulensis, in Anticlaudiano, libr. u, dum canit:

Hic superos ciues proprio precellit honore
uirgo, que proprium pariendi lege pudorem
Non perdens, matris meruit cum uirgine nomen.
 In qua concordant duo nomina, lite sepulta
Que secum pugnare solent, litesque mouere.
Nec iam discordant mater uirgoque, sed ipsis
Litibus exclusis, se pacis ad oscula uertunt.
Hic natura silet, logice uis exsulat omnis.
Rhetorice perit arbitrium, ratioque uacillat.
Hec est, que merito diuini muneris usu
Nata Patrem, Natumque parens concepit, honorem
uirgineum retinens, nec perdens iura parentis.
Sileo S. Proclum Constantinopolitanum, homil. de Christi Natiuitate, ubi asserit: Stupendam sane planeque inauditam esse hanc uirginis et matris copulam; S. Ambrosium in libr. De institut. uirg., cap. S, ubi affirmat uirginem parturire maius esse miraculum quam mortuum reuiuiscere; Arnoldum Carnotensem, in tract. De laud. uirg., ubi pronuntiat, in supernis et infernis admirationi esse uirginem 189 puerperam. Lectoremque plura de hac materia sitientem remitto ad S. Ildephonsum in libr. De uirg. S. Marie, cap. 2; D. Bernardum,  homil. 1 super Missus est, et serm. 3 in uigilia Natalis Domini; Richardum uictorinum, libr. I De Emmanuele, cap. 12. et libr. II, cap. 25; Richardum a S. Laurentio, libr. Iu De laud. uirg., col. 253 et 254; et alios. Pulchre enim ille, et uere:

Natura quod recusat,
Quod usus ipse nescit,
Quod nulla mens prehendit,
Quod sidera obstupescunt,
Quod terra contremiscit,
Quod omnia reuerentur,
uis, Christiane, dicam?
uirgo Deique mater. .


NOTAE AD SERMONEM Iu.

Sermonem hunc germanum esse Adami nostri fetum, patet e Goffrido Tilmanno, in allegoriis super cap. II Luce, ubi ex hoc sermone deprompta, sub nomine Adami Persen., duo notabilia fragmenta  adducit.

 Purificari hac credendum est purissimam Domini matrem, etc. Si tergi possunt prime niues, si emaculari potest eboris candor, si mundari potest fons illimis, si limpidus 190 solis radius in undis eget immergi, ut innocue lucis sordes eluat, Maria quoque purificatione eguit. Cum enim purificari non possit nisi impurum, emaculari nisi fedatum, detergi nisi infectum, ablui nisi sordidum, quid in Maria impurum purificandum, quid fedatum emaculandum, quid infectum detergendum, quid sordidum abluendum? profecto nichil. Nonne Maria, teste S. Ephrem Syro, in orat. de Laud. uirg., Purior solis radio et splendoribus? Nonne ipsa, teste Psello, in cap. uI Cant., Puritate cherubim et seraphim antecelluit? Nonne eadem, teste Anselmo, in libr. De conceptu uirginali, cap. 18: Tanta nituit puritate, ut maior sub Deo nequeat intelligi? Quid igitur in ea purificandum esse potuit, inquit, serm. 1 De purif.;  Guerricus abbas Ignacensis, que uirgo concepit, uirgo peperit, uirgo permansit, imo que ipso conceptu plane purificata fuit? Quid, inquam, mundandum habebat conceptus ille, qui solus facere potest mundum de immundo conceptum semine, qui fontem, quo immundus purificatur, edidit, fontem domus Dauid, qui hodie patet indefesseque scatet in ablutionem peccatoris et menstruate? Sic Guerricus. Apposite proinde B. uirgo  lune fuit a Spiritu sancto assimilata, pulchra ut luna. Sicut enim luna, licet maculas quasdam se aspicientibus habere uideatur, reuera tamen nullam in se habet maculam, ut tradunt philosophi, 191 ita B. uirgo, licet accedens ad purificationem, maculam quamdam purgandam habere hominibus uisa fuerit, reuera tamen pulcherrima, prorsusque immaculata semper exstitit. Tota pulchra es, amica mea, et macula non est in te . Quare autem B. uirgo, cum purificatione non egeret, nec esset purificationis  legi obnoxia, uoluerit tamen purificari, et se ipsam purificationis legi subdere, optime inter alios edisserit Ioan. Baptista Nouatus, tomo I De eminentia Deipare, c. 14, quest. 2, ubi nouem huius rei affert rationes.

 Non Marie, sed nostra per Mariam purificatio facta est. Quod Marie purificatio nostram impuritatem abraserit, erudite ac ingeniose probat Iosephus de la Zerda in sua Effigie Trinitatis, academia 23, sect. 1, quem tu consule.


NOTAE AD SERMONEM u.

Est hic sermo omnino pulcherrimus, suoque auctore dignissimus: cuius memini in bibliotheca Mariana, parte I, in Adamo Persenie abbate.

 Mulierem itaque fortem sane possumus intelligere matrem sapientie Mariam. Per mulierem fortem, de qua Salomon, Prouerbiorum 192 cap. ultimo, cum Adamo nostro Deiparam intelligunt S. Bernardus, serm. 9 inter paruos, et serm 2 super Missus est; Absalon abbas, serm. 3 De Purific. B. u.; Albertus Magnus in Biblia Marie super librum  Prouerbiorum; Richardus a S. Laurentio, libr. Iu De laud. uirg., col. 221 et 225, libr. uI, col. 417 et 418, et lib. XII, col. 989; S. Antoninus archiepiscopus Florentinus, Iu parte Sum. theol., tit. 15, cap. 44; S. Bernardinus Senensis, tomo I, serm. 52, qui est de angelica salutatione; Petrus Blesensis, serm. 1 in Aduentu Domini; atque alii plures. Mulieris autem nomine  rectissime ac sapientissime uirgo Deipara nuncupatur, uel quod mollescat affectu, utpote misericordie mater, ad teneritudinem pietatis, ut hic inquit Adamus noster; uel quod meritis et precibus suis emolliat Dominum, ut punitionis et uindicte erga hominem ob peccata obliuiscatur, ut probat Richardus a S. Laurentio, libr. uI De laud. uirg., col. 415 et 416; uel ne ob diuine maternitatis summeque sanctitatis excellentiam, a creature pusillitate exempta, in deitatis fastigium collocaretur, atque ab hominibus  ut Dea adoraretur, ut colligitur ex Epiphanio, heresi 79; uel ne non uere mater quibusdam putaretur, cum non defuturi essent, teste Gotfredo, libr. uII, q. 6, qui uirginem non proprie peperisse docturi essent, Christumque cum Manicheis, ut habet 193 S. Augustinus, libr. De heresibus, cap. 51, et lib. I contra Iulianum, phantasma credituri, quinimo cum ualentinianis nichil ex ea corporis assumpsisse, ut tradit Bernardus Luzemburgicus in Catalogo hereticorum, sed celo delapsum, per eam, uelut laticem per fistulam transiuisse. uel denique ex uirginea fecunditate, cum licet sit uirgo, sit etiam mulier, id est mater, ut expressit Alb. Magnus in Mariali, cap. 35, dum scripsit: Prophetie que de persona beatissime uirginis loquuntur, ipsam appellant modo uirginem, modo mulierem. Isaias : Ecce uirgo concipiet, Ieremias : Mulier circumdabit uirum, ad signandum uidelicet quod habitura fuerit et uirginis integritatem et mulieris  fecunditatem. Sic ille. Nec audiendi sunt heretici, qui mulierem, pro ea que corrupta est uirumque passa, tantum usurpari mentiuntur, cum, ex usu sacre Scripture communique doctorum sensu, mulieris nomen commune sexus uocabulum sit, neque minus ad uirginem quam ad nuptam pertinere inueniatur. Probat hoc S. Augustinus. libr. De fide contra Manicheos, cap. 22, tum ex testimonio Moysis, tum ex Hebraice lingue proprietate; probat et Origenes, homil. 8 in Leuit., ex uulgari usu loquendi, et sic ratiocinatur Si recte dicitur uir ille, pro sola temporis etate, qui nullius admistionem femine nouerit, quomodo non eadem consequentia etiam uirgo, que intemerata 194 permansit, pro sola etatis maturitate mulier nominetur? Tertullianus quoque, libr. De uelandis uirginibus, idem clarissime docet, mulieris scilicet nomen ita in Scripturis accipit ut etiam iis competat feminis, que uiros passe non sunt, et ad sexum ipsum, non autem ad gradum sexus pertinere.  uide Cyrillum Hierosolymitanum catech. 10: Gaudentium serm. 9 in Ioan., Primatium in Epist. ad Galatas, et presertim S. Ambrosium in libr. De institut. uirg., cap. 5, ubi inquit: De mulieris nomine quid mouemur? Ad sexum retulit; non enim corruptele, sed sexus uocabulum est, uulgi usus non preiudicat ueritati Sic ille

 Nam alibi nomen mulieris ueritas a uirgine remouere uidetur. Licet, ut dixi, mulieris nomen commune sexus uocabulum sit, neque minus ad uirginem quam ad nuptam pertinere inueniatur, attamen, cum saltem aliquando mulieris uox, stolidi uulgi arbitrio, signet corruptelam, iuxta illud Quinctiliani, lib. uIII, cap. 4: Obiurgantibus quod  sexagenarius Popiliam uirginem duxisset; cras mulier erit, inquit. Hinc est quod Patres nonnulli de Maria Deipara uirgine loquentes, ad significandum nullum in ea uel minimum corruptionis fuisse uestigium, a mulieris uocabulo abstinuerunt, uirginemque  a muliere distinxerunt, ut ex eorum uerbis hic appensis cuilibet potest esse perspicuum. 195 Ambrosius super illud Luc. uII: Inter natos mulierum non surrexit maior Ioanne Baptista: Nunquid etiam maior est Saluatore? absit! Ioannes enim natus mulieris, Christus autem uirginis natus est: ille corruptibilis uteri sinibus fusus est, iste impollute uulue flore progenitus. Idemque in cap. I Luce, ad illa uerba: Et cogitabat qualis esset ista salutatio: Erubescebat ergo Maria, erubescebat etiam Elisabeth. Et ideo uideamus quid intersit inter mulieris et uirginis uerecundiam. Illa de causa erubescebat, hec pro uerecundia. In muliere modus pudoris adhibetur, in uirgine pudoris augetur gratia. Cyrillus Hierosolymitanus, catech 12: Et nos recipiamus uerbum incarnatum uere non ex uoluntate uiri et mulieris, ut heretici dicunt, sed ex uirgine et Spiritu sancto. Epiphanius, lib. I contra hereses, heresi 30: Ecce uirgo in utero habebit. uirgo autem non appellatur,  que uiro coniuncta est, et nuptiis copulata mulier. Petrus Chrysologus, serm. 117: Ubi sunt, qui conceptum uirginis. uirginis partum mulierum partubus existimant exequandum, cum illud de terra sit, hoc de celo? Clemens Alexand., lib. I, Pedag., cap. 6: Mulieres quidem pregnantes, cum matres facte fuerint, lac emittunt, Dominus autem Christus fructus uirginis. Syricius papa, epist. 2 aduersus Iouinianum, in tomo I conc l.: Per mulierem mors successit, per uirginem salus 196 euenit. Petrus Damianus homil. de Assump. B. u.: Non secutus est dolor partum, quia non precessit libido conceptum. Dictum namque fuerat Eue: In dolore paries filium . Que sententia in aliis matribus uiguit, in Maria uero modum sui iuris amisit. In mulieribus fixa perstitit, in uirgine preuatere non potuit. Origenes, in Leuit. homil. 8: Addi quoque ad hoc etiam illud potest, quod lex ista, que de immunditia scribitur, ad mulierem pertinet: de Maria autem dicitur quod uirgo concepit et peperit. Ferant ergo leges contra mulieres,  uirgines uero ab his habeantur immunes. Denique S. Ephrem Syrus, de margarita pretiosa: Facta est sancta Maria, non iam mulier, sed uirgo et gratia plena. Quod si aliqui mulierem nuncuparunt, statim etiam uirginem appellarunt, ne suspicio aliqua corruptele subreperet, dimidiatumque uocabulum occasionem preberet erroris. Audi Dionysium Areopagitam in Meneis Grecorum: Nostram quidem carnem assumpsit, sed supra humane substantie modulum, etsi enim ex muliere, non tamen ea qualicunque, sed uirgine. Audi Nazianzenum, orat. 35: Natus quidem est, sed etiam genitus erat, ex muliere quidem, ceterum uirgine. Audi denique Chrysostomum, in cap. I Isaie, ad illa uerba: Butyrum et mel comedet: Nec enim in eo singula queque euariabant, et neque in eodem omnia nobiscum communia. Nam quod 197 ex muliere natus sit, commune est omnibus; quod autem ex uirgine, nostra omnium conditione est augustius.

  Nihil prima et eterna generatione sublimius, nichil secunda et incorrupta natiuitate mirabilius. Pulcherrime de hac utraque Christi generatione, diuina scilicet et humana, S. Maximus, hom. 6 de Natali Domini, et hom. 5 in Epiphan.; S. Ioan. Damasc., orat. 1 de Natiu. uirg; Albertus Magnus, in Postillis super cap. II et XI Luce, et super cap. I Matthei; Goffridus uindociencis, in serm. de Pnrif. B. uirginis; Hugo uictorinus, tom. III, collatione tertia de uerbo incarnato; Origenes, homilia 3 in diuersos; B. Thomas a uillian., Conc. 2, de Natiu. u.; et, ut alios omittam, S. Augustinus, tom. X, serm. 18, de Natiuit. Domini, qui est sermo 22, de Tempore, cuius solius uerba, dignissima lectu, hoc loco afferre non piget. Sunt autem huiusmodi: Hac die est natus ex uirgine matre, qui ante secula eternus est genitus ex Deo Patre. In illa natiuitate ex impassibili nascitur Genitore; in ista ex incorrupta  natus est uirgine. Illam solus Pater sciuit ipse qui genuit; hanc in se sola uirgo et mater intemerata cognouit, que uirum in concipiendo non pertulit. In Patre impassibilitas, in matre incorruptibilitas. In Patre perpetua diuinitas, in matre eterna uirginitas. Ex Patre inuisibiliter, ex matre uisibiliter sed incomparabiliter ex 198 Patre, atque incomparabiliter ex matre: quia incorruptibiliter in illa natiuitate Patrem Deum habet sine homine matre; in ista matrem habet uirginem, sed hominem non habet patrem. In illa ceternus est Patris et ceternus auctoris, in ista filius est uirginis, et auctor est matris: ipse enim formauit uterum, qui descendit in uterum; exiuit de utero, et non corrupit uterum, ut qui Deum Patrem habet in celis, uirginem matrem haberet in terris. In illo sine tempore genitus, in ista in fine temporum natus; in illo nascitur sine fine, in ista concipitur sine semine; in illo sine initio generationis, in ista sub conditione legis et  carnis; in illo inuisibilis Deus, in ista uisibilis homo per corpus, quia uerbum caro factum est, et habitauit in nobis ; in illo impassibilis, in ista mortalis; in illo excelsissimus, in ista subiectus; subiectus siquidem iniuriis passionis et mortis, mortis autem crucis. Sic ille.

 Quam fortis hec mulier fuit! De B. uirginis fortitudine summa optime Albertus Magnus in Mariali cap. 101, ubi in hunc modum philosophatur: Quidquid est fortius fortiore, fortius est infirmiore: Beatissima uirgo fuit fortior tribus fortioribus omni uiatore: ergo ipsa fuit fortior omni uiatore! Tres fortiores omni uiatore sunt Deus, mors, diabolus. Humilitas beate uirginis Deum superauit quodammodo, quando eum de celis ad terras humilitate deducens, caritate uinculatum 199 pariter, et humiliatum, et uulneratum in sua uirginitate incarcerauit. Unde : Dum esset Rex in accubitu suo, etc. Et Prou. XXXI: Mulierem fortem quis inueniet? procul, et de  ultimis finibus pretium eius. Ultimi fines sunt deitas et humanitas, maxime a se distantes. Unde fortissima mulier fuit que hec coniunxit. Sic ergo fortitudo beatissime uirginis rigorem fortitudinis, et diuine seueritatis superauit, de quo : Cuius fortitudo similis est rhinocerotis, cuius fortitudo in gremio uirginis mansuescit, et sic patet per quem modum beatissima uirgo Dei fortitudinem superauit. Item, secundus, fortis est mors, cui nemo mortalium resistere potest : Omnes enim morimur, et quasi aque dilabimur super terram, que non reuertuntur. Hac fortior erat beatissima uirgo, que mortem destruxit, sicut enim mors intrauit per feminam, et uitam destruxit, ita et beatissima uirgo fuit destructio mortis, et ita fortior fuit morte. Tertius, fortis est diabolus, de quo dicitur : Non est potestas super terram, que ei possit comparari. Beatissima uirgo fuit fortior illo, iuxta illud Gen. III: Ipsa conteret caput tuum.  Item, actus fortitudinis essentialiter est firmiter adherere. Beatissima uirgo adherebat Deo inseparabiliter. Ergo fuit aliis fortior improportionabiliter. Item, actus fortitudinis est terrenas cupiditates 200 non tantum reprimere, sed penitus obliuisci; hoc autem non contingit in aliquo uiatore in uia, interim quod fomes aliquo modo uiguit; sed solum in uirgine potuit, in qua fomes exstinctus fuit. Ergo habuit actum fortitudinis per modum patrie, et super omnem uiatorem sine proportione. Hec Albertus, l. c., que fere repetit in Biblia Marie super Prou., cap. XXXI. Plura autem de fortitudine B. uirginis sitienti ex Patribus aliisque; auctoribus offerunt Nouatus de Eminentia Deipare, tom. II, cap. 5, quest. 23: Miechouius in litanias Lauretanas, tom. II, disc. 389; Raynaudus in dypthicis Marianis, parte II, puncto 6, num. 18; Posarel, in Corona B. uirginis, lib. III, cap. 5 et alii.

  Monasteria Cisterciensium, que omnia et memorie, et meritis ipsius Matris deuotione debita dedicantur. Cur omnia ordinis Cisterciensis monasteria B. Marie uirgini Deipare a primis illis Patribus dedicata fuerint, causam reddit Cesarius Heisterbacensis, lib. I illustrium Miraculorum, cap. I, his uerbis: Quia cenobium, de quo exierunt , constructum fuerat in honorem beate Dei Genitricis Marie; tam ipsi, quam eorum successores de eodem nouo monasterio  propagati, omnes suas ecclesias in honore eiusdem gloriose uirginis censuerunt esse dedicandas. Sic ille. uerba autem sanctorum illorum Patrum 211 quibus omnes sui ecclesias angelorum Regine deuouerunt, ex libro Definitionum antiquarum, dist. 3, cap. I, desumpta, ut refert Chrysostomus Henriquez in Menologio Cistercienci, die 26 Ianuarii, hec sunt: Quoniam gloriose Dei genitricis uirginis Marie  uita inclyta, mirifica dignitas, sanctitas eximia cunctas illustrat Ecclesias, regulat, et informat; omnes ecclesie nostre conuentuales in ipsius honorem fundentur et merito dedicentur. Hec illi. Licet autem Cisterciensis ordinis ecclesie, et monasteria inuiolabili Patrum Cisterciensium lege consecrata sint Dei Genitrici, obseruat tamen in precitato Menologio, die 15 Augusti, Chrysostomus Henriquez, experientia constare, fere omnia, uel forte omnia in assumptionis B. uirginis memoriam esse dedicata, cum ubique locorum in summo altari inter angelicas turbas celos conscendens depingatur uirgo gloriosa, et omnia que ipse uidit in Hispania et Belgio sui ordinis monasteria, in memoriam assumpt. B. uirg. cognouit esse constructa. Atque idipsum de monasteriis et ecclesiis eiusdem ordinis per Galliam et Italiam mihi testatus est reuerendissimus Pater   P. Ioannes Bona, congregationis reformate S. Bernardi ordinis Cisterciensis nunc abbas generalis.

 Qui et candore habitus. Cum a sue 202 institutionis initio Patres Cistercienses nigris uestibus uterentur, anno salutis 1101, die 5 Augusti, beatissima uirgo Deipara de celo in Cistercium descendit, atque eorumdem habitum de nigro in album colorem mutauit, sub SS. abbate Alberico. Huius autem rei historia sic habet: B. Patre Alberico, eiusque monachis laudes et matutinas horas deuote canentibus adfuit Deipara uirgo, celestium spirituum constipata phalange, preferens manibus candidam et nitidissimam cucullam, quam stupentis Alberici capiti imponit. Sed ecce miraculum miraculo excipitur, simulatque enim habitus ille Alberico impositus est, monachorum in choro canentium cuculle colorem mutarunt, et que antea nigri erant coloris, repente candidissime  instar niuis colore sunt infecte, et statim ex oculis seruorum suorum uirgo beatissima euanuit. Hactenus historia. Pro cuius ueritate et confirmatione multos allegat auctores Chrysostomus Henriquez ordinis Cisterciensis historiographus generalis, tum in Fasciculo sanctorum ordinis Cisterciensis, lib. I, distinct. 2, cap. 2, et tum in Menologio Cisterciensi die 5 Augusti; quem tu consule. uide etiam Coluenerium in calend. Mariano, die 5 Augusti,  2; Benedictum Gononem in Chronico Deipare ad annum Domini 1109; et fundatores nostros Marianos, cap. 9.

203  uirginem nostram potius imitari debuimus. Cum uera ac solida erga Deiparam uirginem deuotio in eius presertim sita sit imitatione uirtutum, nil mirum est si Patres, ardentissime desiderantes quemlibet Christi fidelium uere ac solide eiusdem Deipare uirginis esse deuotum, ad ipsius quoque imitationem nos non tantummodo hortari, sed quodammodo impellere in suis operibus satagerint.  S. Hieronym., t. IX, in serm. de Assumpt.: Amate quam colitis, et colite quam amatis, quia tunc eam uere colitis et amatis, si imitari uelitis de toto corde quam laudatis. S. Ambrosius, lib. II De uirginit.; Sit uobis tanquam in imagine descripta uirginitas uitaque B. Marie, de qua uelut in speculo refulget species castitatis et forma uirtutis. Hinc sumatis licet exempla uiuendi, ubi tanquam in exemplari magisteria expressa probitatis, quid corrigere, quid tenere debeatis ostendunt. S. Ildephonsus, ser. I de Assumpt.: Imitamini matrem uirginem et sanctos omnes quos laudatis, quoniam non tantum illis nostra prodest laudatio, quantum nobis eorum imitatio. Unde sponso magis placet imitator deuotus, quam laudator otiosus, tamen uera laudatio cordis, imitatio est operis. B. Petrus Damianus, serm. in Epiph. Domini: Reliquit nobis Maria exemplum ut sequamur uestigia eius, ut tales simus qualis ipsa fuit. Sic ergo, fratres, ad uerum 204 solem poterimus  peruenire, si uirginis et Stelle nostre uestigia fuerimus imitati. S. Bernardus, homil. I super Missus est: Si uirginitatem in Maria non potes nisi mirari, stude humilitatem imitari, et sufficit tibi. Hugo uictorinus, sermone in quolibet festo B. Marie: Beatam Mariam pro uiribus imitari studeamus, ut eius meritis et precibus cum ipsa glorificari uateamus. Imitemur B. Mariam sub breuitate temporis, ut cum ipsa gloriari mereamur in diuturnitate eternitatis. Paschasius Ratbertus, in exposit. psal. XLIu: Tunc eam  uere diligitis, si imitari contenditis; tunc uere diligitis si eam sequimini moribus et uita ex toto, que nichil aliud quam Deum dilexit. Amedeus Lausannensis, homil. 5 de Laud. uirg.: Effecti morum similitudine similes Genitrici Dei, post eam adducemur in templum Regis et filii sui Absalon abbas, serm. I in Annunt.: Disce, o radix peccatrix, fauilla ignis eterni, disce, inquam, exemplo Marie Deo humiliari, et esse subiectus  omni humane creature propter Deum . Ecce uirga que omni petenti patriam proponitur imitanda. uideat unusquisque an uelit eam imitari, quoniam in uirga furoris flagellabit Dominus eos qui illam contempserint. Anonymus auctor antiquus in Corona quadam beate uirginis, que exstat in bibliotheca uaticana Palatina, num. 3005: Debent, qui digne cupiunt ministrare 205 B. uirgini, ipsam, quantum possunt, in uirtutibus imitari, et saltem a longe currere in odorem unguentorum eius , quia sicut dicit auctoritas: uenerari sanctos, et non imitari, nichil aliud est quam mendaciter adulari. S. Bonauentura, in epistola 25 Memorialium: Ut tua deuotio sit B. uirgini accepta, et reuerentia grata, ipsius puritatem et munditiam omni uirtute, mente et corpore illibate in te ipso seruando, toto conatu nitaris humilitate et mansuetudine eius uestigia imitari. S. Antoninus in Summa theologica,  Iu parte, tit. 14, cap. 24,  4: Imitando beatam uirginem iusti efficimur, et sicut sequendo uirgam ligneam recte scribimus, et alia agimus; ita recta opera facimus, imitando uestigia eius. Mauritius de uilla Probata, in Corona noua beate Marie, serm. 9: Apes habent unum regem, cuius ducatum sequuntur; sic nos uirginem sequamur Mariam, et illam imitemur. Denique, ne longior sim, Gullelmus Paruus, in cap. uIII Cant., loquens cum Ecclesia in persona Dei: Bene piam matrem meam miraris et ueneraris. Sed quia in imitatione totus uenerationis est fructus, imitare quam ueneraris. Sic ille. Plura autem de imitatione Deipare uirginis habes apud Franciscum Arias in speciali opusculo de hac re, ubi eamdem Deiparam uirginem in humilitate, fide, spe, caritate, deuotione, 206 obedientia, castitate, modestia, paupertate cunctis fidelibus proponit imitandam.





NOTAE AD FRAGMENTA MARIANA.


 AD FRAGMENTUM I.

Fragmentum hoc, quod de laudibus beate uirginis ex partu Saluatoris prenotari potest, desumptum est ex Adami nostri sermone I in Ascensione Domini, estque instar puri auri pretiosum.

 Ipsi uelleri mundo immensus candor accreuit. Conspirant cum Adamo nostro S. Petrus Chrysologus, S. Fulgentius episcopus Ruspensis, S. Ildephonsus Toletanus, iique omnes qui communi stylo docent Mariane uirginitatis candorem a diuino partu auctum, uel Deipare uirginitatem a puerperio incrementum capessiuisse, S. Petrus Chrysologus, serm. 142: In tuo partu creuit pudor, aucta est castitas, integritas roborata est, est solidata uirginitas, omnes perseuerauere uirtutes. Ille, quo tibi aucta sunt omnia, nichil minuit; et serm. 175: Feliciter parturit, que uirginitatis coronam magis magisque pariendo conquisiuit, et gloriam; Fulgentius orat. de Laud. B. Marie, ex partu Saluatoris: Creuit partu integritas  corporis potius quam decreuit, et uirginitas ampliata est potius quam fugata; S. Ildephonsus, in 207 libr. De S. uirg. cap. 11: Nunquam mater, nisi quando et uirgo, et postquam mater nobilior et uirgo. Definito tempore, hunc qui uenerat, egredi sentit, et placido egressionis leta processu, aliter procedentem inspicit quam accedentem sciuit. Sue carnis ueritate hunc uidit esse uestitum, et in se sui nitoris ac pudoris integritatem minuisse non sentit, sed potius creuisse cognoscit; Aurelius Prudentius, hymno 11:

Sentisne, uirgo nobilis,
Matura per fastidia,
Pudoris intactum decus
Honore partus crescere?

Goffridus uindocinensis, serm. I de Natiu. Domini: uirgo sancta ante partum, in partu uirgo sanctior; S. Epiphanius, orat. de Laud. uirg.: Etiamnum sum uirgo post partum, purior, si dicere licet,  quam antea; denique S. Augustinus, serm. 10 de Tempore: uirgo partui suo nupsit, uirginitatem dum pareret duplicauit. Quomodo autem Deipare uirginitas ex diuino partu facta fuerit perfectior et auctior, cum uirginitas, tam materialiter quam formaliter, non sit capax augmenti intensiui, plene inter alios explicant Iosephus de la Zerda in Maria effigie Trinitatis, academia 22, sect. 3 et 5; et Theophilus Raynaudus, tum in Nomenclatore Mariano in Glossario ad illud uirginis elogium: Femina concipiendo uirgo reddita, tum in 208 Diphtycis Marianis, parte I, puncto 7, numero 24.


 AD FRAGMENTUM II.

Desumptum est ex sermone quem Adam noster de SS. Trinitate conscriptum reliquit; estque elegantissimis et pulcherrimis Deipare encomiis refertissimum.

 Sed in columna, quam premisimus, intendamus. Mariam etiam columne elogio celebrant Andreas Cretensis orat. 3 de Dormit. B. uirg.; Theophanes, in Meneis Grecorum, die 23 Februarii; Ioan. Geometra, in orat. de Annunt.; S. Bonauentura, in Speculo B. uirg., cap. 3; Albertus Magnus, serm. 2 in Annunt., serm. 3 in Assumpt. et in Mariali, cap. 220; hymnus Grecus apud Buteonem, pag. 131, S. Antonius de Padua, serm. 5 in Dominica post Trinitatem; Bartholomeus de Pisis, libr. I De laud. uirg. fructu 2; et alii, quorum memini in Cesaribus Marianis, in epistola dedicatoria circa finem.

 Quam firma est, cui et celum et terra innititur!  Nam ut libro III Mythologiarum, inquit S. Fulgentius antistes Ruspensis, aliis episcopus Carthaginensis, uerius Fulgentius Placiadas : Celum et terra iam dudum ruissent, nisi Maria precibus sustentasset. Unde Galatinus, lib. uII de Arcanis, cap. 2, cum retulisset ex Rbbi Anchelos totum mundum amore B. uirginis matris Messie a Deo sustentari, subdidit: Mundus enim ipse ob nostras prauas actiones nullo pacto consistere posset, nisi ipsa gloriosa uirgo eum sua misericordia et clementia pro nobis orando sustineret. Sic ille. Cui totidem fere uerbis se subscribit Paulus de Heredia in tract. De conceptione B. uirg. Fauet S. Antonnius archiepiscopus Florentinus, dum in Summa theologica, parte I, tit. 14, cap. 4,  4, ait: Ut hec inferiora uariantur secundum motum lune, ita suis Maria  meritis et precibus sustentat mundum, et quasi regit, unde mundi Regina dicitur. Hec ille. uide Nouarinum in Umbra uirginea, excursu 16, per totum, ubi probans B. uirginem esse mundi totius umbraculum ac munimen, scribit, inter alia, quod ipsa est celi columna, que suis precibus celum fulciat; nec non noster Atlas, que uere et absque ullo fabularum figmento, uniuersum suarum orationum humeris sustinet, ne labatur.

 Que peccati maculam nesciuit. Et quidem etiam maculam peccati originalis ignorauit B. uirgo; a qua, ne ab ea in primo conceptionis instanti  inficeretur, fuit per Dei 210 potentiam ac misericordiam preseruata. Unde in hymnis missalis cuiusdam antiqui, quos affert P. Antonius de Balinghen in Parnasso Mariano, a pag. 23 et deinceps, olim in laudem eiusdem B. uirginis canebatur.



Hec concepta miro modo.
   Est ut rosa cum nitore
   Et ut candens lilium.

Ut fructus exit a flore
   Est producta cum pudore
   Preuenta per Filium.

Sicut ros non corrumpitur,
   Quando in terra gignitur
   Elementi rubigine:

Sic uirgo non inficitur,
   Cum in matre concipitur,
   Originali crimine.

Interim.


Aue, o dulcis Maria,
    Christi mater, et filia,
   Ulla sine macula.

Tu a Deo fabricata
   In conceptu preseruata
   Nulla trahis scelera.

Iterum denique.


Aue, Regina celorum,
   Omni laude dignissima,
   Que concepta es uitiorum
   Sine labe purissima.

Salue, uirgo singularis,
211 uere sacra margarita,
Salue, quia stella maris,
Es sine labe concepta.

Sed plura alibi de hac re. uide interim que scripsi in notis ad Mariale Isidori Thessalonicensis in notis ad orat. 2, n. 5.

 Terribilis demonibus apparuisti. Quam terribilis ac formidabilis sit Deipara demonibus, patet  ex S. Ephrem Syro in orat. ad uirg.; ex S. Cyrillo Alexan., homil. 6, in Nestorium; ex S. Ioan. Damasc. orat. 1 de Natiuit. B. u.; ex Chrysippo Hierosol. in serm. de Laud. uirginis, ex S. Petro Damiano in serm. de Assump.; ex S. Anselmo Cantuariensi hymno 2, de B. u.; ex Honorio Augustodunensi, in serm. de Natiuit. Marie; ex S. Bernardo Clareuallensi serm. In signum magnum, ex S. Amedeo Lausannensi, homil. 2 et 8, De laudib. uirg.; ex Richardo uict., cap. 26 in Cant. cant.; ex Alberto magno in Mariali, cap. 75 et 140; ex D. Bonauentura in Speculo B. uirg., cap. 3, 6, 9, 10 et 12; ex S. Antonino Florentino, Iu parte Summe theol., tit. 15, cap. 14 et 45; ex S. Bernardino Senensi, tomo I, serm. 51, art. 3, cap. 2 et serm. 3 de glorioso Nomine Marie; ex S. Brigitta, lib. I Beuel., cap. 9, 16 et 46, et lib. Iu, cap. 108 et 203, et in sermone Angelico, c. 20; ex Mauritio de uilla Probata, in Corona B. u., serm. 21 et ultimo;  ex Trithemio abbate, lib. I De miraculis B. uirg. in Urticeto; ex Ioan. Gersone tract. 4 super Magnificat; ex Dionysio 212 Carthus., lib. III De laud. uirg., art. 11 et 20, et in Cant. cant., art. 20 et 21; denique ex Ioan. Hailgrino S. R. E. cardinali, in cap. III Cant. ad illud: Statura tua assimilata est palme; cuius uerbis lectorem hic fraudari non patiar; sunt autem huiusmodi: Sicut palma, id est arbor triumphalis Dominice crucis, terribilis est malignis spiritibus; sic beata uirgo merito sue rectitudinis malignos spiritus terret atque expellit.


AD FRAGMENTUM III.

De laudibus B. uirginis, super canticum eiusdem B. uirginis Magnificat prenotari potest hoc fragmentum, quod bonam esse partem ex iis tractatibus, quos Adam noster, Trithemio et Posseuino, testibus, in quosdam sacre Scripture locos elucubrauit, mihi ipsi haud difficulter persuadeo, licet ii  tractatus, saltem integri, a codice Casamariensi, quo uno usus sum, prorsus exsulent, in alicuius bibliothece angulo obliuioni, traditi forsan cum tineis blattisque hucusque pugnantes, uel temporis omnia consumentis edacitate penitus absumpti. Est autem fragmentum huiusmodi, seu potius opusculum Adami nostri pietati erga Deiparam consonum, nec sine magna Mariani affectus accessione a quoquam arbitror legi posse.

 213 Pre ceteris mulieribus est oleo inuisibili uncta. De hac celesti B. uirginis unctione, qua ipsa beata uirgo, non exterius, sed interius inuncta dici potest, non in legalem, sed in spiritualem sacerdotem consecrata; preclare omnino Hugo uictorinus, dum tomo II suorum Operum, in serm. de Assumptione, cum uirgine loquens dixit: Tu filia delicata et omni gratia plena, carissima in deliciis tuis, uncta es ad gloriam decoris tui, et in signum dilectionis. Unctum paritura, et tu quoque uncta es,  ut ipsum in te unguentum prius excellenter effunderet, quod postmodum in utero tuo singulariter acciperet. Sic ille. Preclare etiam Albertus Magnus, dum in Mariali, cap. 100 et 211, scripsit: Beatissima uirgo omnibus aliis improportionabiliter plus habuit unctionis, et pre omnibus consortibus suis oleo exsultationis uncta fuit. Preclare item Amadeus Lausannensis, dum homil. 3 de laud. uirg. hec litteris mandauit: Dei uerbum descendit in uterum uirginis, uterum impollutum, immaculatum, consecratum manu unctionis diuine. Preclare quoque Ioannes Gerson, dum tomo III suorum Operum, tr et. 9, super Magnificat hoc posuit theorema: Maria uespere Iouis sancto et si non fuit insignita charactere sacerdotalis officii, nichilominus tunc, et antea, et postmodum fuit in regale sacerdotium pre consortibus suis inuncta, non quidem ad consecrandum, sed 214 ad offerendum hanc hostiam puram, plenam et perfectam in altari cordis sui. Preclare denique Alanus uarenius  Montalbanus, dum sermone 5, in laudes supersancte Dei genitricis Marie in hunc modum philosophatus est: Legamus Scripturas: inungebantur sacerdotes, prophete et reges, inuncta est uirgo Maria, uelut regina, prophetissa: et longe potiori gradu, que sacerdotio refulgens. Mater quippe Domini erat, quo gradu insignis omnium, cum ueterum, tum recentiorum Patrum superauit dignitates et eminentiam. Erat quippe ius illud maternum, quod uirtute omnes inferiores contineret, superaretque gradus. Nefas erat illam a quoquam heroum superari, que Dominum in suo utero continuisset, que mater Dei et hominis esset, unigeniti Dei Filii, ipsius quoque Dei uiui et ueri, incomparabilis, inenarrabilis, prorsus admirabilis mater. Merito ante omnes dignitate, gradu, ordine efferenda erat, que talem tantumque Dominum in tam sancto utero suo conclusisset. Multoties inunctum fuisse Dauid legimus, id quod de sacrosancta et intemerata uirgine sentiendum est, ut instar magni Dauid Iesu Christi filii sui, fuerit delibuta oleo exsultationis,  oleo Spiritus sancti, oleo sancti et reconditi a seculis sacramenti, pre participibus suis, uncta in conceptu suo, uncta dum unigenitum filium conciperet, et tunc quidem exuberantioris gratie, et omnis consummate 215 perfectionis et deificationis oleo: Hactenus uarenius.

 Columba, in qua manet Spiritus sanctus. Columbe appellationem et proprietates cum Adamo nostro Deipare adaptant tam multi sanctorum Patrum ac sacrorum doctorum, ut, ni breuitas prohiberet, lectori auido ac Deipare cultui ex animo indulgenti longissimum ex iis posset confici inuentarium. Legendi sunt S. Epiphanius in sermone de laud. uirginis, ubi Deiparam uocat columbam puram; S. Sabbas abbas in Meneis Grecorum, die 24 Martii, ubi uocat columbam unicam pulchritudinis incorrupte; S. Proclus Constantinopolitanus, in orat. 6, ubi uocat columbam simplicem; S. Augustinus, tomo X, serm. 35 de Sanctis, ubi uocat columbam  filii sui; S. Ildephonsus, serm. 6 de Assumptione, ubi uocat columbam Spiritus sancti; Isychius Hierosolymitanus, serm. 2 de laud. uirginis, ubi uocat columbam impollutam; Ioannes Eubeus, in orat. de Conceptione Deipare, ubi uocat columbam purissimam; S. Ioan. Damascenus, in orat. de Assumptione, ubi uocat columbam sacratissimam; et in Meneis Grecorum, die 22 Ianuarii, ubi uocat columbam electam, que mentem habuit pennis inauratis spectabilem; S. Germanus Constantinopolitanus in Mariali a nobis edito, pag. 102 et 103, ubi uocat columbam rationalem et purissimam, ob diuinum 216 anime candorem niue candidiorem, celesti sponso unice dilectam, totam omnino ad spiritus rationes formatam, et quasi in spiritum transformatam, que hominibus erroris hiemem iam cessasse ostendit; S. Althelmus Schireburnensis episcopus, in libro De laude uirginitatis, cap. 22, ubi uocat columbam inter sexaginta reginas, et bis quadragenas pellices, que propter perenne puritatis priuilegium  Monarcham mundi, archangelo pronuntiante, Paracleto obumbrante, precordiis tripudiantibus feliciter suscipere meruit; Georgius Nicomediensis, orat. 1 de Presentat. B. uirg., ubi uocat columbam irreprehensibilem, que malitie aucupem deuitauit, eius machinamentis facta sublimior; Michel Psellus, in cap. uI Cant. cant., ubi uocat columbam electam inter animas omnium hominum qui saluantur; Franco abbas Affligeniensis, lib. uI De gratia Dei, ubi uocat columbam sine felle; Amedeus Lausannensis, homil. 6 de laud. uirg., ubi uocat columbam Christi per unionem; Hugo uictorinus, serm. 34, ubi uocat columbam simplicitate; Philippus abbas Bone Spei, lib. III in Cant., cap. 7, ubi uocat columbam sponsi celestis, que propter eternorum absentiam gemuit incomparabiliter, et suspirauit; Guillelmus Paruus, in cap. II Cant., ubi uocat columbam fecundam, uirginitate formosam, cuius pullus singularis fuit Christus; Rupertus abbas, lib. III in Cantica, ubi  217 uocat columbam sine felle, pullos alienos nutrientem, grana candidiora colligentem, in petris nidificantem, gemitum pro cantu habentem, et iuxta Scripturarum fluenta residentem; Honorius Augustodunensis, in Sigillo beate Marie, ubi uocat columbam Christi Spiritu sancto plenam, in quam transfudit Deus Spiritus sancti carismata: Absalon abbas, serm. 1 de Assumpt., ubi uocat columbam de arca Ne egressam, id est de Ecclesia ortam, que ramum oliue tempore diluuii in illam retulit, quia aquis uitiorum mundum inuoluentibus Christum de se incarnatum in Ecclesia effudit; Iacobus monachus, in orat. de Natiu. B. u., ubi uocat columbam incontaminatissimam; Ioan. Hailgrinus S. R. E. card., in cap. II Cant., ubi uocat columbam Dei Spiritu sancto illustratam; Albertus Magnus, serm. 1 de Purificat. B. uirginis, ubi uocat columbam prudentem, simplicem, fecundissimam, generosam; S. Bonauentura in Speculo B. uirginis, cap. 8, ubi uocat columbam  fidelissimam, que inter summum Ne et mundum diluuio spirituali submersum mediatrix exstitit fidelissima; Iacobus de uoragine, in Mariali, serm. 2, littera O et u, ubi uocat columbam innocentissimam, non habentem fel amaritudinis, sed totam plenam dulcedine pietatis; Mattheus imperator Cantacuzenus, in cap. I et u, Cant. cant., ubi uocat columbam unigeniti Filii Dei, in oculis nil habentem iniquitatis, sed omnia pura, omnia decore composita; 218 B. Laurentius Iustinianus, in lib. De casto connubio, cap. 9, et De triumphali Christi agone, cap. 18, ubi uocat columbam Sponsi immaculatam, speciosam, suauem, dilectam atque amabilem; S. Antoninus archiepiscopus Florentinus, in Iu parte Summe theolog., tit. 15, cap. 24, ubi uocat columbam sine felle peccati, dealbatam, niue candidiorem, meritorum splendoribus Spiritus sancti fecundatam, muneribus electam et preelectam ex omnibus; S. Bernardinus Senensis, tomo I, serm. 61, ubi uocat columbam in  foraminibus petre, in cauerna macerie, quia, quandiu uixit, dilatato intuitu, et spatioso uolatu per foramina passionum corporis Iesu Christi, et per cauernam uulneris lateralis, semper in eius doloribus gemuit, et continuo latitauit; Richardus a S. Laurentio, lib. XII De laud. uirg., colum. 952, ubi uocat columbam que, cessante diluuio, ramum oliue in ore suo detulit ad Ne in arcam, Deum humano generi reconciliatum demonstrans; Dionysius Carthusianus in caput I Cant. cant., art. 8, ubi uocat columbam Dei, in qua nunquam fuit radix amaritudinis, felleaue austeritas, sed simplicitas sapientialis inuiolata; Paulus de Heredia, in tract. De concep. B. uirg., ubi uocat columbam felle originalis peccati carentem et a peccato originali mundam; Trithemius abbas in lib. De miraculis beate uirginis in Urticeto, cap. 6, ubi uocat columbam prudentissime 219 simplicitatis; beatus Thomas a uillanoua, in conc. de uisit. B. uirg., ubi uocat columbam celerem, per  montium culmina in uisitatione peruolantem; Mauritius de uilla Probata, in Corona B. uirg., serm. 17, ubi uocat columbam diuinam, candidissimam, que a superno Rege missa, ueniens ad nos, portauit nobis priuilegium nostre reparationis et salutis. Denique, ne longior sim, Ioannes Picus, lib. I in Cant, cap. 13, et lib. III, cap. 3, ubi appellat columbam originali felle minime fermentatam, et columbam Dei, que simplicitatem columbinam, militatem et humilitatem, insuper donorum Spiritus sancti plenitudinem, et eius carismatum omnium abundantiam commode exprimere suffecit: tantam enim horum omnium copiam diuinitas accepit, ut illa propemodum non ad mensuram assecuta uideatur.


AD FRAGMENTUM Iu.

Fragmentum hoc de Maria mediatrice desumptum est ex Adami nostri sermone aureo, quem olim ipse in capitulo Cisterciensi habuit. De titulo autem mediatricis Deipare indito, preter ea que dixi in notis  ad Mariale S. Germani patriarche Constantinopolitani, in notis ad orationem in Annuntiationem, num. 5, uide, si libet, Richardum a S. Laurentio, 220 lib. II De laud. uirg., pag. 86; Albertum Magnum super Missus est, cap. 9 et 10; D. Bonauenturam in Speculo beate uirginis, cap. 8, et D. Antoninum Iu parte, tit. 15, cap. 5 et 13.


AD FRAGMENTUM u.

Desumptum est ex sermone, quem Adam scripsit de Sapientie sabbato, piissimisque affectibus erga sacrosanctum Deipare uirginis puerperium redundat.

 Si inter collactaneos suos me iehsu meus annumeret. Precipui pueri Iesu collactanei , fuerunt S. Ioan. Chrysostomus, S. Fulbertus Carnotensis, S. Bernardus Clareuallensis, S. Dominicus Gusmanius, S. Catharina Senensis, ac B. Alanus de Rupe. D.  Chrysostomo enim, ut habetur in uita Henrici Susonis, cap. 20, Deipara uirgo sancto cuidam homini sese aliquando uisibilem exhibens, sic locuta perhibetur: uade ad filii mei ministrum Henricum Susonium, et dic ei meis uerbis: Quemadmodum litteris proditum est, de preclaro illo doctore Ioanne Chrysostomo, quod, cum puer scholasticus esset, et ante aram se dimitteret in genua, ubi ego ipsa in lignea imagine filium meum in sinu meo lactabam, per eamdem 221 imaginem dixi filio, ut paulisper cessaret. De S. Fulberto, hec ex multis et grauibus auctoribus Gononus in Chronico Deipare ad annum 1020: uenerabilis Fulbertus episcopus Carnotensis, in mortis constitutus periculo propter morbum, quem sacrum ignem uocant, qui eius linguam adurebat, quadam nocte, cum plus solito doloribus urgeretur, uidit illustrissimam Dominam cum magno comitatu et apparatu se monentem, ut aperiret os. Quod cum fecisset, subito puella illa formosissima, nempe Deipara,  lac sacratissimum ex mamilla exprimens, linguam eius omnino refrigerauit et sanauit. Eo sacratissimo lacte Fulberti gene perfuse fuerunt, guttasque in signum miraculi linteolis pretiosis abstergens, adhuc hodie in predicta ecclesia uidere ac uenerari licet. De S. Bernardo Chrysostomus Henriquez Hortensis, in suo Menologio Cisterciensi, die 13 Maii grauissimum hoc adducit testimonium, apud Castellionem hactenus seruatum, et a reuerendissimo domino Edmundo de Cruce Cisterciensi generali iustificatum: In ecclesia S. Beroli castri Castellionis super Sequanam Lingonensis diecesis, quedam imago in ueneratione et honore beate uirginis Marie antiquitus exstitit constructa: que quidem imago S. Bernardo filium suum obtulit miraculose in ecclesia dicens: Bernarde, suscipe puerum meum, totius mundi Redemptorem. Deinde quoque ultra omnem 222 humane nature uirtutem, ac si Christi frater naturalis fuisset, manu dicte imaginis suscepta mamilla illico B. Bernardo sibi deuoto,  ore aperto tres guttas lactis ab eiusdem imaginis mamillis profluentes, miraculose distillabat. Quibus sic susceptis ab eodem dicte imaginis mamille guttis, eiusdem Dei Genitricis orator, et Christi Filii sui professor, ac celestis militie confessor fidelis laudes quamplurimas celorum regine, sancto spirante Pneumate, eiusdem Marie opitulante gratia composuit. De sancto Dominico, ex ipsiusmet Deipare uirginis reuelatione, parte II, cap. 3 sui Psalterii Mariani, refert B. Alanus: Quod cum Dominicus aduersus Albigensium heresim acerrime depugnaret, aliquando in proximam Tolosatibus siluam se recepit, ibique augustissime celorum regine  opem presidiumque ardentibus suspiriis, multo lacrymarum imbre, triduana inedia, dirisque corporis castigationibus, carne sentibus propemodum lacerata, uarieque excarnificata impensius est deprecatus.  Ad fuit tandem conspicabilis benigna Mater, iacentem semianimenque erexit, atque in uirgineos acceptum amplexus fixo osculo dissuauiauit, castissimisque uberibus appressit. De S. Catharina hec ex Ioannis Gauaston Opere de SS. Tertiariis ord. Predicatorum litterarum monumentis 223 consignauit Hiacynthus Choquetius in Lib. de uisceribus Maternis beate uirginis erga ordin. Predic., cap. 5: Inter preclara celi munera, quibus lectissima uirgo Senensis Catherina, eximia omnium uirtutum gloria toto orbe celebris, enituit; ac presertim e plurimis Mariani amoris argumentis, non postremum locum habet, quod angelorum Regina celo ad eam lapsa, post suauissima colloquia, post oscula uereque maternos amplexus, sacratissimis suis illam uberibus aliquando admouit et ut uirgineo lacte non solum labra prolueret, concessit; uerum etiam ut ipsum misericordie sinum celestis nectaris deliciis ebria, ueluti exhauriret, ingenti munere donauit. Denique  de Alano hec in suo opusculo De rosario B. uirginis scriptis tradit Iodocus Beysselius: Circiter annos Domini 1470, deuotissimus doctor Alanus de Rupe, Dominici Patris, ut professionem ita pietatem erga Christiparam imitatus, antiquatam pene, et aliquot seculis deficientem Coronariorum fraternitatem in lucem reuocauit, utique; eiusdem diue monitu. que quondam Dominicum ad hoc ipsum impulerat, Et post multa: Quod autem addunt, omnem fidem exsuperat: uirginem diuam exerio ubere lactis copiam Alano oranti aliquando et contemplanti in os fudisse. Quo non penetrat Marie pietas? putaret merito quiuis hec non uero quidem similia esse, nisi diligere iustos ac pios, quanquam 224 mortales, potissima superiorum natura esset. Hec Beysselius. Neque a pueri iehsu Collactaneis segregabo clericum illum in Deiparam uirginem mire deuotum, cui eadem Deipara uirgo pari munere beneficium lactationis exhibuit, ut lib. uII, Speculi historialis  cap. 84, memorat uincentius Beluacensis in hunc modum: Clericus quidam, sup etente rerum copia, seculo deditus, matris Dei amorem, et reuerendam eius memoriam, sic animo eius indixerat, ut quamcunque ecclesiam ingressus, uel per ecclesiam ei contingeret transitus, nulla seculi sollicitudo, nulla subripere posset obliuio, quin cum omni deuotione et humilitate genuflexus diceret: Beatus uenter, qui te portauit, Christe, et beata ubera, que te lactauerunt, Dominum et Saluatorem nostrum. Hic aliquando molestia corporis tactus, tantum dolor inualuit, ut linguam suam, et labia dentibus commanducaret; idipsum de membris suis facturus, si permitteretur. Cumque iam lingua et labiis penitus consumptis, uehementer a suis in aliis membris teneretur, iaceretque horrendus aspectu, sensibus corporis exemptus, uidit iuxta lectuli sui caput, personam consistere pulchra facie, et reuerendo aspectu, que  angelus eius erat egroti sui erumnas deplorans, in hunc modum lamentari  uidebatur: Quid, o Domina misericordie, fons pietatis? Hoccine est glorie et gratie salutatorium, 225 heccine est lingua in beatificatione uentris, et uberum, et partus tui, longo usu et ardenti affectu sic assuefacta, ut pene nichil aliud sonaret: Domina, Domina? Si tu dees tuis, quis aderit suis? non sic, Domina, non sic ad nichilum deueniet species hominum, si in te non incipiunt habere refugium. Hec cum angelus diceret, apparuit mater Dei, et quasi satisfaciens de negligentia in seruulum suum, de qua insimulabatur, ad lectum egri propius accedit. Extracto igitur ubere, uisa est immittere in os eius lactis rerem suauissimum, unde subito lingue integritatem et labiis antiquum decorem, et in toto eius corpore pristinam reddidit sanitatem. Redditisque sensibus continuo surrexit sanus et incolumis, et factam circa se misericordiam, etiamsi lingua taceret, repentine uite et morum mutatione cepit predicare: etenim se et sua Dei seruitio mancipans, de cetero  uitam duxit religiosum. Hactenus uincentius.


AD FRAGMENTUM uI.

Fragmentum hoc de protectione atque imitatione Deipare uirginis, exscriptum ex Sermone, quem Adam noster de confessione scripsit, pretiosum magis quam amplum est. Ne uero boni doni particula quempiam preteriret, illud apposui.


226 AD FRAGMENTUM uII.

Fragmentum hoc de laude uirginis matris, quo Adam noster suam erga Deiparam pietatem abunde clarescere fecit, exsulat prorsus a ms. codice Casamariensi, quo usus sum: exstat autem sub nomine Adami abbatis Persenie apud Godefridum Tilmannum Carthusie Parisiensis monachum in Allegoriis in locos utriusque Testamenti, super librum Ecclesiastici, ex quo mutuo acceptum supra appendi.

 uirgo sane nostra est oliua. Deipare uirginis cum oliua similitudinem , late etiam prosequuntur Absalon abbas, serm. de Natiuit. B. uirginis; Philippus abbas Bone Spei, lib. Iu in Cant., cap. 30; Honorius Augustodunensis in Sigillo B. M.; Iacobus de uoragine, in Mariali, littera O, serm. 2; D. Antoninus, III parte Summe theologie, tit. 31, cap. Iu; Bernardinus Bustensis, in Mariali, serm. 2, de Assimilatione beate Marie; Mauritius de uilla Probata in Corona Beate uirg. serm. 22; et latissime omnium Richardus a S. Laurentio, lib. XII De laud. uirg., a pag. 951 et deinceps.

 Periculosum est ergo ad punctum ab illa discedere. Quod probe agnoscens S. Ildephonsus 227 lib. II De uirginit. S. Marie, cap. 4: ueni, inquit, mecum ad hanc uirginem, ne sine hac properes ad gehennam. ueni, abscondamur sub uelamento uirtutis eius, ne induaris confusione sicut diploide. Sic ille. Et quare Lucifer demon effectus, et angeli e celo in infernum delapsi sunt, nisi quia  a beata uirgine discesserunt, illam, ut futuram Dei Matrem, colere nolentes, sicut Deus preceperat illis? Quare item Iudei a Deo reprobati, tot mala et calamitates, ut uidemus, patiuntur; nisi quia  a B. uirgine recesserunt, illi, ut Messie matri, famulari renuentes? Hinc sanctus Anselmus, cum Maria loquens: Omnis, inquit, a te auersus necesse est ut intereat. Sicut enim pietas, et conuersio in uirginem signum est eterne predestinationis, ita auersio a uirgine, et defectus pietatis in eam, signum est eterne reprobationis. Ad quod Salomon in persona uirginis loquens dixit : Qui in me peccauerit, ledet animam suam; omnes qui me oderunt, diligunt mortem. Unde S. Bonauentura in Psalterio B. uirginis inquit: Qui digne coluerit illam , iustificabitur, qui autem neglexerii illam, morietur in peccatis suis. Hoc etiam  idem Ioan. Carthagene, hom. 2, de Cultu et 228 deuotione erga B. uirginem significare uidetur. Ecclesiasticus beatam uirginem cum rosa componit dicens: Quasi plantatio rose in Iericho. Etenim sicut ad rosam frequenter apes conueniunt, et eius uirtute fruuntur, atri uero scarabei fragrantiam odoris illius ferre non ualentes, longe ab ea discedunt; ita predestinati, uelut argumentose apes, ad mysticam rosam Marie conueniunt, ut mira eius uirtute fruantur, reprobi uero tanquam spurcissimi scarabei eximie sue sanctitatis fragrantiam sustinere non potentes ab ea longe se sequestrant. Quis uero referre ualeat quot mala, miserias, calamitates secum conuehat iste a Maria Deipara atque ab eius cultu et pietate recessus? B. Petrus Damianus, lib. uI, epist. 32, reddens rationem quare quibusdam monachis, qui a Deipara discesserant, solitas eius laudes intermittendo, innumerabilia prorsus mala, nullo iuuante remedio, acciderent, ait inter alia: Quia matrem  uere pacis de suo monasterio proiecerunt, dignum est ut inquietis calamitatum, tribulationumque procellis atque turbinibus agitentur. Sic ille. Et quid sumus sine Maria, nisi pisces sine aqua, naute sine sidere, corpus sine collo et sine capite? Hinc Mauritius  de uilla Probata, in Corona B. uirginis, serm. 27, afferens illud Ecclesiastici XXIX: Initium uite hominis aqua et panis; et per aquam beatam uirginem intelligens: Sicut, 229 inquit, pisces non possunt uiuere sine aqua, ita nos male haberemus sine beatissime uirginis gratia. D. Bernardus, homil. 2 super Missus est, de Maria sub sideris nomine sermonem habens, merito exclamat: O quisquis te intelligis in huius seculi profluuio magis inter procellas et tempestates fluctuare quam per terram ambulare, ne auertas oculos a fulgore huius sideris, si non uis obrui procellis. Et Philippus, abbas Bone Spei, lib. II in Cant., cap. 7 ad illa uerba: Collum tuum sicut monilia, in hunc modum fatur: Ipsa  est, que inuenitur Christo capiti sic subesse, ut non sit dubium reliquo etiam corpori superesse; et ipsa inter caput et corpus uidetur locum medium obtinere, nec ad Sponsum filii sponsi possunt nisi matre mediante pertinere, presente ipsa nobis sponso bonum est adherere, absente uero non possunt membra capiti  coherere. Et sane sine Maria quid boni esse potest miseris hominibus?

O amena uite uena,
(canebat dulcissime in hymno suo ad beatam uirginem beatus Hermannus, seu Iosephus Steinueldensis,

Languet mea mens egena,
Nil est ualens, te non habens,
Perit uadens, male tabens;
Gaude, uirga, nunquam arens,
Aret autem tui carens.
230 Ita ut anonymus auctor, in Corena B. uirginis, que ms. exstat in bibliotheca uaticana, cap. 3, uerissime scripserit: Hec  est mulier, que ubicunque non est, non est nisi gemitus et egestas : Ubi non est mulier, ingemiscit egens; ubicunque enim non est Maria per gratiam, non potest esse nisi miseria et egestas. Sic ille. Faxit igitur Deus, ut nunquam a beata uirgine, per eius cultus obliuionem, ac pietatis intermissionem,  uel ad punctum monumentumque discedamus, ne in ea mala ac incommoda incurramus in que ab ea discedentes eiusque cultum negligentes incurrunt.


LAUS DEO AC uIRGINI DEIPARAE.




ANNO DOMINI MCCu
PETRUS PICTAuIENSIS PARISIENSIS ACADEMIAE CANCELLARIUS





NOTITIA


Petrus Pictauiensis, Petri Lombardi Sententiarum Magistri fidelis discipulus, postea celeberrimus in Academia Parisiensi theologie magister, eiusdemque Academie cancellarius, claruit uite meritis et doctrina ab anno 1160, quam posteris exhibuit uariis uoluminibus. Distinguitur ab altero eiusdem etatis, qui S. Petri Cluniacensis abbatis discipulus fuit. Scripsit autem iste Sententias libris quinque eruditas, atque ex sanctorum Patrum operibus delibatas, quas postea dente satis maligno arrodere ausus est Gualterus, prior Sancti uictoris Parisiensis, in eo opere quod inscripsit: Contra quatuor  Gallie Labyrinthos, Petrum Abelardum, Gilbertum Porretanum, Petrum Lombardum, ipsumque Petrum Pictauiensem. Opus istud uetustis, ipsique auctori ceuis exaratum characteribus, Nicolaus Camusat Trecensis canonicus, eruditorum omnium propriaque fama dignissimus, haud diu ante obitum, transmisit ad dominum Lucam Dacherium, in mutui amoris tesseram, unde transcriptum, procurauit edendum Hugo Mathoud, monachus benedictinus Congregationis Sancti Mauri in Gallia, Parisiis in fol. anno 1655, apud Simeonem Piget, uia Iacobea sub signo Prudentie, inscriptum: Petri Pictauiensis in Academia Parisiensi professoris et cancellarii, Distinctiones seu Libri sententiarum quinque. Epistola eiusdem ad dominum Guillelmum, Senonensem archiepiscopum, incipit: In deserto manna colligentes, alius integrum gomor, alius plus, alius minus, pro sua quisque auiditate colligebat, etc. Distinctionis I, caput 1, quod Deus sit et unus. Inuisibilia Dei per ea, que facta sunt, intelligibilia conspiciuntur. Creatura mundi homo dicitur, propter excellentiam quam habet ad creaturas, et conuenientiam quam habet cum eis, etc.

Quo Petrus se subtraheret scholasticorum emulorum dicteriis, hanc Summam Theologie sue, Guillelmo, archiepiscopo Senonensi et postea Remensi nuncupauit, uti Historiam ecclesiasticam eidem Petrus Comestor nuncupauerat, idque an. 1170 uel circum circa. Erat autem eo tempore cancellarius Academie Parisiensis, in qua per triginta et octo annos theol. publicus postea professor exstitit, ut patet ex elogiis ipsi scriptis a Claudio Hemereo doctore socioque Sorbonico, in libro De Academia Parisiensi, pag. 40, ex Chronico ms. Alberici ad annum 1169: Parisiis post magistrum Petrum Manducatorem, magister Petrus Pictauinus cathedram habuit theologiam. Composuit autem has Sententias. Guillelmo Senonensi archiepiscopo ante annum 1175 dicatas, cuius sub anni finem a sede Senonensi ad Remensem translatus est. Et Hemereus citatus pag. 115: Magister Petrus Pictauinus, qui annos duodequadraginta theologiam Parisiis legit, ut supra retulimus ex Chronico. Ad eum missa est epistola Innocentii III de querela comitisse Blesensis et capituli Carnotensis, que citatur cap. ex parte, De uerborum significatione, una cum decano Parisiensi, et Ioanne abbate Sancte-Genouefe, qui fuit successor Stephani Tornacensis. Exstat eius mentio in quadam littera Mauritii episcopi tradita canonicis uictorinis, pro terminis annualium recipiendorum ex prebendis Ecclesie Parisiensis, sub dato 1196. Celestinus papa constituit Petrum cum Hugone Clementis decano Parisiensi, pacificatorem eius litis que uertebatur inter monachos S. Eligii in insula Parisiorum, et canonicos Sancti-uictoris, de decimis uini et grani apud uitriacum: et de instrumento ea de re exarato, pendet adhuc illesum sigillum Pictauini, cum hac perigrapha: Sigillum Petri Pictauini, cancellarii Parisiensis. Asseruantur in bibliotheca Sorbone, Sermones eius et Allegorie ordinarie super tres libros legis Mosaice, Exodum, Leuiticum et Numeros, etc. de quibus supra. Hucusque Hemereus.

Idem de illo Chronicon ms. Alberici ad annum 1205: Obiit magister Petrus Pictauinus, cancellarius Parisiensis, qui per annos duodequadraginta theologiam legerat Parisiis, etc. Predictus uero Pictauinus fecit librum De theologicis sententiis ad eumdem archiepiscopum Guillelmum, cuius etiam habentur sermones, Distinctiones et Postille: et qui pauperibus consulens clericis, excogitauit arbores Historiarum ueteris Testamenti in pellibus depingere, et de uitiis et uirtutibus similiter disponere.

Exstat etiam quoddam opus eius in bibliotheca uictorina, littera D. I, continens in codice optime note, scilicet, Distinctiones Psalterii secundum magistrum Petrum Pictauiensem, quarum prologus incipit: Facies mihi tentorium in introitu tabernaculi, pretiosis coribus contextum. Tabernaculum, quo Deus in nobis habitat, etc. Ibidem insignis Commentarius Petri Pictauiensis ac primus forsitan qui unquam in Magistrum Sententiarum factus sit, aliud opus ab ipsis Sententiis Petri Pictauiensis. Incipit prologus: Summa diuine pagine in considerandis consulit et agendis, id est, in fidei assertione et morum conformatione, etc. Cupientes, etc., ut apud Magistrum Sententiarum. More scribentium premittit Magister premium, et hec est continentia premii, etc. Quamuis Hugo Mathoud, benedictinus monachus, hoc opus unum atque idem cum Sententiis eiusdem Petri, quas edidit, asseruerit, dicens: Quod tantum in paucis uariat ille codex ms. uictorinus ab allegato Trecensi edito, hoc excepto quod uictorinus nonnunquam mutilus est, ac in eo deficit epistola preliminaris ad Guillelmum Senonensem archiepiscopum, aut saltem fugit oculos satis tumultuarie legentium. Opus autem Sententiarum Magistri Petri Pictauiensis, incipiens in Deserto manna colligentes, etc., anonymum etiam ms. est in bibliotheca S. Ebrulphi, ordinis diui Benedicti, littera T. 9. Denique omnia fere uel pleraque opera Petri Pictauini exstant mss. in bibliotheca Clareuallis, nempe Sententie magistri Petri Pictauini, Distinctiones Petri Pictauini in Psalterium et Allegorie super uetus et Nouum Testamentum, ut ex accurato illius catalogo anno 1664 confecto, quem apud me habeo, intellexi. Allegorie Petri Pictauini super Tabernaculum Moysis, mss. Cantabrigie in bibliotheca Pembrochiana, cod. 75. Eiusdem Allegorie super Biblia, mss. priuatim in bibliotheca baronis Lumleii, cod. 231. Porro bibliotheca eadem S. uictoris Parisiensis littera SS. 18, a fol. 85, usque ad 180: Summa Petri Pictauiensis de mysteriis Incarnationis Christi, etc., incipiens: Qui parce seminat, parce et metet: et qui seminat in benedictionibus, de benedictionibus metet uitam eternam. Ideo ut nos in futuro metamus, seminarium uerbi Dei proponimus, etc. Sed tractatus hic 400 annorum, ob anonymitatem incertus est; nomen auctoris recentiore manu adiectum est. In eadem bibliotheca Sancti uictoris Sermones magistri Petri Pictauiensis, mss. littera QQ. 20, codice optime note, ubi sub initium codicis charactere antiquo, Sermones per anni circulum cum exceptionibus magistri Petri Pictauiensis. Tum sub codicis medium, syllabus seu index sermonum eiusmodi, numero LXuIII, post quem sequitur: In hac medietate libri continentur Sermones quidam per anni circulum, et notule excerpte de Sermonibus magistri Petri Pictauiensis cancellarii Parisiensis, et magistri Stephani presulis Cantuariensis, et de aliorum tractatibus, que omnia circa curam animarum sunt necessaria, sicut inferius patebit. Deinde sequitur: Incipiunt Sermones quidam per anni circulum et quedam notule excerpte de Sermonibus magistri Petri Pictauiensis, cancellarii. Corpora sanctorum in pace sepulta sunt. Si unius sanctorum preeminentiam et laudes, et ingenium exercitatum et lingua erudita sufficienter explicare non potest, etc. Eiusdem aliud opus in eodem codice sub finem, litteris rubricatis, bone note: Incipiunt Sermones magistri Petri Pictauiensis. Primus est in festiuitate omnium Sanctorum. Sancti per fidem uicerant regna, etc. Certo certius est quod sancti omnia regna mundi uicerunt, et precipue illi duodecim duces, etc.

Cum uero theologiam per annos triginta octo Petrus docuerit, nulli dubium esse debet, quin senex uixerit. Subscripsit cuidam instrumento seu charte Mauricii Parisiensis episcopi anno 1184 hoc modo: Astantibus Mauricio Parisiensi episcopo, archidiacono, etc., Petro Pictauiensi. Scripsit anno 1196, ut cancellarius, quoddam instrumentum domus construende Paruo Ponti adherentis, quo tempore Hugo Clemens eiusdem Ecclesie Parisiensis decanus erat. Senio tamen confectus, obiit anno 1205. De quo Albericus in Chronico ms citatus antea, et scriptor Historie Uniuersitatis Parisiensis seculo XII.

 Ceterum ut aliorum ex lapsu sibi caueat Lector, notandum duxerim, fuisse alios duos Petros Pictauinos seu Pictauienses, preter istum Academie Parisiensis cancellarium, ab eius etate non multum discrepantes. Primus horum discipulus Petri uenerabilis abbatis Cluniacensis, cuius opusculum quoddam habes in bibliotheca Cluniacensi  . Alter Sancti uictoris ad muros Parisienses, canonicus regularis diui Augustini, cuius opus De penitentia seu confessione ibidem asseruatur. Hoc Penitentiale ibidem cum expresso nomine auctoris in codice optime note, littera II. 13, inscriptum, Penitentialis F. Petri Pictauiensis canonici Sancti-uictoris. Item littera QQ. 12, cuius hic titulus a me excussus, litteris rubricatis 400 annorum antiquis: Compilatio presens materiam habet confessionem, nullum materie profitetur auctorem: sed tot habet auctores, quot habet auctoritates. Incipit autem: Hunc modum et curam huiusmodi habent quidam confessores, etc., nec magne prolixitatis est At manu prorsus recenti que uix 20 annorum est, sub codicis initium Petro Pictauiensi canonico Sancti-uictoris, ex fide alterius ms. codicis antiqui attribuitur, qui fuit olim Alexandri Petauii senatoris Parisiensis, de quo sic loquitur Iacobus Petit in Theodoro Cantuariensi tomo I, pag. 341. Qui in ms. codice u. el. D. Alexandri Petauii, uocatur Petrus de Sancto-uictore, hoc enim habetur in fine codicis: Explicit Penitentiale magistri Petri de Sancto uictore, emendatum a magistro Iacobo eiusdem Sancti uictoris canonico. Hic Petro Pictauiensi nostro, qui anno 1205 obiit, posterior etate exstitit: quippe qui scripsit post Prepositiuum et Ioannem Beleth, quos citat, imo post Petrum Cantorem, quem in suo Penitentiali imitatur, in multis tam uerbis quam sententiis et similitudinibus: quod adnotasse sufficiat. Philippus Labbeus erudite agit de duobus istis Petris, qui Pictauienses dicuntur, in Noua Bibliotheca mss. Librorum Latinorum, Grecorum et Gallicorum, seu specimine lectionum antiquarum Grecarum, Latinarum et Gallicarum, quam ex mss. potissimum codicibus regie Galliarum bibliothece, anno 1653, in-4, Parisiis edendam curauit apud Ioannem Henault, parte II, pag. 25, huius bibliothece, his uerbis: Magistri Petri Pictauini, Parisiensis Academie cancellarii Glosse super Sententias M. Petri Lombardi preceptoris sui ex codice uictorino D. 1, in quo eiusdem Distinctiones in Psalterium. Illi ferme suppar exstitit Frater Petrus Pictauiensis, abbatie Sancti uictoris canonicus, cuius Penitentialis liber ms. inuenitur in eadem instructissima bibliotheca, una cum altero Penitentiali magistri Petri de Flamesburgo, eiusdem cenobii canonici. Hec loco citato Labbeus. Agit autem De tribus istis Petris Pictauiensibus, paucis quidem, sed erudite ac distincte, Carolus Dufrenius du Cange in Indice auctorum quem premisit Glossario medie et infime Latinitatis, col. 138.



PETRI PICTAuIENSIS ACADEMIAE OLIM PARISIENSIS CANCELLARII SENTENTIARUM LIBRI QUINQUE In lucem primum editi ac notis adornati opera et studio Domni Hugonis MATHOUD, monachi Benedictini congregationis S. Mauri.






PRAEFATIO AD LECTOREM HUIUS OPERIS LECTIONI NECESSARIO PRAEMITTENDA.

 Spe frustratus quam in conquirendis aliis Pulli operibus multus conceperam  , ut debita mole sententiarum illius uolumen, prelo proxime supponendum, minime careret, coactus sum in alios eiusdem schematis auctores animum et oculos intendere, aliquem ex illis delecturus Pullo comitem, ne solitarius excurreret. Occurrere duo probatissime  note, nec Roberto dispares, cum etate, tum scribendi charactere: prior, Robertus de Mileduno, in bibliotheca uictorina religiosius asseruatus; alter, Petrus Pictauiensis, fidus Magistri Sententiarum discipulus, Parisiensis academie cancellarius, et in ea celeberrimus magister, quem uetustis ipsique auctori ceuis characteribus exaratum Nicolaus  Camuzatius, Trecensis canonicus, eruditorum omnium suaque fama dignissimus, non diu ante obitum transmisit ad sodalem meum Lucam Dacherium, donarium insigne, mutuique amoris tesseram. Arridebat, quia mihi lectione prior, uictorinus ille codex Roberti de Mileduno; iamque calamum ornandis illius cunis aptaueram, cum mihi relatum illius cenobii mystas, ad quos attinet liber, hac cura magis utiliter defuncturos, uelle domestico fetui obstetricari. Non reluctatus  alterius partum, Petri scilicet Pictauiensis, urgere non distuli, conatu nec perfunctorio, nec, ut reor, inutili. Scripture sacre loca, et SS. Patrum sententias, quas frequentiores habet, sidereis notis ad marginem indicaui. Utriusque consensum preceptoris et discipuli, qui certe perpetuus est, identidem adnotaui, grato quidem Lectori studio, sed auctori maxime profuturo; cuius fame quam in plerisque lubricam habet, consultum uolens,  nichil satius duxi quam ut illum sibi doctrine ducem ostenderem, quippe quem antesignanum theologorum omnium hactenus uenerata est schola. Quo enim anathemate reprobandus qui Magistro Sententiarum dictanti scribentique proximus, nec citra pertinaciam, hesit? Aut si damnare liceat cum in quibusdam uisus est aberrasse a tramite ueri, quis non equius succenseat Lombardo cecutienti, a quo ne uel latum unguem deflectere, discipulo religiosissimum erat? Et hec mihi causa ubique huius operis citandi Magistrum ut uadem eius, cui preluxit publice dictatis et priuatis colloquiis.

Post tot in marginibus notas, que quo breuiores, eo maxime placent aliis obseruationibus supersedendum esse sic mecum censui, ut et pauci sint qui non ita sentiant, cum presertim aduerterint nichil fere reperiri in auctore utraque dignum anchora, et cui magis assidere debeat Lectoris animus, quod prius non exstet in Magistri Sententiis, et scriptorum ad  illas commentariis, aut emendatum, aut illustratum, aut saltem doctorum ungue notatum: cuius ultimi generis selectos habes articulos ad calcem ultimi libri sententiarum eiusdem Petri Lombardi, in quibus singularis audiit apud omnes, nec immerito schole repudium passus. In quos cum pariter impegerit auctor, frustra tentassem mederi morbo presentioribus remediis, quam quos facile comparabis apud omnes et singulos qui predictis Magistri Sententiis elucidandis longissimam operam impendere. Ne tamen silentio nostro hereant incauti, putentque in gratiam auctoris me consulto dissimulasse aut reticuisse illius menda non pigebit ea saltem hic recensere que uulnus infligunt, aut ab communi theologorum orbita deflectunt.



IN PRIMO LIBRO.

I.---Ad caput 22. Quedam habet de imagine in diuinis, que sumus infra producturi, dum Waltero fiet satis, solitis dicteriis auctorem exagitanti, et  cuius solius gratia hic recensemus.

II.---Ad caput 31 et alibi. Constanter asserit Spiritum sanctum seu Deum, ipsam esse caritatem in anima residentem; et preter eam, nullam aliam creatam et habitualem reperiri; errantem Magistrum secutus lib. I. Sent., dist. 17,  B, etc., quemque merito schola Parisiensis damnauit, et in angulum reiecit.

III.---Ad caput 33. Docet cum Magistro I, dist. 24, quod nomina numeralia in Deo nichil ponunt, sed tantum excludunt. Hesit tamen in hoc nomine Trinitas, seu Trinus, de quo non audet diffinire an tantum sit exclusiuum, sicut hoc nomen Unus cum tamen de utroque parem esse rationem, ambigat nemo. Spectare potuit, preter laudatum ab ipso Ambrosium, quemdam Hilarii locum libro De synodis, ubi explicans formulam fidei in concilio Sardicensi  editam, innuit diuinam substantiam respuere numerum. uerum apud utrumque sensus is esto, Non plures in Trinitate deos esse, sic enim ad naturam, ut ad personas non respiciant illi SS. Patres.



IN SECUNDO LIBRO.

Iu.---Ad caput. 4. Quantum ad meritum angelorum et consecutionem essentialis premii, cespitat cum Magistro II, dist. 11, cuius opinio anathemate Parisiensi feritur.

u.---Ad caput 9. Sic gratis disserit de Adamo: Tunc legitur interfuisse curie angelorum, et prophetasse de diluuio, et multis aliis; sed non postea.



IN TERTIO LIBRO.

uI.---Ad caput 13. Censet confessionem esse sacramentum ueteris Testamenti, nec efficere quod figurat; sicut nec coniugium. Cui spurio fulgore preluxit Magister Iu, dist. 2,  1. Quantum ad coniugium, sic: Alia remedium contra peccatum  prebent, et gratiam adiutricem conferunt, ut baptismus: alia in remedium tantum sunt, ut coniugium. Et eiusdem libri dist. 22,  ultimo, sic habet de utroque: Sacramentum penitentie sicut et coniugium ante tempus gratie etiam a primordio humani generis fuit: utrumque enim institutum fuit in primis parentibus. Cuius opinionis uel medelam, uel censuram uideas apud sententiarios.

uII.---Ad caput 16. Sic auctor: Sacerdos peccatum non soluit nec quantum ad penam, nec quantum ad reatum; sed soluit et dimittit, id est ostendit esse solutum et dimissum a Deo quantum ad reatum, communis Magistro lapsus Iu, dist. 17 et 18. Plura uidesis in Obseruat. ad cap. 13 partis quinte Roberti Pulli  .

uIII.---Ad caput 24. Consequenter quidem, sed male disserit hoc modo de caritatis augmento: Charitas enim secundum se nec intenditur nec  remittitur, sed secundum effectum; sic sibi preeunte Magistro I, dist. 17,  H. Charitas penitus immutabilis est, nec in se augetur uel minuitur, nec in se recipit magis uel minus; sed in homine uel potius homini augetur et minuitur, et magis uel minus datur uel habetur, etc.



IN QUARTO LIBRO.

IX.---Ad caput 2. Ex circumcisione remittebatur tantum originale peccatum; sed nec gratia adiutrix ad bene operandum conferebatur, nec uirtutes augmentabantur; quod totum fit per baptismum, preter remissionem originalis peccati. Qui neuus etiam apud Magistrum eminet 4, dist. 1,  K. Ibi enim, in Circumcisione, peccata solum dimittebantur, sed nec gratia ad bene operandum adiutrix, nec uirtutum possessio, uel augmentum ibi prestabatur, ut in baptismo, etc. Inter selectos errores hic annumeratur.

X.---Ad caput 3. Ceremonialia fuerunt instituta  propter significandum, non iustificandum, etsi ex caritate fiant. Quo obice redditur etiam inequalis doctrina Magistri 4, dist. 1,  B, et proinde in angulum reiecta a censura Parisiensi. Sibi tamen medetur auctor, uergente ad finem eodem capite.

XI.---Ad caput 10. Plurima uersat hoc capite, et seqq. Petrus quantum ad existentiam humanitatis assumpte, ob que plures habuit sibi infensissimos, et presertim Walterum a S. uictore, qui libro peculiari, Contra quatuor Gallie labyrinthos, Petrum Abelardum, Gilbertum Porretanum, Petrum Lombardum, ipsumque Petrum Pictauinum. Tot in eum susurris deseuiit, tot dicteriis lacessiuit, ut ire non minus quam ueritati indulsisse uideatur. Censet autem Christum ut hominem non fuisse aliquid, sed alicuius, id est nature humane; nec fuisse constantem ex anima et corpore uelut partibus  sui, licet eas assumpserit, ut in illis appareret uisibilis. Quandiu, inquit, uiuebat Christus, non erat aliquid ex anima et carne: Sed qua ratione id opinatus sit, prodit ipse: Si ergo ibi notetur unitas persone, uerum est quod Christus secundum quod est homo, est aliquid: id est ipse eus homo est aliquid. Si uero notet causam uel conditionem, falsum est. Non enim humanitas facit eum quid, nisi quasi per uiolentiam, sicut quidam dicunt, huic nomini aliquid imponamus significationem aliam quam substantie; ut secundum quod est homo est aliquid, id est alicuius modi, alicuius nature. Cuius opinionis fundamentum habes et exemplum apud Magistrum 3, dist. 6,  F, ad quod grauiter offendit discipulus; ut nec desint qui facile putent eum esse ex illis quorum gratia rescripsit Alexander III ad archiepiscopum Remensem lib. u. Decretal., titulo De hereticis, cap. 7, Cum Christus. Ex hac autem opinione non pauca deducit auctor, que Christiane,  ueritati possent officere, nisi benignius, ut decet, explicentur. Hac de re consulendi theologi qui in predictam et sequentem Magistri distinctionem scripsere, et presertim antiquiores, quibus, ut de re suo tempore controuersa, uberior erat dicendi seges. Indicantur tantum in margine loca, tum que Walterus suo pumice tersit, tum que rudioribus nonnichil negotii facessere possent.

XII.---Ad caput 21. Quedam habet circa potentiam qua Christus potuit animam deponere; in que Walterus, qui supra, cenobita uictorinus, stylum acuit et zelum. uidendus Magister 3, dist. 21,  C.

XIII.---Ad caput 22. Preceptoris uestigiis plus equo inherens, docet Christum in triduo mortis fuisse hominem, quia peculiariter in eo necessaria non erat unio substantialis animam inter et corpus ad ueritatem humane nature. Quam erroneam in fide sententiam, sed eo seculo familiarem, docuere preter alios idem Magister 3, dist. 22, et Hugo  uictorinus l. II. De sacramentis, parte I, cap. 11, et in Quest. super Rom. I. Sed qua sint censura feriendi, docet D. Thomas 3 q., 50 art. Quam sinceram Christiani doctoris et Angelici indolem non habuit amarulentus ille Walterus, qui sapuit quidem, sed non ad sobrietatem.



IN QUINTO LIBRO.

XIu.---Ad caput 5. Opinatur ualidum fore baptismum si baptizans ab omni circa fidem errore immunis nominet unam tantum SS. Trinitatis personam, aut solum Christi nomen; nec aliter id docet Petrus, nisi quia iurauit in uerba Magistri 4, dist. 3,  E. Nonnullis adhuc scrupulis illo capite agitatur; sed euo quo scribebat facile condonandis.

Xu.---Ad caput 7, in fine. Iterum a uero dissentire uidetur, cum scribit necessarium illis non fuisse Christi baptismum qui a Ioanne baptizati fuerant, modo fidem Trinitatis habuerint. Sed aberrantem secutus Magistrum 4, dist. 2,  F, minus errauit.

 XuI.---Ad caput 8. Singularem habet assertionem huius initio capitis de efficacia baptismi inculpabiliter iterati.

XuII.---Ibidem. Potuit Deus alicui conferre potentiam creatam, qua peccata dimitteret, sed non dimitteret auctoritate sua, sed potius Christi. Eamdem fere opinionem in Magistro 4, dist. 5,  ultimo, damnauit Facultas sacra Theologie Parisiensis; et inter selectos errores annumeratur.

XuIII.---Ad caput 11. Singularis iterum hec assertio de uerbis consecrationis in missa. Ad hoc dicendum quod bis protulit Christus illa uerba: cum enim benedixit, ea protulit, et ita ad eorum prolationem facta est transsubstantiatio. Postea fregit et dedit illis, et iterum ait: Hoc est corpus meum, etc. Sed tunc non protulit causa benedicendi, et ideo non fuit iteratum sacramentum. Dicunt tamen quidam quod in consecratione alia uerba protulit, etc.

 XIX.---Ad caput 13. Cum cetera sacramenta extra Ecclesie unitatem celebrari possint, illi qui excommunicati sunt, non possunt hoc sacramentum  conficere. Hec Petrus, hec Magister, Hugo, aliique, ut in notis ad Pullum, quia communis etatis morbus.

XX.---Ad caput 18. Opinatur cum Magistro et pluribus aliis illius eui non infime note theologis, nichil extrinsecum, nullumque cibum transire in ueram humani carnem, puta in eam que resurrectura sit in supremo mundi die, sed quod ab Adamo per propagationem decisum fuit, mirabiliter augeri et multiplicari, etc. Que opinio ut in fide periculosa, reiecta est a Parisiensibus, et pari fato cum aliis superioribus mulctata.

Et hi quidem apud Pictauiensem nostrum obices; qui licet satis superque emineant, hic tamen a me recenseri debuerunt ad cautelam Lectori, mihi ad tutelam. Sed, ut iam premonui, excusandus auctor  preceptori suo deditissimus, quem uel errantem sequi tunc erat in omnium uotis. Plura item tempori concedenda, in quo uix theologia  cunas egressa, nondum illis ueritatibus adoleuerat, quas longo disputantium usu studioque certum est e puluere tandem prodiisse. Sed qua potissimum causa uel excusandus uel damnandus sit noster, ea est tunc etatis scribentium theologorum indoles, lubrice rationi nichil non indulgere; eius aduentitio lumine scrutati penitus dogmata fidei, cuius tamen, in nocte, illuminatio; et  ita problematibus et ancipiti alea omnia miscere, ut plerumque nescias, nisi prudentior, quam in partem debeas propendere. Que scribendi methodus nulli quam Petro Pictauiensi familiarior; qui ut erat feracissimi et subtilis pene ad miraculum ingenii, tanta in utramque problematis partem, cum sese dedit occasio, larga manu prodegit, ut sua propemodum  mole Lectorem obruant nescium qua parte degat ueritas  quam utrinque satis probabiliter suaderi anxius contemplatur. Hec sophistice scribendi ratio theologiam fedauit, cum in eius sacrum penetrale admissus dialectices usus, et in eo cepit audiri Aristoteles, uti conqueritur Walterus libro, qui supra, contra quatuor Gallie labyrinthos  Quos, ait, uno Aristotelico spiritu afflatos, dum ineffabilia SS. Trinitatis et Incarnationis scholastica leuitate tractarent, multas hereses olim uomuisse, et adhuc errores pullulare.

uerum licet huic ludo nimium indulserit Petrus, nusquam tamen fidei dispendio lasciuire uoluit dialecticam suam; quam immodice quandoque luxuriantem Christiane modestie freno cercuit. Ubi dubius hesit, nichil temere diffinire; ubi solus, nichil loqui uoluit. Quod pluribus locis studiosus Lector aduertet. Instar omnium sit quod habet ad caput 14, libri Iu, ubi in re non ita difficili, sic tamen Christiane  sapit: Horum solutionem mihi scribere non esset pigrum, cum hoc sciam et mihi et aliis necessarium; nisi quia tutiorem noui affectum uera inquirendi, quam incerta pro certis sumendi. Sic queramus tanquam inuenturi; sic inueniamus tanquam quesituri: de credendis nulla infidelitate dubitemus; de intelligendis nulla temeritate affirmemus. Et cap. ultimo, ubi de Christo, num uere sit compositus. Sed de his, inquit, quis me certificabit? Non sufficio explicare huiusmodi argutias. Remoue a sacra pagina et aufer argumenta ubi fides queritur. Est fides non plus sapere quam oportet. Crede quod ita sit, nec queras quare, etc. uide insuper cap. 21 et 33, libri I; cap. 14, 19, 23, libri II, etc. Quam Christiane modestie tesseram, et in obsequium fidei paratissimi animi deuotionem aduertere noluit predictus Galterus, seu Walterus, cui inuisum omne quod sibi notum non erat; qui nichil non debacchatur in prestantissimos illos rationalis  theologie duces, zelo quidem ueritatis, sed non secundum scientiam inflatus. Et quam iniquo sepius in Pictauiensem nostrum animo fuerit, quem Archilochiis edictis proscribendum uoluisset, uno duntaxat exemplo Lectori notatum uelim.

Libro 1, cap. 22, habet hec uerba Petrus: Filius enim dicitur imago Patris, ratione proportionis attenta, in eo quod omnis imago ab exemplari deducitur: nec confertur exemplar imagini, ut Achilles statue; sed imago exemplari, ut statua Achilli. Ut Filius equalis Patri dicitur, et ceternus ei, et consubstantialis ei. Quod e contra non dicitur, etsi uere possit dici. Que uerba grauiter tulit Walterus, sed ignarus phrasim illam Augustinianam esse l. uI. De Trinit., cap. 10. Expendens enim Augustinus hanc Hilarii sententiam de tribus in Trinitate personis, l. II. De Trinit., sub initium: Aeternitas in Patre, species in imagine, usus in munere; illudque captu sibi difficile ratus, cur eternitatem  Patri potius quam Filio ascriberet Hilarius, sic scribit: Non eum secutum arbitror in eternitatis uocabulo, nisi quod Pater non habet Patrem de quo sit; Filius autem de Patre est ut sit, atque illi ut ceternus sit: imago enim si perfecte implet illud cuius imago est, ipsa cequatur ei, non illud imagini sue, etc. Hec Augustinus; quem ideo citauimus, ne temere culparetur auctor ipsi deditissimus. Plura id genus alia nec minus infeliciter in discipulum et magistrum molitur scribitque Walterus, ut abbati Clareuallensi Bernardo, quem impense coluit, esset satis. Quam iterum opido belle insultat Lombardo, quod scripserit Christum ex sanguinibus B. uirginis conceptum fuisse? Sed num imperite, iudicent alii, uideantque quam inique nonnunquam uapulent tot illustres illo seculo theologie proceres, in quo et qui plura scirent et qui minus, equa erat illis scribendi libido.





PETRI PICTAuIENSIS SENTENTIARUM LIBRI QUINQUE.



1 PROLOGUS Ad D. Guillelmum archiepiscopum Senonensem.

In deserto manna colligentes alius integrum gomor, alius plus, alius minus pro sua quisque auiditate colligebat . Nobiscum bene agitur si post magnum laborem de eo quod aliis residuum est, medietatem gomor colligere datum fuerit. In eo quippe laboris nostri fiduciam ponimus quod nec qui plus collegerat, habuit amplius; nec qui minus parauerat, reperit minus. Sic utique nos si ad altiora uerbi Dei penetranda mysteria, gomor perficere nequimus, a Deo perficiendum exspectantes; non ideo desistimus quin saltem iuxta id quod edere possumus, colligamus ; et quasi dimidium gomor dispersa, et pre sui tenuitate manus colligentium subterfugientia pro captu intelligentie congregantes, uelut qui colligit paucas spicas post messem, uel duas aut tres oliuas superstites post excussionem, ad aceruum portamus. Disputabilia igitur sacre Scripture ut rudimentis ad eam accedentium consulamus, in seriem redigentes inordinata in ordinem redigimus; inueterata per modestam inquisitionem renouamus: solutiones ubi de medio montium fluxerunt adhibemus. Ubi uero Scriptura tacuerit, sumpto pleno pugillo de simila, quod reliquum est de sacrificio, filiis Aaron dimittimus. Quod si nec illi edisseruerint donec sole incalescente manna liquefiat , quod de agno comedere non poterimus, igni cremandum relinquimus. Huius autem operis tibi, Pater inclyte Willielme, presul Senonensis, limam reseruauimus, cui et scientia ad discernendum, et facundia ad erudiendum, et mores exuberant ad exemplum. Tue igitur bonitatis erit sicut tuus est mos humilibus fauere, opus humiliter elaboratum multisque uigiliis causa communis commodi elaboratum, paterna manu suscipere; susceptum splendore correptionis illustrare, correptis auctoritatem prebere. Ordinem quoque quinque partitionum distinximus. In prima agendo de fide Trinitatis; in secunda rationalis creature. 2 In tertia de reparatione que facta est per uirtutum restitutionem. In quarta de ea que semel facta est per Incarnationem. In quinta de ea que quotidie fit per sacramentorum participationem.



[LIBER PRIMUS.]



INCIPIUNT LIBRI PRIMI DISTINCTIONES.

    Quod Deus sit, et unus.
    Quod Deum esse necesse sit.
    Distinctio nominum que de Deo dicuntur et de nouem generibus.
    An hoc nomen persona sequatur regulam eorum que tantum essentialiter ponuntur?
    An uerba que de Deo dicuntur, sint in predicta regula uocabulorum que tantum essentialiter ponuntur?
    An huiusmodi nomina aliquis, unus, innascibilis, masculine accepta sint in eadem regula?
    De terminis complexis que constant ex una dictione significante substantiam, et alia que significat rationem cuiusmodi est iste, potens generare.
    Questio quare Deus omnipotens dicatur, et de annexis huic questioni.
    An Deus potest quidquid potuit.
    De uoluntate Dei, ubi primo queritur an aliquid fiat contra signum diuine uoluntatis.
    An aliquid possit fieri contra uoluntatem Dei que ipsa est.
    De his terminis, posse de potentia, posse de iustitia, posse de misericordia, an inter se in propositione conuertantur?
    De scientia Dei.
    De prescientia Dei.
    De his que communia sunt predestinationi et reprobationi.
    An hoc nomen reprobatio aliquid ponat cum de Deo dicitur.
    De huiusmodi nominibus diligendus, timendus, an secundum essentiam de Deo dicantur?
    De uocabulis abstractis, cuiusmodi sunt, deitas, paternitas.
    De his terminis, esse a Patre, Deus de Deo, et huiusmodi.
    De his terminis, Sapientia Patris, Sapientia ingenita.
    Quid significetur hoc uerbo, diligit, cum dicitur Pater diligit Filium?
    Multiplex personarum distinctio in Trinitate.
    De hoc nomine similis et equalis.
    De hoc nomine, distinctus.
    De his que significant relationes et appellant, sed non copulant, ut paternitas et Filiatio.
    De his que significant relationes et copulant et personas supponunt, ut Pater et Filius.
    De his que significant relationes et copulant, sed non appellant nec personas supponunt, ut gignens, genitus, procedens.
    De his que ad paternitatem pertinent et filiationem.
    De innascibilitate.
    De communi Patris et Filii notione, id est de spiratione.
    De proprietate eterna Spiritus sancti, id est de processione.
    De hoc nomine Trinitas.
    De beatitudine horum predicabilium Pater, Filius, Spiritus sanctus; an etiam hec proposito sit singularis, Deus est.
    De hoc nomine Creator et similibus, an predicent essentiam, uel relationem, uel neutrum?
    De uisibili missione Spiritus sancti.
    De inuisibili missione Filii et Spiritus sancti.
    An quelibet persona que mittitur, a Trinitate mittatur?
    De duobus ultimis generibus uocabulorum.





LIBER PRIMUS.



CAPUT PRIMUM. Quod Deus sit, et unus.


 Inuisibilia Dei a creatura mundi, per ea que facta sunt intelligibilia conspiciuntur . Creatura mundi homo dicitur propter excellentiam quam habet ad creaturas, et conuenientiam quam habet cum eis. Hic per creaturas cognouit Dei inuisibilia, ut ait Ambrosius  . Ut Deus qui inuisibilis erat natura, a uisibili sciri posset, opus fecit quod sui uisibilitate Opificem demonstraret; ut per certum meritum cognosceretur, et ille omnium Deus crederetur, qui tale opus fecit quod facere omni  creature impossibile erat. uidens ergo homo hanc mundi machinam tam magnam et spatiosam; a nulla alia fieri posse creatura, aliud esse intellexit, quod tam pulchrum et spatiosum opus fecit: et sic optime ductu rationis firmissime Deum comprehendit.

Alia ratione quoque idem probatur. Quidquid in rerum mutabilium uniuersitate consistit, aut est substantia, aut est accidens. Accidens ergo large solemus accipere pro omni eo quod non est substantia: non autem potest esse per se, ergo nec a se, id est sine subiecto, uel a se et a nullo. Si non potest  quod minus est, id est per se esse, nec illud quod maius est, id est a se. Substantia quoque per se non potest esse, licet enim alibi dicatur quod substantia, est res per se existens, id est non existens in subiecto; non tamen ita per se existit, quod non exigat alias res esse, ad hoc ut ipsa sit sub accidentibus, quibus substat. Dicitur enim substantia a substando, uel a subsistendo. Corporalis uero substantia non potest esse sine loco et sine colore; nec spiritualis sine aliqua affectione que ipsa non sit. Oportet ergo tale quid mente concipi quod per se sit, et a se, id est a nullo a quo omnia ista sunt. Illud autem Deus est, quod etiam propter infinitatis inconueniens, unum oportet esse. Nam si esset aliud a quo illud esset, usque ad infinitum  procederet.

Adhuc etiam idem alia ratione probatur. Omne quod in rerum mutabilium uniuersitate continetur; aut est totum, aut est pars, uel quasi totum, uel quasi pars, aut proprietas totius uel partis. Quasi totum ideo dicitur quia nec omne totum eiusdem rationis est, uel generis. Est enim totum integrale, et totum uniuersale: integrale uero totum est quodlibet corpus ex partibus constitutum, pars integralis totius. Pars cuiuslibet corporis quasi totum integrale est quilibet spiritus, partes uero quasi totius integralis sunt ipse uirtutes, non dico gratuite sed potentiales, id est potentia intelligendi, memorandi. Hec autem nomina ab uno esse oportet. Nullum enim totum a se est. Eo namque quod  a se est nil prius tempore est. Item a nullo toto est compositio partium ipsius, et cum omnis pars nulla sit prior suo toto, non potest aliud totum Deus esse. Nam sic esset prius aliud Deo. Similiter nulla pars Deus est, omne enim totum qualibet parte sua dignius est; Deo autem nil dignius est. De proprietatibus autem totius et partis quod non sint a se et eo priores, probatur ratione qua superius constat de accidentibus esse probatum. Cum ergo nullum istorum a se, ut ostensum est, possit existere; aliud necesse est esse a quo omnia ea sint, illud est Deus unus et solus.

Item cum humana mens se non possit ignorare, scit se aliquando cepisse, nec hoc ignorare potest;  quia cum non esset, ut esset, essentiam sibi dare non poterat, ut quod esset, ab alio habuerit. Primum autem Ens cepisse non constat, quia si ab alio esset, primus omnium existendi auctor non esset. Imo si ab 3 alio esset, cum illud aliud sibi principium existentie dare non poterat, si ab eterno non fuerit, oportet conscendere ad superius a quo essentiam accepit, quod ab eterno fuit; et ita Deus sit, et causa omnium rerum; alioquin haberetur ab eterno fuisse aliquam creaturarum, licet nulla sit ab eterno, cum non possit intelligi creatura que non ab alio initium sumpserit, et ita necessario reperitur.



CAPUT II. Quod Deum esse necesse sit


Item licet aliqui stulti negarent Deum esse, unde Psalmista: Dixit incipiens in corde suo: Non est Deus , nullus tamen negare audet, quod si aliqua res est que Deus est, quin ipsa res sit, que non potest non esse. Unde fit, si aliquid est Deus, ipsum non potest non esse, ergo aliquid est Deus: ratio huius argumentationis in hoc uidetur consistere, quod ad ueritatem huius hypothetice, sed si aliquid est Deus, ipsum non potest non esse, exigit quod Deus non possit non esse; cui oppositioni positio iam sequitur, si aliquid est Deus ipsum non potest non esse, sed potius potest non esse. Sed illud necessario sequitur, ergo impossibile Deum  posse non esse, unde necesse est quod sit. Item manifestum est quod si aliquid est Deus, sine ipso non potest aliquod bonum esse; ergo si aliquod bonum, est Deus; sed aliquod bonum est, ergo Deus est. Sicut si aliquid est anima hominis, sine ipsa non potest homo esse, ergo si aliquis homo est, anima est; sed homo est, ergo anima est. Ita multipliciter probatur. Quo concesso probatur etiam unum solum Deum esse. Nam si duo essent principia, uel utrumque insufficiens esset; uel alterum superfluum; quia si aliquid deesset uni quod haberet alterum, non esset summe perfectum. Si uero nil illud quod non illud est, et utrumque omnia, alterum superflueret.



CAPUT III. Distinctio nominum que de Deo dicuntur et de nouem generibus.


 His itaque premissis, sciendum quod que de Deo dicuntur uocabulorum, alia conueniunt ab eterno, alia ex tempore. Nec tamen intelligendum est aliqua uocabula ab eterno conuenire Deo, eo quod sint ab eterno, sed quia cuiuslibet eorum significatio, ab eterno Deo conuenit. Conuenientium ab eterno, alia uni persone conueniunt ut Deus, et huiusmodi: alia de tribus personis dicuntur; ita quod de nulla earum, que sunt quasi collectiua, ut hoc nomen Trinitas. Eorum que ab eterno conueniunt, et de una persona dicuntur; alia dicuntur secundum essentiam, ut Deus unus; alia secundum  relationem, ut Pater et Filius, et huiusmodi. Et eorum que essentialiter ponuntur  : ut diuinitas, essentia; alia personaliter interdum accipiuntur, ut sapientia, bonitas, potentia, Deus. Eorum que relatiue dicuntur alia sunt relatiua sola uoce, ut similis, equalis secundum quosdam; alia uoce et significatione, ut Pater et Filius et huiusmodi. Eorum uero que ex tempore conueniunt Deo, alia dicuntur translatiue, ut leo, agnus, uermis; alia, non translatiue, quorum alia dicuntur in respectu, ut Creator, Dominus: alia simpliciter, ut incarnatus, humanatus: eorum etiam que in respectu dicuntur ad creaturam ex tempore, alia conueniunt tribus  personis, ut Creator, Dominus: alia quibusdam et non omnibus, ut missus et huiusmodi.

Ex huiusmodi nominum distinctionibus colliguntur nouem genera uocabulorum que de Deo dicuntur: sunt enim que essentiam significant, et semper accipiuntur essentialiter, ut essentia, diuinitas, et huiusmodi. Et sunt quedam que existentiam significant; quandoque tamen personaliter accipiuntur, ut 4 potentia, sapientia, bonitas; et sunt que relatiue dicuntur ab eterno; et uoce, et significatione ut Pater et Filius. Sunt etiam que sunt quasi collectiua que de pluribus personis, ita quod de nulla earum dicuntur, ut Trinitas. Sunt etiam que in respectu dicuntur ad creaturas, et omnibus personis conueniunt; ut Creator, Dominus. Sunt autem  etiam que in respectu similiter dicuntur ex tempore ad creaturas, sed non omnibus personis conueniunt, ut missus. Et sunt que ex tempore conueniunt sine aliquo respectu, ut incarnatus, humanatus. In ultimo genere sunt ea que translatiue et per similitudinem de Deo dicuntur, ut agnus, leo, character, et huiusmodi. De his singulis secundum ordinem enuntiationis est agendum.



CAPUT Iu. Ad hoc nomen persona, sequatur regulam eorum que tantum essentialiter ponuntur?

 Primo igitur de his que essentialiter dicuntur; Augustinus hanc ponit regulam  , Quidquid ad seipsum dicitur Deus; et de singulis personis  similiter dicitur; et simul de ipsa Trinitate; non pluraliter sed singulariter dicitur, et est. Quidquid secundum essentiam de Deo dicitur, de singulis personis dicitur, et de illis in summa singulariter non pluraliter, ut Pater est Deus, Filius est Deus, et Spiritus sanctus est Deus, et illi tres sunt unus Deus, non tres dii  . A qua tamen regula excipitur hoc nomen persona, quod cum dicatur secundum essentiam, et de singulis personarum, non de omnibus in summa singulariter, sed pluraliter accipitur. Quod enim hoc nomen secundum essentiam dicatur, testatur Augustinus  : Non est aliud Deo esse, aliud personam esse, sed omnino idem. Et alie multe auctoritates in id currunt, quas ducere in medium nil grauaret, nisi  scripta scribere otiosi, et nil agentis opus uideatur.

Contra id multipliciter obiicitur. Idem significatur hoc nomine persona, et hoc nomine essentia, ergo Pater et Filius sunt una persona uel non sunt una essentia. Item, idem est Deo esse Deum, et esse personam; ergo uel Deus non est Deus essentia, uel Deus est Deus persona. Quod uidetur contrarium Hilario dicenti, Deus non est Deus persona, sed natura. Item Pater non distinguitur personali proprietate a Filio in eo quod est persona, et est idem Pater Filio in eo quod est persona; ergo  Pater est idem Filio, id est persona. Item, Pater est quod Filius, et in eo quod est persona, et in eo quod essentia: ergo uel non est idem Filio in essentia, uel est idem in persona. Item, idem est Patri esse personam, et Filio esse personam. Ergo personam Patris, est persona Filii, uel persona que est Patris, est persona que est Filii. Item Pater proprietate est Pater: ergo proprietate est hypostasis; ergo proprietate est aliqua persona; ergo proprietate est persona. Non secundum essentiam de Deo dicitur hoc nomen persona.

Item Pater proprietate est alia persona, illa proprietate distinguitur ab aliis; ergo esse aliquam personam conuenit soli Patri. Item, idem Deo est esse Deum, et esse personam; ergo eo est persona quo  est Deus, sed paternitate est persona; ergo paternitate est Deus: Quod enim paternitate sit persona, ita constat, quia paternitate est persona que ipsa est persona; ergo paternitate est persona.

Predictorum non est facile sumere solutionem nisi determinata equiuocatione huius nominis persona. Hoc nomen persona interdum significat essentiam, ut cum dicitur Pater est persona, Filius est persona, Spiritus sanctus est persona. Interdum significat quantum hypostasis apud Grecos; ut alia persona est Pater, alia persona est Filius. Interdum in designatione personalis proprietatis ponitur, ut cum dicitur alius est Filius in persona, alius Pater. Item alius 5 est Filius personaliter: interdum tantum  significat quantum hic terminus hec persona. Et sic accipitur in quadam auctoritate Hilarii dicentis, Pater proprietate est persona, id est hec persona. Cum uero tot habeat significationes, hoc unum ex diuersis adiunctis determinatur in qua illarum significationum ponatur: Cum enim per se ponitur in nominatiuo casu, ad essentiam refertur; ut cum dicitur Pater est persona, uel Filius est persona. Cum uero in ablatiuo sumitur, ad proprietatem refertur. Ut dicitur, alius est Pater a Filio in persona, id est in personali proprietate. Quando uero adiungitur huic nomini infinito in designatione alicuius trium personarum, determinate accipitur, ut cum dicitur Pater est aliqua persona, id est hec persona, scilicet persona Patris, uel persona Filii, uel persona  Spiritus sancti. Cum uero corporaliter nomini diuiduo, ut alius, uel differens uel huiusmodi, hypostasim significat, ut alia est persona Patris quam Filii. Quod tot habeat significationes hoc nomen persona Hieronymus  ostendit dicens: Non nomina tantummodo, sed nominum proprietates, id est personarum, uel ut Greci exprimunt, hypostasim, id est substantias confitemur. Hic inuenimus duas huius nominis significationes expressas. Quod uero essentiam significet, auctoritate Augustini confirmauimus. Quod etiam in designatione alicuius persone  determinate ponatur, maxime quando copulatur nomini infinito aliqua, habes apud Hilarium in predicta auctoritate; Pater proprietate est persona. Ex qua manifestum est in predictis argumentationibus impedimentum esse, fallaciam equiuocationis.

Instantia ad primam. Idem significatur hoc nomine sciens, et hoc nomine prescius; ergo Deus potuit non esse sciens, uel non potuit non esse prescius. Ad secundam sic. Idem est Deo esse iustum et esse misericordem; ergo uel Deus non punit per iustitiam, uel punit per misericordiam. In ablatiuo enim significat hoc nomen pluralem proprietatem. Ad tertiam autem sic. Non differt Socrates a Platone in eo quod est sciens; et conuenit Socrates cum Platone in eo quod est sciens; ergo  Socrates conuenit cum Platone in scientia, posito quod Socrates parum sciat, et Plato sit litteratissimus. Utrum tamen congrue dicatur Pater est idem Filio in persona, ita quod idem sit neutrius generis, postea dicetur. Ad quartam eo modo instandum: Socrates conuenit cum Platone, et in eo quod est sciens, et in eo quod est albus. Ergo uel non conuenit cum Platone in albedine, uel conuenit cum eo in scientia, posito quod non sit adeo sciens, sed adeo albus. Ad quintam sic. Idem est Socrati esse hominem et Platoni; ergo homo qui est Socrates est Plato, uel Socrates est Plato. Ad sextam et septimam licet dari istam. Ad septimam sic. Pater aliqua proprietate est Pater uel Filius, illa distinguitur ab aliis personis. Ergo esse Patrem uel Filium  conuenit soli Patri; tamen quia nondum est diffinitum utrum Pater paternitate sit hec persona, an exigatur quasi concursus trium proprietatum que sunt in Patre; id est paternitatis, innascibilitatis, spirationis, quarum concursu, et nulla aliarum dicatur esse hec persona, sicut concursu proprietatum Socratis, quod nulla earum Socrates est Socrates; dare solutionem, usque in sequentia ubi de proprietate personarum tractabitur differimus.

Illud potius querendum est, utrum quelibet personarum sit aliqua persona, quod non uidetur; quia cum hoc adiuncto aliqua ponitur hoc nomen persona in designatione alicuius persone determinate sicut supra uidetur dictum. Non est autem uerum  quod quelibet trium personarum sit hec persona. Et ideo dicunt quidam solum terminum ibi predicari, et nichil per seipsum ibi significari. uerius tamen uidetur quod ibi in designatione hypostasis ponatur, ita quod nullius determinate sed infinite ponatur. Unde nulla persona est quelibet trium personarum, sed quelibet est aliqua, 6 sicut nullus homo est quilibet hominum, sed quilibet hominum est aliquis homo. Item, idem predicatur: cum dico Filius est aliqua persona, Filius est Filius, ergo eo quo est aliqua persona est Filius, sed eo quo est Filius differt a Patre, et in eodem conuenit cum Patre. Ergo in eodem conuenit cum eo in quo differt  ab eo. Item eo quo Filius est aliqua persona, differt a Patre. Per interpretationem igitur est soluendum quod dicitur idem predicari cum dicitur, Filius est aliqua persona, Filius est Filius, quia non est quod predicetur cum dicitur Filius est aliqua persona. Ad secundam uero argumentationem ita instantia fertur: eo quo fecit Deus mundum, est Deus, quia sua potentia est Deus.

Item dicit Augustinus  . Cum dicimus personam Patris, non aliud dicimus quam substantiam Patris, quocirca ut substantia Patris ipse Pater est, non qua Pater est, sed quo est, ita et persona Patris non est aliud quam ipse Pater est. Cum ergo idem sit substantia Patris, et persona Patris, sicut substantia Patris communis tribus personis, et persona  Patris communis est tribus personis. Item cum dico Pater est persona, nil aliud predicatur quam cum dico, Pater est substantia; ergo hec circumlocutio persona Patris nichil aliud significat quam hec substantia Patris, quod falsum est. Ad hoc dicendum quod Augustinus nil aliud uult ostendere, nisi quod hec duo nomina, substantia, persona, de Patre dicta idem significant; tantum cum hoc adiuncto, Patris, significat hoc nomen persona hypostasim que est Pater, non essentia; sicut hec duo nomina essentia, Deus, idem significant: tamen cum dicitur Deus est essentia trium personarum, non dicitur Deus est Deus trium personarum: multa enim nomina, uel ex adiunctis incongrue ponuntur,  uel ad alias significationes transferuntur.

Item Pater est alius a Filio in persona, idem est Patri esse essentiam et esse personam. Ergo Pater est uel non est alius a Filio in essentia. Si dicitur quod est alius a Filio in essentia; ergo alia est essentia Patris quam Filii. Si dicitur quod non est alius Pater a Filio in essentia, et Pater est idem quod Filius in essentia; ergo Pater est idem qui et Filius; ergo Pater est ille qui est Filius; ergo Pater est Filius. Item Pater non est aliud a Filio in essentia. Idem est Patri esse personam et esse essentiam; ergo Pater est uel non est aliud a Filio in persona: Si uero non est aliud Pater a Filio in persona, et Pater est idem quod Filius; ergo Pater est idem quod Filius in persona; ergo Pater est  eadem persona cum Filio. Ad hoc dicendum et similia, quod minus grammatice dicitur Pater est aliud a Filio in persona, uel est alius a Filio in essentia, quia quamuis idem sit persona et essentia, quedam tamen sunt adiectiua persone, que non essentie; nam neutra aliud et idem sunt adiectiua essentie, masculina uero alius et idem sunt adiectiua persone. Unde facta commistione adiectiuorum, minus grammatice dicitur. Ut cum idem sit hec propositio et hec oratio, congrue dicitur hec propositio est categorica uel hypothetica, incongrue autem hec oratio est categorica uel hypothetica. Similiter congrue dicitur hec oratio est perfecta.  sed incongrue hec propositio est perfecta uel imperfecta. Et in his sume instantiam ad predictas argumentationes sic: idem est hec propositio et hec oratio. Hec propositio est categorica. Ergo hec oratio est uel non est categorica. Huic tamen uidetur contrarium quod supra illum locum Isaie reperitur. Ego Dominus, hoc est nomen meum; gloriam meam alteri non dabo , dicit Hieronymus  , quia Filius et Spiritus sanctus in Deitate a Patre alter non est. Eamdem gloriam habent. Ideo ita intelligendum ut non esse dicatur alia esse essentia, licet dicatur alia esse persona.

 Solet queri quid significet et hoc nomen persona quando eo pluraliter prolato dicitur Pater et Filius et Spiritus sanctus sunt tres persone.  Si enim essentiam intelligi faciat, 7 plures essentias confiteri uidebimur, quia plures personas recipimus, et ideo plures deos. Quod autem essentia ibi significetur, uolunt auctoritate Augustini ostendere. Ait enim Augustinus  : Quia pater est persona, Filius est persona, Spiritus est persona. Ideo tres personas dicimus. Et alibi  : Propterea tres personas dicimus, quia commune est eis id quod est persona. Quia ergo hoc dicitur propter illud, uidetur quod hoc nomen, persona personaliter dictum, essentie significationem teneat sicut et singulariter dictum de qualibet personarum; et idem attribui per ipsum, quando pluraliter profertur; et quando singulariter. Item dicit Augustinus   . Ex necessitate dicimus personas ut habeamus responsionem ad questionem qua utuntur heretici querentes quid tres, uel quid tria. At per hoc nomen quid de essentia queritur. Ergo et hoc nomen persona essentiam significat. Aliter enim non conueniret responsio interrogationi. Ideo dicunt quidam quod in predicta locutione non significatur essentia hoc nomine persona. Imo hypostasis, uel subsistentia, ut hic sensus sit predictarum auctoritatum, quia Pater est persona, et Filius persona, id est essentia. Ideo dicuntur tres persone, id est subsistentie, uel tres entes. Non enim diceretur tres entes, nisi singuli eorum essent persona uel essentia, sed quia commune est eis id quod est persona, id est essentia: ideo recte dicuntur tres  persone, id est subsistentie, uel subsistentes, ut sicut essentia que est in eis communis uere ac proprie est, ita illi tres uere ac proprie entes, intelligantur. Nec cum queritur ab hereticis quid tres uel que tria? ibi hoc nomine, quid, significatur essentia; sed est sensus, quid tres sunt illi? id est, quo nomine pluraliter prolato, significantur illi tres? ut potius queratur de significatione uocabuli, quo possint significari, quam de essentia. Ut cum dicitur quid est anthropos? Sed quia hi uidentur laborare in expositione premissarum auctoritatum Augustini. Nam quomodo sint tres persone,  id est tres entes, quia commune est eis id quod est persona, id est essentia; quia si non esset eis commune id quod est persona, id est essentia, non dicerentur tres entes, et ita si essent tres entes non dicerentur tres entes.

uolunt et alii aliter soluere satis rationabiliter dicendo hoc nomine persona, essentiam significari, etiamsi pluraliter dicatur, cum dicitur Pater et Filius et Spiritus sanctus sunt tres persone, ut sit talis intelligentia, quia Pater est persona, Filius est persona, Spiritus sanctus est persona, ideo dicuntur tres persone, id est tres persone habentes id commune, quod est persona, id est tres sunt, quorum quisque est persona, id est essentia. uerum eadem ratione posset dici sunt tres dii, id est id  habentes commune quod est Deus, et ita de omnibus substantialibus uocabulis. Sed non est ita, quia istud contradicit Scripture, ubi dicitur: Audi, Isrel: Dominus Deus tuus Deus unus est  . Licet etiam hoc nomen res posset ei adiici, non diceretur sunt tres res, quia res et essentialiter et personaliter ponitur. Raro tamen ponitur personaliter. Nec ideo aliquid esset absolutum si diceretur tres res; cum restaret questio, que tres res? Et licet forte alia inuenirentur uocabula ad illius questionis absolutionem, cum nullum exquisitius uel congruentius potuit introduci, quam hoc nomen persona, quod non solum distinctionem personarum, sed etiam essentie identitatem notat plus prolatum secundum  etymologiam uocabuli. Dicitur enim persona, quasi per se una. Cum ergo dicitur Pater et Filius et Spiritus sanctus sunt tres persone, idem est ac si diceretur, sunt unum et sunt per se, id est sunt unum et sunt distincti quia unum notat essentie unitatem; per se, distinctionem. Sic enim solet dici, istud est unum per se, id est distinctum ab aliis.

Sed dicit aliquis si pro significatione admittatur pluralitas, cur non principali significatione admittatur singularitas; ut cum dicitur Pater et Filius, et Spiritus sanctus sunt persone, id est sunt unum et distinctum; 8 cur non eodem sensu dicitur sunt persona, id est unum sunt et sunt distincti? Imo magis hoc uidetur dicendum, quia potius principalis significatio unitatis essentie preiudicare debeat  consignificationi dictionis quam secundaria significatio principali in huius questionis solutione recte danda, Ut ditentur Hebrei oportebit Aegyptios spoliari. Que enim causa quare distributiua nomina careant uocatiuis, quia uocatiuus ad unam aliquam personam determinate refertur. Distributio uero locum non habet in uno, sed in pluribus. Unde repugnante distributionis proprietate significationi uocatiuorum carent distributa uocatiuis, ut uterque et quilibet. Ita si singulariter proferatur hoc nomen, et dicatur Pater et Filius et Spiritus sanctus sunt persona, quia singulariter profertur hoc nomen,  et ad aliquam rem pertinet. Distinctio uero que innuitur per hanc circumspectionem per se, que implicata est, in uno non habet locum, sed in pluribus distinguendis; aut falso dicitur Pater et Filius et Spiritus sanctus sunt persona: aut incongrue, quod magis uidetur si predicta attentius reuoluantur. Duo enim sunt que impediunt congruitatem huius locutionis ut uidetur. Nam quia hoc nomen persona, singulariter profertur, et sine adiuncto ad essentiam uult referri. Item quia precedit uerbum plurale precedentibus tribus nominatiuis distinctio illa uidetur innuenda que implicatur in illo nomine, sed circa unam essentiam non est distinctio. Ideo incongrue uidetur dici, sicut et si diceretur: O uterque hominum amice. uel si congrue  dicitur, falso dicitur. Cum uero pluraliter dicitur, sunt persone; innuitur distinctio circa tres entes, et unitas essentie per illud uocabulum quasi singulariter significatur; ut quantum ad consignificationem sit plurale, quantum ad significationem principalem singulare, si quis ita argumentetur, sunt tres persone, et idem est esse personam et esse essentiam. Ergo sunt tres essentie, maxime cum ibi significet essentiam patet ex predictis; solutio etiam ad hominem et ad orationem dicta est, quia impedit equiuocatio. Item cum persona sit rationabilis nature indiuidua subsistentia Pater et Filius sunt due persone, et cum conuertatur diffinitio cum diffinito. Ideo imponitur Betio quod illam  diffinitionem magis posuit ut philosophus quam ut theologus.



CAPUT u. An uerba que de Deo dicuntur sint in predicta regula uocabulorum que tantum essentialiter ponuntur?

A predicta regula iterum uidentur excipienda uerba que de Deo dicta essentiam significant. Cum enim de singulis dicantur personis, et de illis in summa non singulariter, sed pluraliter accipiuntur; quia non dicitur Pater, et Filius, et Spiritus sanctus est, sed sunt. Ad quod dicendum quod si sustineret analogia recte loquentium ut diceretur: Pater et Filius et Spiritus sanctus est, uerius diceretur quam dicatur sunt. Huic enim locutioni ueritas subesset si congruitas adesset. uisum est tamen quandoque  Augustino ita debere dici: Pater et Filius et Spiritus sanctus est, sed postea retractauit  . Uniformis enim debet esse locutio in supposito et apposito, ne humano capiti ceruix equina apponatur, et ex quo ita procedere incipit, ut fiat personarum suppositio tanquam plurium sequatur dictio in apposito apponens significationem rebus tanquam pluribus, quod non potest facere, ubi dictio pluralis numeri. Ideo dicitur sunt.

Sed obiicitur hoc uerbum, sunt ubi proprie ponitur et est pluralis numeri, essentiam significat; ergo circa essentiam pluralitatem determinat; ergo plures essentie ibi attribuuntur Patri et Filio et  Spiritui sancto, et locutio tantum uerum significat. Ergo Pater et Filius et Spiritus sanctus sunt plures essentie. Obiectionis solutio pendet ex arte grammatica. Nam alia ratione dicuntur 9 uerba alicuius numeri; et alia ratione nomina uel pronomina, uel partieipia dicuntur esse alicuius numeri, qui significat rem in proprietate alicuius numeri, id est una uel plures. uerba uero dicuntur esse alicuius numeri, quia attribuunt res suas rebus significatis in proprietate alicuius numeri. Non enim dicitur hoc uerbum, curro, singularis numeri, eo quod significet cursum in proprietate singularis numeri, sed quia attribuit cursum rei prout habet significari ut una. Cum ergo dicitur: Pater, et Filius, et Spiritus sanctus sunt , hoc uerbum  sunt non determinat pluralitatem circa essentiam, sicut nec alia uerba circa sua significata; tunc enim cum uera sit locutio necessario accideret plures attribui essentias, sed attribuit essentiam personis prout significantur ut plures, et hoc non potest facere nisi in uoce pluralis numeri, et ideo pluraliter ponuntur quantum ad uocem, sed singulare est quantum ad significationem, quia non essentias sed essentiam copulat, sicut cum dicitur Thebe sunt, hoc uerbum sunt plurale est uoce, sed singulare significatione.

Nec mirum si sequatur uerbum plurale post dictiones tribus personis conuenientes, que in eadem essentia sunt, cum recipiunt quidam. Marcus et  Tullius sunt, pro eodem homine positis nominibus facta uocum conceptione et non rerum, si ergo pro sola nominum pluralitate dicitur pluraliter Marcus et Tullius sunt, nec copulantur ibi essentie, sed essentia multo magis pro distinctione personarum inter quas etiam congrue sit connumeratio, ponitur uerbum sequens pluraliter, quod tamen singulariter essentiam attribuit non essentias.

Sed iterum instat aliquis sic dicens: Pater et Filius uiuunt; ergo sunt uiuentes; ergo sunt uiui, et ita iusti sunt. Eadem ratione Pater et Filius sunt omnipotentes et sunt aliquot omnipotentes, et duo omnipotentes, quod contrarium est fidei nostre. Dicitur enim ab Athanasio: Non tres omnipotentes, sed unus Omnipotens. Ad hoc dicendum quod non  uere dicatur, Pater et Filius sunt iusti; et est ratio quare: Duo enim sunt qui faciunt, ut dictio essentiam significans pluraliter dicatur de tribus personis in summa et non singulariter, sed subintellecta distinctio, sicut ostensum est in hoc nomine persona, et natura ipsius locutionis, que exigit appositum conformari supposito ad sui congruitatem et identitatem accidentium, propter quod et uerba premissis nominatiuis per constructionem copulatis nonnisi in plurali numero reddi possunt, ut cum dicitur: Pater, et Filius, et Spiritus sanctus sunt. Neuter horum potest reperiri in isto nomine iustus, uel potens, uel aliquo alio, nisi in nomine persone:  non enim exigit natura locutionis ad sui congruitatem perficiendam nomen in plurali numero, cum suppositio facta per nominatiuos personaliter sibi copulatos, iam habeat a uerbo quod exigebat, id est conformitatem in identitate numeri. Unde a nulla alia dictione amplius aliquid exspectat. Imo etiamsi abesset omne uerbum, non posset hec dictio iustus, uel alia aliqua que sit nomen, uel pronomen, uel participium, locum uerbi in hoc supplere ut redderet supposito conformitatem accidentium cum perfectione locutionis; cum absque omni alia dictione sit perfecta oratio, absque uerbo materialiter apposito nulla est oratio perfecta. Eius est etiam appositione locutionis, cum sit nota eorum que de altero dicuntur. In nulla alia etiam dictione  ab hac distinctione persona inuenitur talis distinctio subintellecta, per cuius subintellectum possit nomen pluraliter prolatum, essentiam singulariter designare; et quia neutrum eorum que dicta sunt inuenitur in aliquo uocabulo essentiali, nisi in uerbis, et hoc nomine persona, nullum eorum pluraliter prolatum designat essentiam singulariter, sed pluraliter consignificat circa essentiam. Unde non est dicendum: Pater et Filius sunt boni, iusti, uel sapientes, uel quid aliud essentiale apponas.

At dicet aliquis: Ergo non est recipiendum 10 eadem ratione, Pater et Filius sunt uiuentes, uel potentes omnia, quia nec in participio aliquod istorum reperitur et ipsum de Deo dictum essentiam  non actum significat, quia que dictio dicta de creatura actum significat, essentiam ponit de Deo dicta. Unde plures essentias uideor apponere cum dico, Pater et Filius sunt uiuentes, sicut cum dico sunt uiui. Quod dupliciter est soluere. Dicunt enim, participium ita positum actum significat pluraliter, non qui est in Deo, sed in creaturis; et ideo nil probat pluraliter elici. Sed uerius uidetur quod essentiam significet, et ponitur oratio constans ex uerbo subiecto et participio loco unius uerbi quod de Deo dictum essentiam predicat. Unde recipitur, Pater et Filius sunt uiuentes, id est uiuunt, sed non ita, sunt uiui; quia non est nominis poni cum uerbo, loco uerbi, sicut participii.

Sed iterum instabit, quia alicubi ponitur participium  pluraliter ubi non potest dici, quod ponatur cum uerbo substantiuo loco unius uerbi. Unde tunc essentiam uidetur significare pluraliter, ut si dicam: Pater et Filius, et Spiritus sanctus sunt tres entes. Nam ibi quidem participium cum uerbo, loco uerbi ponitur hec dictio tres substantiue. Aliud si dicam sunt tres entes, ubi copula est hoc uerbum sunt, et ponitur hec oratio tres entes. Quare ergo non dicitur similiter sunt tres iusti, aut tres omnipotentes? Ad quod dicimus quod ibi quidem ponitur hoc nomen tres substantiue, et participium adiectiue enuntiatur, et ad hypostases refertur. Si uero dicitur sunt tres omnipotentes, ponitur nomen  materiale adiectiue, et hoc nomen omnipotens substantiue. Ideo non est uerum quod sustineret ratio locutionis hoc nomen tres poni substantiue, et hoc nomen omnipotens adiectiue. uerum esset quod sic diceretur sunt tres omnipotentes. Ad hanc ergo argumentationem que sic formatur: Pater, et Filius, et Spiritus sanctus sunt tres uiuentes, et sunt tres, quorum quilibet est uiuus: ergo sunt tres uiui. Sic instandum in simili equiuocatione: Socrates, et Plato, et Cicero sunt tres seruientes alicui homini, et sunt tres quorum quilibet est seruus alicuius hominis: ergo sunt tres serui alicuius domini uel hominis. Item: Pater, et Filius, et Spiritus sanctus sunt tres qui possunt omnia; Pater, et Filius, et Spiritus sanctus sunt tres quorum quilibet est omnipotens:  ergo sunt tres omnipotentes, falsa. Socrates, et Plato, et Cicero sunt tres facientes pontificem unius ciuitatis, et sunt tres quorum quilibet est pontifex unius ciuitatis: ergo sunt tres pontifices Nec sit tibi ridiculosum huiusmodi cauillationes  similibus cauillationibus retundere; sic enim ars arte deluditur, sic  uertex filiarum Sion sicut que collo extento ambulant, decaluatur  ; sic quadri lapides in edificio Samarie diruuntur ; sic eleuatis hostibus in tumultum ferreum, Rasin et duces eius in fugam conuertuntur  Item Pater et Filius sunt meliores angelis: ergo sunt boni uel neuter est bonus, uel ita non  sunt boni: ergo non sunt meliores angelis: ergo non precellunt angelos bonitate, quod constat esse falsum. Ad quam augmentationem facile est dare instantiam sic: Mare Pontium non est dulce: ergo non est dulcius quam cetera maria; uel sic: Isti uniones non sunt magni: ergo non sunt maiores istis lapillis, uel, decem millia non sunt pauci: ergo non sunt pauciora uiginti millibus.

Notandum tamen est secundum supradicta, Pater et Filius sunt meliores angelis; item: Pater et Filius sunt eque potentes, uel sunt ceterni: ergo sunt eterni. Fallacia Isti sunt confratres: ergo sunt fratres. uel, iste est compater illius, ergo est Pater illius. Sed non prouenit, ut aiunt, quia relatio, non essentia significatur  his terminis eque potentes, ceterni. Unde nomen significans essentiam, id est eterni uel potentes, non potest inde inferri. Nec est intelligendum his terminis significari relationem, sed quamdam personarum ad inuicem conferentiam. Si quis tamen inspiciat altius uidentur 11 remouere potius quam ponere, sunt ceterni, id est neuter est prius altero. Item una singularis est potentia qua Pater et Filius possunt omnia: ergo non sunt potentiores, sed potentes omnia. Fallacia. Una est essentia trium personarum que sunt: ergo ea non sunt tres entes; uel ita, una est tantum notio qua Pater et Filius spirant Spiritum sanctum;  ergo non sunt duo spirantes Spiritum sanctum.

Sunt tamen qui dicunt: Hec nomina, cum sic ponuntur: Pater, et Filius et Spiritus sanctus sunt iusti, uel potentes, et adiectiue tenentur, ad hypostases referri ex adiuncto, non ad essentiam. Si uero addatur nomen numerale, quia tunc substantiue ponuntur, ad essentiam referuntur. Unde et predictas locutiones recipiunt, Pater, et Filius, et Spiritus sanctus, sunt iusti, sunt potentes, sunt sapientes, sunt boni, non tamen ideo sunt dii, quod illud non potest teneri nisi substantiue.



CAPUT uI. An huiusmodi nomina Aliquis, Unus, Innascibilis, masculine accepta sint in eadem regula?

A premissa iterum regula uidetur excipiendum  hoc nomen, aliquis, quod cum uideatur de Deo dici secundum essentiam, non tamen de tribus personis dicitur in summa singulariter, sed pluraliter. Non enim Pater, et Filius, et Spiritus S. sunt aliqui. Non enim Pater est is qui est Filius, sed id quod est Filius. Nam masculina ad personam, neutra ad essentiam referuntur. Quod tamen Pater et Filius sunt aliquis, ita uidetur posse ostendi: Pater et Filius sunt unus omnipotens, id est tam Patri quam Filio [subaudi conuenit] esse omnipotentem et esse unum: ergo Pater, et Filius sunt unus, uel non sunt omnipotens. Item ecclesiastica auctoritas approbat quod dicitur in hymno:

Nunc, sancte nobis Spiritus,
 Unus Patri cum Filio.

Ergo Spiritus sanctus est unus Patri cum Filio: ergo unus est cum Filio eadem ratione, et Pater est unus cum Filio: ergo Pater et Filius sunt unus. Item hoc nomen unus dictum de Deo, uel essentiam designat, uel relationem non essentiam, quia tunc uere diceretur Pater et Filius sunt unus: ergo relationem, et hoc nomen dicitur proprie de Patre: ergo in eo ponit relationem: ergo per eum distinguitur Pater a Filio et Spiritu sancto: ergo solus Pater est unus. Aliter indirecte Pater et Filius non sunt unus, et uterque est unus: ergo Pater et Filius sunt duo. Unde sic in diuina essentia alius est Pater et alius est Filius. Item si masculina semper  ad personam et neutra ad essentiam referantur, non uidetur dicendum Filius est ab aliquo, quia non est ab essentia, quia essentia non gignit. Unde uidetur dicendum: Filius est de nichil; imo potest quoquo intelligatur quod in ore omnium uersatur. Pater alio est Deus, alio est Pater. Nam alio primo positum ad essentiam uidetur referendum, et in neutro genere uidetur poni. Alio secundo positum ad proprietatem uidetur debere referri, et in masculino genere debere poni, cum tamen paternitas nec sit alius, nec alia, nec aliud quam Deus, non uidetur dicendum Pater alio est Deus, alio est Pater, et ita Pater eodem est Pater quo est Deus. Et ita eadem proprietate uel eadem essentia Pater est Pater  uel Deus; sed nemo dicit quod proprietate Pater sit Pater, et eadem sit Deus. Contrario tamen cum paternitate sit Pater et non Deus, et diuinitate sit Deus et non Pater, alio est Pater, alio est Deus. uidetur dicendum quod alio est Pater, alio est Deus. Imo si quis attentius inspiciat uidetur incongrue dictum. Nam alio primo positum pro hypostasi Patris ponitur, secundo ponitur pro essentia. Si quis ergo pro appellatiuo esse eorum pro quibus ponitur loco nominis bis positi reddat, uitiosa sit locutio, ut si dicatur, Pater alia proprietate est Pater, alia est Deus. Si quis ergo recipiat, Pater et Filius sunt unus, ergo non sunt aliqui, uera non sunt duo, itaque Pater et Filius, et Spiritus sanctus non sunt tres. Imo si sunt unus, 12 Pater est ille qui est Filius:  ergo est eadem persona que est Filius. Manifestum est omnibus non debere hoc recipi, Pater et Filius sunt unus, sunt aliquis.

Ut premissa ergo soluantur. Dicunt quidam quod hoc nomen aliquis dictum de Deo significat essentiam. Pater, et Filius, et Spiritus sanctus sunt aliqui nec sunt substantie uel essentie. Dictum fuit supra quod id licitum est penuria Latini eloquii ad interrogationem factam ab hereticis, qui tres, uel que tria; ne nil responderetur ut responderetur tres persone, non ideo tamen tres substantie. Et assignata quidem est ratio quare congruentius hoc nomen persona  quam aliquod aliud nomen ad talem interrogationem respondeatur, qua in se habet  subintelligentiam distinctionem hanc per se. Que quidem ratio non conuenit in hoc nomine aliquis, quod similiter pluraliter dicitur de tribus personis. Nullam enim subintelligenti distinctionem ut pluraliter positum essentiam singulariter significet. Ita talem oportet assignari rationem que conuenit huic nomini persona simul cum hoc nomine aliquis. Imo etiam omnibus que pluraliter dicuntur de tribus personis.

Ad cuius rei intelligentiam sciendum, quod et hoc nomine substantia implicata est equiuocatio apud Latinos, que in duobus uocalibus explicata est apud Grecos, id est hypostasis et ousia. Ex parte tamen explicatur apud nos in origine uocabuli, quia dicitur substantia a substando, id est  substantia a subsistendo. Substantia a substando dicitur ipsum subiectum quod substat formis, siue sit corpus siue alia res. Substantia a subsistendo dicitur forma, que adueniens subiecto illud subsistit, id est sub se et aliis formis sistit, id est substare sibi et aliis facit, sicut imago sigilli ceram que in ruditate quadam est et fluxu, que omnem formam idonea est suscipere impressione sua substare facit ut interim ad aliam formam transire non possit. Sed substantialis forma duplex est uel que facit quis, et talis est omnis indiuidualis proprietas, id est indiuiduo et proprio nomine, ut Platonitas cuius participatione Plato est quis; uel que facit quid, ut speciale uel generale, id est que  speciali uel generali nomine significatur, ut humanitas, animalitas cuius participatione Plato est quid, non uero quis. Unde propria nomina ad quis; specialia, generalia, ad quid respondentur: proprietas enim que facit que personalis uel indiuidualis, uel proprie qualitas dicitur Latine, Grece uero hypostasis; Latine autem substantia dici potest a subsistendo; similiter et subiectum eius, prout intelligitur, ea participare, dici potest hypostasis. Proprietas autem que facit quod Grece dicitur , Latine uero substantia, etiam res subiecta ut per ea participans potest dici . Si quis ergo secundum reduplicationem scilicet uelit procedere, uirtutem locutionis exprimens, dicet Plato est hypostasis, et non est , quia ex eo quidem  Plato est hypostasis non ex eo quod est , similiter homo est non hypostasis, quia ex eo quod homo est, est , non ex eo quod homo est, est hypostasis. Hoc autem nomen persona est appellatiuum rerum prout participat indiuidualibus proprietatibus facientibus queque, non quid. Res enim in eo quod est Plato est persona, non in eo quod est homo, est persona. Similiter et hoc nomen aliquis, et omne aliquid nomen quod in masculino genere de Deo dicitur si sit adiectiuum. Nomen igitur persone significat substantiam non , sed hypostasim; similiter et hoc nomen aliquis, et hoc nomen iustus. Unde recipiunt, Pater, et Filius, et Spiritus sanctus sunt aliqui, sunt persone, sunt  iusti; similiter Pater, et Filius, et Spiritus sanctus est aliquis, est iustus, sed non est proprietas aliqua que significet hoc nomen persona determinate.

Et instant premissis argumentationibus sic. Prime sic: Tam Patri quam Filio idem est esse personam et esse substantiam: Pater et Filius sunt substantia que est persona: ergo 13 uel non substantia uel sunt persona. Ad secundam obiectionem dicunt quod in hymno debet dici:

Nunc, sancte nobis Spiritus,
Unum Patri cum Filio,
uel dicunt hoc fuisse dictum contra Arium qui computabat gradus in Trinitate dicendo Patrem magnum et Filium minorem, uel Spiritum sanctum  non idem esse quod Pater. Alii corrigunt dicentes, unus Patris cum Filio, id est unus Patris et Filii, ut proponatur prepositio pro copulatiua coniunctione. Tertie obiectionis solutio patet secundum eos. Ad quartam sic instant in una facie alius est Socrates quam Plato: ergo in facie alius est quam Plato, uel ita unius faciei sunt Socrates et Plato. Nam, sicut hoc incongrue dicitur, ita et illud: Pater est alius a Filio in essentia, ut dictum est supra.

Quidam autem aliter distinguunt substantiam dicentes, tria significari hoc nomine substantia, hypostasis,  ousia et ousiosis. Hypostasim dicunt rem prout participat indiuiduali proprietate. Ousiosim uocant omnem substantialem formam; ousiam uero rem, prout participat generali uel speciali statu, id est proprietate faciente quid. Nos uero, relictis huiusmodi ambagibus, dicimus hoc nomine aliquis uel unius nil poni cum de Deo dicitur, quemadmodum nec aliis nominibus numeralibus, sicut in sequenti dicetur. Illud potius inquirendum an hoc nomen aliquo neutraliter positum ad essentiam semper pertineat, an aliquando ad proprietatem: ad quod dicendum quod essentiam significat. Unde non est dicendum, Filius est de aliquo, quia non est de essentia; non ideo tamen dicendum est, Filius est de nichilo, quia negatio plus tollit  quam affirmatio ponat. Remouet enim essentiam cum persona. Tamen uerum est quod non est Filius de aliquo. Necdum tamen plene discussum est an essentia sit de essentia. Dicit enim quidam hec nomina personaliter interdum accipi, quod in sequentibus declarabitur.

Quod uero ultimo queritur an Pater alio sit, Pater et alio Deus, usque ad sequentia ubi de proprietate personarum agemus, differemus



CAPUT uII. De terminis complexis que constant ex una dictione significante substantiam, et alia que significat rationem cuiusmodi est iste, potens generare.

 Est aliud predicabile quod creditur de Deo  secundum essentiam. Non obseruat predicamentorum regulam, quia non tantum non dicitur de tribus personis in summa singulariter, sed neque de qualibet persona uidetur dici, cum ponat Augustinus  hanc regulam: De his que ad se dicuntur Pater et Filius et Spiritus sanctus non dicitur alter sine altero. Tale est hoc possibile potens generare. Quod enim secundum essentiam dicatur, uidetur propter hoc nomen potens, quod de Deo dictum essentiam significat: nam idem est Dei potentia et essentia. Nam uidetur ex adiunctione huius uerbi, generare, suam significationem uariare. Id ergo uidetur Patri esse Deum et posse generare; sic idem est ei esse Deum et aliquid posse; nec tamen de Filio dicitur quod possit generare  Filium, quia si hoc esset, ergo Filius potest esse Pater alicuius: ergo sui uel Patris, uel Spiritus sancti uel alicuius alterius; nullius alterius, quia nullus alius potuit ab eterno esse. Sed nec potuit esse Pater Patris, quia ita esset idem Pater et Filius eiusdem; nec Spiritus sanctus neque sui, quia nulla res seipsam gignit. Imo si Filius possit gignere, et ille Filius alium Filium, cum non est magis ratio de uno quam de aliis, etiam in infinitum posset produci ratiocinatio.

 Quod tamen Filius possit gignere, ostenditur tum auctoritate, tum ratione. Ait enim Augustinus   . Absit ut ideo potentior sit Pater Filio, quia Creator genuit Filium, Filius autem non genuit Creatorem, neque non potuit, sed non oportuit. Ergo Filius 14 potuit gignere Creatorem. Ideo istud soluitur sic: Neque enim non potuit, id est non ex impotentia sui fuit quod Filius non genuit, sed ei non conueniebat; sic Deus Filius non est Deus Pater; nec tamen hoc est ex impotentia Filii, uel potest subintelligi tantum sic: neque enim non potuit, sed non oportuit, id est non tantum non potuit, sed etiam non oportuit. Rationes quoque ad id ostendendum multe inducuntur. Pater habet potentiam generandi, Filius non habet potentiam generandi: ergo aliquam habet potentiam Pater quam non Filius; sic indirecte, uel directe  sic: Pater habet potentiam generandi, Filius habet eamdem: ergo Filius habet potentiam generandi. Ideo soluebant antiqui per interpretationem huius, Pater habet potentiam generandi, et Filius habet eamdem: nam iste terminus, potentia generandi notionem appellat, id est paternitatem. Idem est enim dicere, Pater habet potestatem generandi, ac si dicatur Pater habet paternitatem generatiuam; Filius autem non habet eamdem, id est paternitatem. Commodius tamen uidentur soluere nodum; quia, cum dicitur Pater potens est generare, idem est ac si dicatur: Pater est potens et est genitor; et ita duo dicuntur de Patre, et quod habeat potentiam et quod habeat generationem, uel potius quod habeat eam ad generandum, id est ut generet.  Cum uero additur: Filius habet eamdem, pronomen sicut non refertur ad gerundium, sed actionem, ita non refertur nisi ad potentiam non ad proprietatem. Potentia eadem est in Filio non ad generandum id est ut generet. Nam gerundium utrumque significat, id est actionem et passionem. Si quis tamen querat quare magis conceditur potentia generandi est in Patre, propter significationem actiuam gerundiui, et non potentia generandi est in Filio, ut gerundiuum passionem significet, potius usui quam rationi imputandum est. Cum ergo loco pronominis, quod non refertur ubi significantur actiui, resumitur totus terminis et dicitur, Filius habet potentiam generandi, falsum est. Sicut si dicatur, Socrates uidebit hominem album, et  eum uidebit Plato: posito quod Plato non uidebit eum existentem album, non licet resumere Plato uidebit hominem album, quia pronomen non referebat significationem totius termini, sed tantum nominis subiecti, qui necessario potest resumi.

Unde et tu ad omnia huiusmodi potes instare uelut ita: Filius istius uult ducere uxorem, et pater uult idem: ergo pater uult ducere uxorem; uel sic: Abraham habuit fidem uenturi, et tu habes eamdem: ergo tu habes fidem uenturi; uel ita: Petrus habuit potentiam peccandi, et habet eamdem: ergo Petrus habet potentiam peccandi. Item,  Pater potest generare, Filius non potest generare: ergo Pater potest aliquid quod non potest Filius. uel ita: Quidquid potest Pater potest Filius; Pater potest gignere; ergo Filius. Ad hoc dicendum quia posse generare Filium, non est posse aliquid, quia non est ad quid sit diuine subiectum potentie. Generatio enim Filii non est actio eorum que subiecta sunt diuine potentie, quia non est de creaturis, sed est super omnia. Non enim ante potuit gignere, genuit. Unde ita potes instare: Pater potest esse Pater, Filius non potest esse Pater: ergo Pater non potest esse aliquid quod non potest esse Filius, non est uerum; quia esse Patrem non est esse quid. uel ita: Filius huius uult ducere uxorem, pater non uult ducere uxorem,  aliquid uult pater quod non uult filius. Aliter potentia generandi est in Patre; ea potest Pater aliquid, quia generare potest. Igitur illa potentia potest generare: Filius potest idem ea uel non; si idem, ergo Filius potest generare; si non idem, ergo aliquid potest Pater quod non potest Filius  .

Ad hoc dictum quod non satis eleganter dictum est Pater potest generare, et Filius potest idem, uel non, quia posse generare non est aliquid posse, id est non est aliquid 15 subiectum diuine potentie, et ideo incongrue fit relatio ad infinitum, sicut si dicatur, Pater est Pater, et Filius est idem uel non idem, ut sit ibi neutri generis incongrue est. Item potentia generandi est in Patre, et eadem est in  Filio: ergo potentia generandi est in Patre et in Filio, et uidetur non posse sumi instantia in accidentalibus; quia si aliquod pronomen ad aliquam actionem referatur, subtracto pronomine, manet eadem ueritas locutionis copulatis duobus uerbis, si copulari recte possint  , ut currit et idem disputat. Ergo Socrates currit et disputat. Quod si detur, potentia generandi est in Patre et Filio, eadem ratione potentia generandi est in Filio et in Patre, et ita potentia generandi est in Filio. Ideo quibusdam uidetur hec esse uera, potentia generandi est in Filio, quia non innuitur hac locutione quid ad quid sit in Filio, sed tantum quid sit in Filio. Sed ex parte predicari negatur potentia generandi est potentia generandi in Filio. Si quis inferat, potentia generandi  est in Filio: ergo Filius potest generare, fallacia. uirginitas erit in isto: ergo iste erit uirgo. uel potentia peccandi erit in isto, quia iam confirmabitur: ergo iste poterit peccare; uel, gressibilitas est in isto: ergo carente pedibus: ergo potest gradiri. Nam in omnibus his non ostenditur quid ad quid sit in aliquo, sed tantum quid. Prior tamen solutio communior est et uerior uidetur.

Item, potentia generandi que est in Patre, est in Filio, et potentia generandi que est in Filio est in Patre: ergo potentia generandi non est in Patre, uel in Filio. Istud soluitur per interpretationem  unius premissarum. Potest tamen sic instari: Hominem album quem uidebit Socrates, uidebit Plato, et econtra: ergo uel hominem album non uidebit Socrates, uel hominem album uidebit Plato. Sicut potentia generandi est in Patre uel Filio, potentia generandi non est in Patre et in Filio: fallacia in premissis. Socrates uel Plato uidebit hominem album, non Socrates et Plato uidebit hominem album: ergo non quecunque uidebit Socrates, uidebit Plato: uel in ducere uxorem habebit instantiam. Item, potentia generandi uel nascendi est in Patre, nulla potentia generandi que non sit nascendi, et econtra: ergo potentia nascendi est in Patre, uel potentia generandi non est in eo: fallacia in premissis. Uxorem uult ducere iste, et ille nichil,  uult iste quod non ille: ergo uxorem uult ducere, uel non ille. Item, hec potentia generandi est in Filio: ergo potentia generandi est in Filio. Illud soluitur propter interpretationem.

Nondum enim plane discussum est, an ad diuinam essentiam congrue fiat demonstratio, ut dicatur potentia hec est essentia. Item, potentia est potentia Patris et Filii: ergo est potentia Filii: ergo potentia generandi est in Filio: fallacia ultimi. Potentia peccandi erit potentia istius, quia iam confirmabitur: ergo potentia peccandi erit in isto. Item, aliqua potentia est in Filio: ergo potentia generandi uel alia; sed probatur quod non. Alia nulla potentia generandi est in Filio que non sit potentia generandi: ergo nec alia potentia est in Filio quam potentia  generandi; nec aliqua potentia est in Filio, que non sit potentia generandi: fallacia primi argumenti. Pater aliquo est Pater: ergo essentia, uel alio; uel Pater aliquo est Deus: ergo paternitate uel alio. Item, Pater potentia generandi potest generare: ergo possibile est Patrem potentia generare: ergo possibile potest poni. Ponatur illud: ergo Pater potentia generandi generat. Sed idem est potentia generandi et essentia Dei: ergo Pater essentia sua generat Filium: fallacia primi. Socrates potentia sua potest currere: ergo possibile est Socratem potentia sua currere.

Et nota quia cum sint hec duo uerba, Pater potest generare, utrumque potest determinatione recipere  ablatiuum; sed hoc uerbum potest, quia essentiale est, ablatiuum essentialiter recipit, et qui non relatione designet. Econtrario, quia hoc uerbum generare notionem 16 notat, ablatiuum relationis recipit non essentie. Unde congrue dicitur, Pater potentia sua potest generatione generare. Sed non fit permutatio, sicut dicitur Socrates uoluntate sua uult pedibus currere, uel, Socrates hodie est, moriturus cras. Item, potentia generandi est in aliquo, illud est Deus: ergo aliquid quod est Deus, potest generare. Si dicat quod potentia generandi in nullo est: ergo potentia generandi nil est potens, et tamen potentia generandi Pater est potens: ergo Deus:  ergo aliquid. Imo, si secundum essentiam hoc dicitur de Deo, quelibet persona est aliquod potens generare, et ille tres persone sunt unum potens generare, sicut docuit iampridem dicta regula, et quod diuina essentia potest generare; sed si memoriter tenemus predicta, iste terminus, potens generare, non tantum essentiam, sed etiam relationem notat, unde non est dicendum propter relationem que non dicitur de essentia, Pater est aliquod potens generare, sed aliquis potens generare. Illa tamen potentia aliquid est potens, quia Deus et diuina essentia, illa potentia potest quidquid potest, non tamen ideo generare, quia hoc non est posse quid, ut supradictum est. Item, aliud est gignere, aliud gigni: ergo aliud est posse gignere, et aliud posse gigni: fallacia. Aliud  est bonum quam malum: ergo alia est scientia boni quam mali, non; quia contrariorum est eadem disciplina. Et nota conclusionem ideo esse falsam, quia sensus est: Alia est potentia qua Pater potens gignere, alia qua Filius potest gigni, quod supra negatum est.



CAPUT uIII. Questio quare Deus omnipotens dicatur, et de annexis huic questioni.

 Solet queri quare Deus dicatur omnipotens. An quia omnia potest, an quia omnia potest que uult.  Quod enim Deus omnia possit, dicit Augustinus: Deus omnia potest sed non facit nisi quod conuenit uoluntati eius et iustitie. Cum tamen Deus non possit peccare, non possit falli, non possit miser  fieri, non uidetur omnipotens. Ad quod dicendum quia posse hoc, non est aliqua posse, imo est naturalis impotentia, non naturalis potentia; et si hec posset Deus, non omnipotens tunc diceretur, quia nulla potentia est per quam aliquid de facili agimus, et nichil de facili patimur, et nil de facili agimus. Unde posse peccare non est naturalis potentie, imo naturalis impotentie, quod sic docet Aug.  : Magna Dei potentia est non posse peccare, nec ideo minus potens putandus est, quia peccare non potest, cum omnipotens nullatenus sit qui hoc non potest. Item, Deus non potest ambulare, comedere et huiusmodi, posse ambulare est posse quid: ergo aliquid est quod Deus non potest.

 Item notandum est quod hec omnia subiecta sunt diuine potentie, quia quod aliquis ambulat, loquitur et huiusmodi, hoc facit potentia Dei auctore, non tamen Deus in sua essentia hoc potest agere, quia non habet instrumenta, quibus in sua essentia tales actiones exerceat. Cum autem dicitur, Deus non potest ambulare, uel bibere, aut loqui, non remouetur aliquid a potentia Dei  , sed tantum modus qui pertinet ad defectum et infirmitatem hominum, uel eorum quibus hoc conuenit; quia, licet hoc non faciat in se, facit in aliis, sicut cum dicitur, Deus non est in caputio, uel in bursa istius. Non ideo minus uerum est, Deus est in omni loco essentialiter,  quia modus existendi ibi tantum remouetur, scilicet quod non ita includitur loco sicut creatura. Dicunt ergo Deum dici omnipotentem, non quia omnia possit, sed quia potest quidquid uult, ut tradit Augustinus  : Omnipotens dicitur Deus, non quia omnia possit, sed quia potest efficere quidquid uult, ita ut nullus eius uoluntati possit resistere, que ipse est. Quod ut manifestius fiat.

Nota quod duo attenduntur in 17 Dei potentia, quorum unum est quod ipse potest facere quidquid uult, alterum quod nichil omnino patitur  . Ex quibus duobus conficitur tertium, scilicet ipsum posse facere que posse est potentia. Ea uero que posse est potentie, sunt quibus Dei maiestas non leditur; quod dicitur propter peccata, nec eius excellentia  minuitur quod dicitur propter defectus. Dicitur ergo Deus omnipotens, quia potest omnia que posse est potentie; sed quod Deus in sua essentia posset loqui, comedere, et huiusmodi non est potentie, quia quasi defectus uidentur in Deo, si his egeret, et instrumenta quibus exerceret, haberet in quo eius excellentia minueretur. In predicta igitur auctoritate Augustini  tam large accipitur hoc nomen omnia, ut comprehendat et defectus, et peccata, ubi dicitur Deus posse quidquid uult, cum tamen possit etiam facere quod non uult. Sed ideo istud appositum est, quia fuerunt heretici qui dicerent Deum aliquid uelle quod non potest, uel ut ostendat Deum nil facere, quod non  uelit quando illud facit, uel ut assignetur differentia uoluntatis Dei ad uoluntates hominum, qui plura uolunt quam possint. Deus autem plura potest quam uelit, nec ideo Deus omnipotens dicitur quia potest omnia que uult se facere, uel se posse, uel uelle. Nam propter eamdem causam, diceretur Petrus omnipotens, quia omnia potest facere que se uult facere, uel se posse aut uelle, alioquin non esset beatus, sed quia Deus omnia potest facere que uult fieri, quod non conuenit Petro, qui uult predestinatos saluare, nec eos saluare potest.

Non tamen sub silentio pretereundum quod quidam  dicunt Deum nichil posse facere nisi quod facit, Dei potentiam arctantes, et ita conantur astruere: Deus nichil potest facere nisi quod bonum  est, et nichil bonum est fieri ab eo quod ipse non faciat: ergo Deus nichil potest facere nisi quod facit. Item iustitia Dei exigit ipsum facere quod facit, et id non facere quod non facit; et Deus non potest aliquid facere contra iustitiam suam; ergo Deus non potest facere quod non facit, et ita non potest facere nisi id quod facit. Item Deus non potest facere quod iustitia eius exigit: sed iustitia eius non exigit, nisi id quod ipse facit: ergo non potest facere nisi id quod facit.  Quod enim hec sit uera iustitia eius non exigit ut faciat nisi quod facit, patet per contradictoriam que est falsa. Iustitia eius exigit ipsum facere quod non facit. Item, Deus non potest facere, nisi id quod debet facere. Sed ipse nichil facere debet nisi id quod ipse facit. Item, Deus aut debet dimittere, aut non debet dimittere id quod dimittit. Si dicas quod debet: ergo non debet facere quod dimittit. At non potest facere quod non debet; igitur non potest facere quod dimittit. De reliqua constat quod sit falsa, scilicet Deus non debet dimittere quod dimittit.

Ad hec omnia una est et fere communis locutio, adhibita prius hac distinctione, quod Deus alia ratione dicitur bonus, et alia ratione homo. Homo  enim dicitur bonus propter opera bona que facit, que informata sunt caritate. Deus autem non dicitur bonus propter opera bona. Imo opera eius dicuntur bona, eo quod ipse qui uere est bonus ea facit; si enim ipse que sunt mala faceret, uel que si fierent ab hominibus essent mala, tamen non diceretur mala opera facere. Imo ea que sunt bona que tunc dicerentur propter auctorem bonum, scilicet Deum. Cum ergo dicitur, Deus non potest facere, nisi quod bonum est ab eo fieri, si sic intelligas per compositionem. Id non potest facere nisi id quod bonum esset. Si ab eo fieret, uerum est  ; si uero per diuisionem ita, Deus non potest facere, nisi quod bonum est, id est nil potest facere quod  non sit bonum modo, falsum est. Imo potest facere quod malum est modo, et quod malum esset si ab alio fieret; ipse tamen si faceret, bonum opus faceret. Ita est ista determinanda, Deus non potest facere nisi quod eius iustitia exigit eum facere. Similiter, cum dicitur, Deus non potest facere nisi 18 quod debet, id est nisi quod conueniret, si illud faceret  . uerum dicis.

Nota tamen hoc uerbum debet improprie de Deo dici, et uerbum uenenosum esse  . Deus enim non est nobis debitor, nisi forte ex promisso, nos tamen debitores sumus ex commisso.

Item, quedam ratio in Deo est eterna, que est etiam Deus per quam facit Deus id quod facit, et dimittit id quod dimittit. Ergo, ea manente, non  potest facere quod dimittit, uel dimittere quod facit, quin agat contra illam rationem. Contra illam non potest agere, quia ita contra se ageret: ergo non potest uel facere quod dimittit, uel dimittere quod facit. uerum est quidem quod si ratio illa temporalis esset, non eterna, posset dimittere quod facit, non agendo contra illam rationem. Nam, cum prius esset ratio aliquid fieri, et nunc illud omitteretur quod prius fuisset ratio, modo non esset ratio ipsius uel ipsius res. Sic, cum iste predestinatus  sit, et si ponatur quod sit damnandus, quod possibile est; ita qui predestinatus dicebatur, non est predestinatus, nec unquam fuit, uerum quod esset predestinatus. Cum ergo illa ratio sit eterna, non uidetur quomodo, illa manente, potest facere Deus quod dimittit. Ad quod dicendum quod Deus, manente illa causa eterna, quia omnia facit que facit, id est seipso potest facere que non facit, et contrario; non tamen ideo potest agere contra illam causam  , quia illa ratio, cum sit modo causa alicuius rei, potest non esse causa eiusdem, non potest tamen desinere esse causa illius. Sicut uidetur in predestinatione, Deus ab eterno predestinauit Iacob, et potuit illum damnare. Nec tamen ideo ageret contra predestinationem; quia, si  damnaret, tunc uere diceretur, nunquam fuit predestinatus. Potuit enim non fuisse predestinatus, sicut potuit non esse saluandus.

 Item ad id indirecte hoc modo, Deus potest aliquid facere quod non facit, nec fecit, nec faciet: ergo potest aliquid facere quod non fuit. Sciturus ergo potest aliquid facere quod non presciturus: ergo potest aliquid facere sine prescientia. Fallacia ultimi. Nam premissa sunt uera, et est transitus a diuisione ad compositionem. Iste potest te docere litteras quas non nouit, qui adhuc illiteratus est et litteras disceret: ergo potest te docere litteras sine notitia. uel ita: Aliquis homo potest uidere, qui non habet oculos  quia Antichristus: ergo aliquis potest uidere sine oculis. Dicit Augustinus  ,  ad Deum dirigens sermonem: Nec cogeris ad aliquid inuitus, quia non est maior uoluntas tua potentia tua: que quidem maior esset, si teipso tu esses maior. Ex quo habetur, quia nec etiam potentia Dei maior est uoluntate, cum idem sit uoluntas et potentia. Unde infertur: Ergo Deus non plura potest facere quam uelit, uel plura uult facere quam possit. Ad quod dicendum quod nomine potentie, uel uoluntatis quandoque ipsam intelligimus diuinam essentiam, secundum quod premissa sunt uera; quandoque subiecta uoluntati uel potentie, secundum quam maior est potentia quam uoluntas, id est plura sunt subiecta potentie quam uoluntati. uel uisus istius non est perspicacior uisu illius, et econuerso: ergo non plura uidet iste quam ille,  uel plura uidet ille quam iste. uel ita: Ista domus non est capacior illa, nec conuerso: ergo non plura capit ista quam illa, uel capit plura ista quam illa. Item dicit Augustinus  : Id solum non potest facere Deus quod non uult. Unde infertur: Ergo nichil potest facere nisi quod uult. uel, id solum non est animal quod non est homo: ergo nil est animal quod non sit homo. Quod enim hec sit uera. Id solum non est animal quod non est homo, ita constat; quidlibet est homo, uel non est homo, non  est uerum quod aliquid sit homo, et non sit animal. Id non est animal quod non est homo: ergo id solum non est animal quod non est homo. Eodem quoque modo: Id solum non potest Deus quod non uult. Quod etiam si quis inde dubitet, ita ostenditur. Quidlibet uult uel non uult Deus, non est uerum quod aliquid uelit Deus et non possit, 19 id quod non uult Deus non potest: ergo id solum non potest Deus quod non uult. Item, id solum non uult Deus quod non potest; quidquid non potest Deus non uult: ergo quidquid non uult Deus, non potest. Item, id solum non potest Deus quod non uult, id solum non uult Deus quod non potest. Id solum quod potest Deus, uult: ergo id solum quod uult Deus, potest. Ideo notandum harum duarum:  Id solum non potest Deus quod non uult. Id solum non uult Deus quod non potest, priorem esse ueram, et alteram falsam. Id enim non uult Deus quod potest. Non ergo id solum non uult quod non potest, et in omnibus predictis subintelligendum est hoc uerbum facere. Aliter enim non congrue esset dictum Deus potest hoc. Nec te moueat quod dicimus Deum aliquid non posse, cum ita large accipiatur aliquid ut et defectus et potentia comprehendat.

Item aut possibile est Deum facere quecunque facere potest aut impossibile; si est possibile, ergo potest esse uerum. Ponatur: Tunc igitur uerum est Deum facere quecunque potest facere: ergo dicitur, Deus facit quecunque potest facere. Si uero impossibile est Deum facere quecunque potest facere:  ergo necesse est Deum non facere quecunque potest facere: ergo necessario Deus non facit quecunque potest facere: ergo Deus non potest facere quecunque potest facere. Et uidetur esse idem processus argumentando iste ultimus, quod est, cum dicitur: Necesse est Deum non peccare: ergo necessario Deus non peccat: ergo Deus non potest peccare. Item, necessarium est Deum non facere quecunque potest facere: ergo necessarium est Deum non facere hec uel alia; et ea posse facere non est magis ratio de aliis quam de his: ergo necessarium est Deum non facere hec, et ea posse facere; et ita necessarium est Deum non facere hec que tamen potest facere. Item impossibile est  Deum esse auctorem omnis nature quam potest facere, cum naturas infinitas et multas possit facere quas non facit: ergo necessarium est Deum alicuius nature non esse auctorem, et ita non omnis nature est auctor Deus.

Ideo notandum quod in his omnibus est fallacia uniuocationis ex uariata appellatione terminorum secundum diuersa adiuncta; ideo damus hanc: Impossibile est Deum facere quecunque potest facere, quia hoc dictum nullo modo potest esse uerum. Non tamen inde prouenit: Ergo Deus non potest  facere quecunque potest facere. Sicut impossibile est album esse nigrum; non tamen album non potest esse nigrum. Similiter uera est hec: Necesse est Deum non aliqua facere que potest facere, nec tamen hec uel alia que non est determinare que confuse proponitur, cum non possit Deus alia facere quibus non possit plura facere: sicut forte necessarium est Linum non scire alia que scit Petrus, non tamen hec uel alia, quia non potest demonstrari aliquod scitum a Petro quod non possit scire Linus; cum sciat id quod difficilius non potest sciri, id est Deum esse trinum et unum, semper tamen necesse est Petrum, qui beatior est, alia scire, ut dictum est a quibusdam, que non scit Linus qui minus est beatus.

 Huic quoque argumentationi necesse est Deum non esse auctorem alicuius nature cuius potest esse auctor: ergo necesse est Deum alicuius nature non esse auctorem, et eius nature posse esse auctorem. Instantia similiter per fallaciam diuisionis sicut et hic: Necesse est alteram istarum contradictoriarum esse propositionem ueram que non est facta:  ergo necesse est alteram istarum esse propositionem ueram, et illa non est facta. Item dicit aliquis [, debuit equalem. Si enim potuit et non uoluit, inuidus; si uoluit et non potuit, infirmus. A simili, ut dicunt, si Deus aliam creaturam  potest facere meliorem quam sit, et non facit, inuidus est; et si uult et non potest, infirmus. Et ita uolunt probare quod Deus non potest aliam rem facere 20 meliorem quam sit, sicut nec aliud facere potest quam non faciat. Illud autem quod inducitur pro simili non est simile. Deus enim Pater genuit Filium eiusdem substantie cuius est ipse, et ideo debuit gignere sibi equalem cum melior gigni non potuit, sed creaturam de nichilo creat Deus quam meliorem potest facere quam faciat. Quod etiam ita ostenditur indirecte, quod Deus non potest facere rem meliorem quam sit, hoc contingit quoniam quelibet res habet in se perfectionem omnis boni; et ita omnes res eque bone sunt, imo equales Creatori in perfectione sunt. Aut quia res ipsa non potest  esse capax illius boni, quod si haberet esset melior, quod si est: nunquid Deus, qui de nichil creauit quod maius est, potest rem efficere illorum bonorum capacem, et ita meliorem? imo si non potest, iam in omni creatura defectus est.

 Eodem modo uolunt probare quod Deus non potest facere rem meliorem modo quam faciat: quod tamen uerum est si modus referatur ad Deum, quia non ex meliori sapientia potest rem facere, nec ex maiori bonitate. Si referatur ad creaturam, falsum est. Potest enim Deus cuilibet forte creature  conferre meliorem statum et excellentiora dona quam habeat. Unde Augustinus  : Alius modus liberationis nostre Deo possibilis, sed nullus miserie nostre sanande conuenientior. Sicut ergo alio modo potuit nos liberare, ita et alio modo potest res alias facere quas facit, ut modus ad creaturas non ad modum referatur. Sed nec iterum uidetur quod Deus possit omnia facere que posse est potentie, quia nec potest uirginem post ruinam suscitare, ut dicit Hieronymus  . Quidam ita intelligunt, id est statum coniugatorum, uel continentium non potest facere comparabilem statui uirginum, id est eque habilem et expeditum Dei seruitio. Posset quidem ei addere quasdam preeminentias ut faceret eum excellentiorem statu uirginum, sed quo  ad hoc, id est quo ad quamdam habilitatem et idoneitatem, non potest facere hunc statum illi comparabilem. Sed nec uidetur istud exquisite dictum; ideo non est adherendum illi uerbo Hieronymi: hyperbolice enim locutus est ad commendationem uirginitatis, loquens Paule et Eustochio de uirginitate. Sicut et in fine Euangelii sui Ioannes hyperbolice locutus est, et frequenter in sacra pagina talis modus loquendi reperitur. Sed et iterum super illum locum Euangelii: Qualia fullo non potest facere super terram , dicit Beda: Deus in terra claritatem illam non potest dare fidelibus suis, quam eis reseruat in celis, sed accipiendum est, non potest, id est non uult, uel non potest de iustitia.

 Item, rationibus idipsum demonstrari potest. Nullo opere, quod sit de genere bonorum, potest uel ledi Dei maiestas, uel eius excellentia minui: ergo quodlibet opus de genere bonorum potest Deus; sed penitere est de genere bonorum: ergo Deus potest penitere, precipue cum de illo legatur: Penitet me fecisse hominem . uel ita penitere est opus bonum, informata caritate, quod posse est penitentie. Hoc opus non potest Deus: ergo non potest quidquid posse est penitentie: ergo non est omnipotens. Ad hoc dicendum quod penitere ex caritate opus bonum est, et Dei est, id est a Deo est, quia omne opus bonum ab illo, et fit per ministerium ab homine; a Deo autem est per auctoritatem, sicut quod Petrus operabatur miracula, opus  erat Dei per auctoritatem, Petri per ministerium, et ita idem est opus Dei et hominis. Sed aliter et aliter. Sicut in libro Retractationum  . Putabam quod credere esset opus solius hominis, nunc uero scio quod est opus Dei et hominis. Item Deus Pater non potest in unitate sue persone humanam naturam assumere, et hoc est opus per quod nec eius maiestas lederetur, nec excellentia minueretur, sicut nec Filii maiestas in aliquo leditur, nec excellentia minuitur, quia est homo: ergo aliquod opus est quod posse est potentie, quod Deus Pater non potest facere:  quare ergo dicitur omnipotens. Quod autem Deus 21 Pater non possit humanam naturam assumere in unitate persone ex eo constat; quia si hoc posset, posset utique esse homo; et cum sit alia persona quam Filius, oportet esse alium hominem quam Filium, et ita essent duo homines Pater et Filius: quare due substantie. Ad quod dicendum Patrem et potuisse esse, et posse esse hominem, et alium quam sit Filius, non tamen ideo aliam substantiam, sicut et Pater est alia persona quam Filius, non tamen ideo alia substantia. Item Filius Dei non potuit assumere carnem Petri uel animam ipsius. Sed hoc erat opus in quo nec lederetur eius maiestas, nec eius excellentia minueretur: ergo aliquod opus est quod Filius non potuit facere quod  tamen non erat contra eius maiestatem. Quare ergo dicitur opus, si dicitur Filium Dei potuisse assumere carnem et animam Petri: ergo Filius Dei potuit esse Petrus. Eadem ratione potuit esse Paulus, et ita potuit esse duorum hominum utraque natura duo homines. Ad quod dicendum, quod potuit Filius Dei assumere corpus et animam Petri, et ut hoc tantum ei conueniret, non tamen ut esset Petrus, quia cum hoc dicitur, et significatur quod propria qualitas Petri et singularis status ei inesset, quod est impossibile, sicut posito quod hoc unde Plato conueniet Socrati. Sed dum ei conuenit, Socrati poterit conuenire, hoc unde Plato et Socrates poterit esse id cui hoc unde Plato conueniret,  non tamen Socrates erit Plato. Potuit ergo Pater et Filius Dei aliam animam et aliud corpus assumere, ita ut habeat duas aut tres animas, et duo uel tria corpora sibi unita; non tamen ideo erit unus et alius homo: nam si hoc esset, uere diceretur, iste homo est ille homo, quia hec persona humanata et illa persona humanata. Nil enim aliud significat iste terminus hic homo, quam iste hec persona humanata, et esset una persona in duabus humanis naturis, et humana natura non est aliud in Deo quam corpus et anima. Non enim est communem speciem de homine Christo, teste Damasceno  , sicut postea docebitur, accipere.

Item, si due nature opposite ut asinina et leonina in una re singulariter uniantur, non ideo uel  Dei maiestas leditur, uel eius excellentia minuitur, hoc non potest facere Deus: ergo non potest omne opus quod posse est potentie: ergo non est omnipotens. Quod autem non possit Deus facere idem asinum et leonem, inde uidetur constare quia si aliquid est homo, ipsum non est asinus et econtrario, et Deus potest facere ut idem homo sit homo et non sit homo, et idem sit asinus et non sit asinus, ut duo contradictorie opposita simul sunt uera: imo qua ratione potest specialis status confundere in eadem persona, ut idem sit leo et sit asinus, potest duos singulares status commiscere ut idem sit Socrates et Plato, quod est impossibile, et etiam Deo  impossibile; quia tunc eidem rei inessent due qualitates proprie, per quarum utramque illa res differret ab omni re cui inesset alia propria qualitas. Et ita cum in una re essent ille, aliqua res differret a seipsa numero, et ita aliquid non esset id quod ipsum esset, quod Deus nequaquam potest. Unde cum in Christo sint due nature, non potest Christo conuenire, unde primum proprium  secundum diuinam naturam et aliud secundum humanam. Utrumque enim significaret propriam qualitatem per quam Christus ab illa re differret, cui inesset alia propria qualitas.

Econtrario tamen quod Deus potuerit facere quod idem esset homo et asinus, potest ostendi per hoc quod fecit ut idem esset homo et Deus. Fecit  etiam ut eadem esset uirgo et pareret, quorum utrumque adeo est difficile ut istud. Item Deus fecit asinam eius nature ut seruiret suo Creatori, huius nature fuit quod poterat Deus de ea operari ad libitum: ergo quod Deus fecerit eam loqui, ergo de natura fecit eam loqui. Item uirga Moysis huius nature fuit, ut de ea faceret Deus quod uellet; de ea uoluit Deus fieri serpentem: ergo huius nature fuit ut Deus de ea faceret serpentem: ergo de natura uirge fecit eam Deus serpentem. Non ergo 22 contra naturam uirge hoc fecit. Item, quia cito Deus explicuit causas a primordiali materia, nonne potuit facere ut cause ille que fecerunt aliam rem asinum, facerent aliam rem hominem, et que fecerunt  aliam rem hominem, facerent aliam rem asinum, ut effectus istarum haberent ille, et effectus illarum iste, ita quod non ageret contra causas illas. Sicut qui instituit hoc unde homo ad significandum hominem, posset si uellet instituere ut significaret lapidem, et econtrario. Si ergo Deus modo preest illis causis sicut et prius; contra, non potest earum effectus permutare non agendo contra eas, ut cause que faciunt Socratem hominem, ex precepto Dei faciunt eum asinum. Si ergo facit Socratem asinum, non agit contra naturam; sed est natura, qua mediante hoc facit cui dat hunc effectum, ut id efficiat asinum quod prius efficiebat hominem.

Item, demonstrato serpente in quem uersa est uirga Moysis, ista substantia fuit uirga et modo  est serpens: ergo contra naturam est serpens, uel contra naturam fuit uirga, cum sint oppositi naturales status uirge et serpentis. Item hec substantia contra naturam facta est serpens: ergo contra naturam est serpens. Probatur tamen quod naturaliter: nam aliqua causa est in hac substantia que facit eam serpentem, scilicet natura serpentina, quemadmodum et illum serpentem uerum aliqua causa facit serpentem, huic generi animalium a Deo naturaliter insita. Alias enim hec substantia non esset uerus serpens. Si ergo aliqua causa que facit serpentem, hec substantia serpens est; et illa causa est inferior: ergo naturaliter hec substantia est  serpens: ergo natura inferiori mediante. Non ergo hoc est opus miraculosum, quia hec substantia est serpens. Si uero dicat quod mutata uirga in serpentem manserint ille cause in uirga que erat, et faciebant eam uirgam in eadem substantia et modo faciunt eam serpentem, mutato effectu, non ideo minus habebitur quin, mediante inferiori causa, hec substantia sit serpens, et ita non contra naturam.

Item impossibile est Deum facere quod Socrates sit asinus, sed ultimum est impossibile: ergo et primum, uel primum est impossibile: ergo et ultimum. Item Deum facere Socratem esse asinum est impossibile, uel tantum secundum superiorem causam; uel etiam secundum inferiorem. Si secundum  superiorem tantum: ergo simpliciter est impossibile. Si uero secundum inferiorem: ergo secundum inferiorem naturam potest esse uerum Deum, facere Socratem asinum: ergo possibile est hoc esse uerum secundum inferiorem naturam quod Deus faciat Socratem asinum: ergo si hoc facit Deus, secundum inferiorem naturam hoc agit. Item cur dicetur quia possibile modo uirginem peperisse, et non diceretur possibile est creature esse uisurum quia uidebit sicut et uirgo peperit. Hoc autem Augustinus tradidit super Genesim, dicens  : Non habuit prima rerum conditio ut femina de costa uiri fieret, sed ut sic fieri posset. Potuit ergo mulier fieri de costa uiri que est opus miraculosum. Potest igitur eadem ratione et cecus uidere.

 Notandum igitur est tria esse genera operum que a Deo sunt, quorum alia fiunt auctoritate Dei, mediante seminali causa, ut quod arbores florent, fructificant, et alia huiusmodi, et ea dicuntur opera naturalia. Sunt aliqua que ita fiunt ab hominibus quod tamen sint a Deo etiam, qualia sunt artificialia omnia, scamna, templa et eiusmodi. Sunt aliqua que operatur auctoritate sua, nullo mediante, ad gratiam suam nobis ostendendam, ut quod uirgo peperit, quod uirga in serpentem mutata est, mulier in statuam salis uersa: et hec omnia sunt opera miraculosa. Est igitur in uniuscuiusque natura ut Deus possit de ea facere quod uoluerit  . Non est tamen in natura eius ut faciat si facit, quia  non agit opus miraculosum, mediante natura, sed sola sua uoluntate. Unde quod hec substantia est species, non est alia inferiori causa mediante, sed sola Dei uoluntate, nec ideo minus 23 fuit uerus homo, potest etiam Deus facere ut idem sit homo et asinus, et ut duo contradictorie opposita sint uera, si unum sumatur secundum inferiorem causam, alterum secundum superiorem. Ut uerum est uirginem peperisse secundum superiorem naturam, uerum est non uirginem peperisse secundum inferiorem naturam. Sed quod ambo sint  uera secundum superiorem naturam id non posset Deus efficere, cum in hoc eius excellentia minueretur; quia auctor esset contrarietatis et discordie. Nec etiam Deus potest facere ut ambo sint uera secundum inferiorem naturam, ne eius excellentia minueretur quod oporteret, quia contrarias causas et peremptorias in eadem re singulari posuisset; cum idem sit homo et Deus, non opposita sunt homo et Deus, ita etiam si idem esset homo et asinus non essent opposita hec predicabilia homo asinus. Cum uero dicitur: Impossibile est Deum facere quod homo sit asinus, quin homo sit asinus, negandum; imo possibile est hoc esse uerum, Deus facit hominem asinum, hoc existente in uero, homo est asinus. Erit enim falsum secundum inferiorem  naturam, licet sit uerum secundum superiorem. Cum autem incipit aliquis loqui de possibilitate aut impossibilitate, considerandum secundum quid loquitur, an secundum superiores causas, an secundum inferiores. Quedam enim possibilia sunt secundum istas que impossibilia sunt secundum illas. Nec est uerum quod hec substantia fuerit uirga, sed de uirga facta est hec substantia que est serpens; sicut substantia corporis Christi nequaquam fuit panis, sed panis uersus est in hanc substantiam; nec ita substantia facta est serpens, imo de substantia uirge facta est hec substantia serpentis.



CAPUT IX. An Deus potest quidquid potuit.


 Solet queri an Deus possit quidquid potuit: si enim potuit aliquid quod non potest uel econtrario, uidetur quod eius potentia augeatur, uel minuatur. Quod tamen si dicitur, uidetur inde inconueniens accidere: Quidquid potuit Deus potest, Deus potuit incarnari et mori: ergo potest incarnari et mori. Ideo dicunt  , quod si intelligatur ita: Quidquid potuit Deus, potest, id est quamcunque potentiam habuit, habet, uel cuiuscunque rei potentiam habuit, habet, uerum est; si uero ita: Quidquid potuit potest, id est quidquid eius potentie fuit subiectum, et modo est subiectum eius potentie. uel, quidquid potuit facere, potest facere, falsum est. Cum enim dicitur potuit Deus incarnari,  hoc uerbum incarnari comprehendit omnia tempora quantum ad significationem, scilicet preterita, presens et futura. Sed cum uerbo presentis temporis potest amittit significationem preteriti temporis, et pertinet ad presens et futura. Non enim pro eo quod fecit Deus, dicitur hoc facere, sed fecisse. Sicut ergo non uere dicitur, quidquid potuit facere potest facere, sed facere, uel fecisse, uel facturus esse. Fallacia. Quemcunque hominem heri uidisti, hodie uides, heri uidisti hominem locuturum: ergo hodie uides hominem locuturum. Similiter  et in argumentatione plura tempora comprehendit assumptio, quia tria, quam conclusio, que tantum duo complectitur, id est presens et futurum propter uerbum presentis temporis, scilicet potest,

Instant tamen quidam contendentes probare quod Deus potest incarnari modo, sic, Deus potuit esse incarnandus modo, nullam potentiam habuit quam non habeat, et econtrario: ergo Deus potest incarnari. Quod Deus potuit incarnari modo, ita arguunt: Potuit enim Deus differre incarnationem suam pro uoluntate sua usque ad presens tempus: nec enim fuit necessarium tunc incarnari quando fuit incarnatus. Item, posito B fuisse illud tempus quod fuit ante C, in quo fuit incarnatus Deus potuit in B incarnari modo, nullam potentiam in B habuit, quam in C  non habuit, et nullius rei potentiam habuit 24 in B quam non habuit in C: ergo Deus in C potuit incarnari modo. Item si Filius Dei fuit incarnandus, non est incarnatus. Ipse incarnatur uel incarnabitur. Possibile est Filium Dei fuisse incarnandum, et non fuisse incarnatum: ergo possibile est ipsum incarnari uel esse incarnandum. Quod autem possibile sit Filium Dei fuisse incarnatum, ita constat: Omne quod de natura uel de casu fit impossibile, Deo est possibile, sed impossibile est nil fuisse creatum: ergo possibile est hoc Deo: ergo possibile est Deum nil creasse, et non fuisse incarnatum, et nichil fecisse quod fecerit. Et ita possibile est Deum esse creaturum hunc mundum, quia iam creatus est et possibile est Deum mori: ergo possibile est Deum  iterum mori, uel bis creare mundum de nichilo. Econtra tamen Deus in carne sua glorificatus est et factus immortalis, id est non potens mori: ergo impossibile est eum iterum mori.

Hoc autem facile est soluere: etsi enim detur quod possibile sit Deum nil creasse propter predictam rationem et esse creaturum quidquid fuit creaturus, non tamen possibile est Deum his creare hunc mundum, quia non est necesse Deum creasse mundum, et quia Deus potest non creasse eum. Datur quod possibile est Deum creaturum illum, et si creet illum, iam non creauit. Similiter dicunt quod potest incarnari et mori, quia potest nec fuisse incarnatus nec fuisse mortuus. Sed etiam probatur quod possit incarnari, mori, ita quod sit incarnatus  et mortuus, quia potest Filius Dei assumere modo aliam animam et aliud corpus quod assumpserit de alia uirgine quam de Maria, in qua carne et anima potest mori, cum tamen modo, secundum quod homo sit immortalis. Sed ad hoc dicunt quod in ea carne et ea anima quas habet, non potest mori de cetero, cum et corpus illud glorificatum sit, immortale, anima impassibilis. Potest tamen mori in alia carne, et in alia anima quam potest assumere, nec est contra potentiam eius. Sicut et Pater et Spiritus sanctus potest assumere corpus et animam. Quidam tamen uolunt instare huic argumentationi: Possibile est Deo nichil creatum esse: ergo possibile est Deum nil creasse, assignantes ibi fallaciam compositionis,  ita uitantes predicta inconuenientia, quod scilicet Deus possit esse creaturus hunc mundum.

Queritur etiam an ab eterno potuit quidquid potuit semel? quod si est, ergo ab eterno potuit creare mundum. Si enim ex tempore hoc potuit et non ab eterno: ergo aliquid potuit ex tempore quod non potuit ab eterno. Non ergo secundum essentiam uidetur de Deo dici posse. Si uero ab eterno potuit creare mundum: ergo potuit creare mundum sibi ceternum. Item, nunquam potuit Deus generare Filium quin non posset creare mundum; potuit generare Filium sibi ceternum: ergo et mundum sibi ceternum potuit creare. Item ab eterno habuit potentiam creandi mundum, nec ab  eterno potuit creare: ergo non quandocunque habuit potentiam illam potuit ea uti. Ideo distinguendum hic secundum compositionem et diuisionem, uel potuit secundum amphibologiam ex diuersa ratione constructionis huius orationis ab eterno que si construatur cum hoc uerbo potuit, uerum est quod ab eterno potuit. Si uero cum sequente infinitiuo construatur, ut possit dici ab eterno potuit creare, falsum est; nec erat istud ex eius impotentia, sicut quod non potest peccare. Eamdem fallaciam potes inuenire in hoc simili, Antichristus cras erit nasciturus: si enim illud aduerbium determinet uerbum, uerum est; si participium, falsum. Item quidquid fecit Deus potuit non fecisse, sed ipse fecit ut omnes creature possent ab eo  existere: ergo potuit esse ut nulle creature possent ab eo existere: ergo potuit esse ut ille non esset omnipotens, et ita ut non esset Deus.

Dicunt ergo quidam Deum non fecisse hoc in tempore ut creature potuerint esse ab eo. Nam ab eterno creature potuerunt esse a Deo. Quod ita improbatur: Nulla creatura 25 potest esse nisi a solo Deo: ergo a solo Deo est ut creature potuerint esse ab eo. Sed quidquid a Deo est, uel per generationem, uel per processionem, uel per operationem est ab eo, hoc non per generationem nec per processionem est ab eo: ergo est ab eo per operationem: ergo hoc in tempore factum est a Deo ut quelibet creature potuerint esse ab eo.  Ideo distingue: Deus ex tempore fecit ut quelibet creatura ab eo esse potuerit, falsum est. Illa enim potentia eterna est. Nam eadem est potentia qua Deus potuit facere creaturam et qua creatura potuerit fieri ab eo, scilicet eterna, que est Deus. Similiter cum queritur a Deo est ut homo sit predestinatus, si de predestinatione dicatur, falsum est. Nam illa Deus est, et ab eterno est. Si de uero, uerum est, ut tradunt quidam dicentes: Omne uerum a Deo est per operationem, de quo non uideo quomodo sit uerum, cum omne uerum sit ab eterno, nisi dicatur alius modus essendi a Deo. Et maxime dubium potest esse de quo fuit sermo cum dicitur: A Deo est ab eterno quod istud est futurum, uel, quod istud ab eterno est futurum. Si queratur  utrum a Deo fuerit ab eterno, quod futura essent futura, et quomodo fuit ab eo, uel per operationem, uel alio modo.

Ut iste obiectiones opprimantur, dicunt sic respondendum: Si dicatur: A Deo fuit quod futura sint, futura uel preterita, si fiat sermo de uero, concedi potest quod illud a Deo est per operationem, ut dicunt, quod non uideo quomodo sit uerum, nisi ex tempore nec ab eterno. Si dicas a Deo est quod futura sint futura, uel prescita, id est prescientia qua ea prescit ab eo est, non est uerum; quia non est a Deo, sed Deus.

Attamen obiicitur: Si Deus potest esse creaturus quidquid fuit creaturus, potest esse facturus Petrum et Iudam et potest non esse appositurus  gratiam Petro, et eam esse appositurus Iude: ergo potest esse damnaturus Petrum, et saluaturus Iudam. Quod si est, ergo potest uel Petrum de meritis defraudare, uel contra Iude merita eum saluare. Sed istud non ualet, ut dicunt, quia non potest uel Petrum damnare ita quod decesserit dignus uita: quod tamen conantur alii probare sic: Si districte ageret Deus cum quolibet, neminem saluaret. Hoc habet auctoritas; quia si districte ageret cum quolibet, de minutis et quadrantibus exigeret rationem ab unoquoque; si autem persequeretur singula, non posset homo de singulis reddere rationem, quia toto tempore uite sue tenebatur Paulus Deo seruire et multis momentis debito obsequio defraudauit: Etsi enim Petrus per penitentiam  potuit se tantum humiliare, ut tanta esset humilitas quanta precedens culpa, tamen non potuit se tantum humiliare quantum et magis tenetur non de precepto, sed de promisso, uel commisso. Si ergo damnaret Deus Petrum, ita quod Petrus dignus uita decessit, non ideo iniuste ageret, sed esset ibi iustitia occulta. Hoc idem etiam sic ostendunt: Necesse est Petrum decessisse dignum uita. Sed possibile est Deum damnaturum esse Petrum: ergo possibile est Petrum decessisse dignum uita, et Deum damnaturum esse illum, quia quodlibet necessarium cum quolibet possibile est possibile.

Nobis tamen non uidetur quod Deus posset damnare  Petrum quin contra iustitiam ageret, ita quod Petrus dignus uita decesserit. Quod enim dicitur: Si districte cum quolibet ageret, neminem saluaret, uerum est quod omnes nascimur filii ire: et si districte ageret nobiscum, non apponeret gratiam per quam saluaremur. Eadem etiam ratione qua conceditur Deum posse damnare Petrum, et tamen non iniuste agere, uidetur dandum quod Deus possit facere adulterium, nec ideo peccatum; quod si faceret, bonum faceret, licet adulterium malum sit, cui contrarium est illud: Si dixero quia non noui eum ero similis uobis mendax 



26 CAPUT X. De uoluntate Dei, ubi primo queritur, an aliquid fiat contra signum diuine uoluntatis.


 Sicut a premissa regula uidetur excipiendum hoc predicabile potens generare, ita ab eadem uidetur excipiendum istud uolens generare, quod cum uideatur dici secundum essentiam, nec de singulis personis dicitur, nec de singulis illis in summa, quia nec Filius, nec Spiritus sanctus est uolens generare, nec ipsi cum Patre sunt unum uolens generare; et circa hoc eodem modo obiicitur quo circa supra predicta. Pater uult generare Filium: ergo Pater uult aliquid quod non uult Filius, scilicet, iste uult ducere uxorem, ille non uult ducere uxorem: ergo iste uult aliquid quod non ille. Possent  circa hanc questionem hec omnia induci, que dicta sunt cum de potentia ageretur. Sed quia prorsus eodem modo hic soluendum est, ideo illis que communia sunt huic et illi questioni omissis circa ea que specialiter ad Dei uoluntatem referuntur dubitabilia immoremur, prius tamen ostenso, quot modis dicitur nomen uoluntatis, ut quando in locutione propositum fuerit quid, de quo, et secundum quid dicatur non ignoretur.

Hoc nomen uoluntatis dicitur dupliciter. Dicitur enim uoluntas Dei, et beneplacitum eius, et signum beneplaciti. Beneplacitum eternum est, et est ipse Deus. Signa autem uoluntatis eius diuersa sunt, et temporalia, ut preceptio et prohibitio, consilium, permissio, operatio. Que omnia dicuntur uoluntates  Dei pluraliter  . Unde: Magna opera Domini exquisita in omnes uoluntates eius , quia sunt signa uoluntatis eius, sicut et diuersi effectus iustitie Dei pluraliter dicuntur iustitie; ut: Iustitie Domini recte letificantes corda . Similiter: Misericordias Domini in eternum cantabo , propter uarios effectus misericordie. Quod uoluntas Dei dicatur eius beneplacitum, non est dubium, secundum illud Apostoli: uoluntati eius quis resistet . Et Dauid: Omnia quecunque uoluit fecit . Quod uoluntas Dei dicitur preceptio et prohibitio, et consilium, legis in Dominica oratione; Fiat uoluntas tua , id est consilium, preceptum:  sub precepto enim continetur prohibitio, eo quod preceptorum alia sunt prohibitiua, alia ascitiua.

 Permissio etiam Dei, et operatio dicuntur Dei uoluntas. Unde Augustinus  : Non fit aliquid nisi omnipotens fieri uelit, uel sinendo ut fiat, uel ipse faciendo. Cum enim dicitur, uelit, tam bona quam mala comprehendit, sed cum alio modo uelit bona, alio mala, ideo determinat postea, uel ipse faciendo quantum ad bona; uel sinendo quantum ad mala, que ita permittit quod non facit. Cum ita dicatur hoc nomen uoluntas et de beneplacito  Dei, et de signo beneplaciti. Beneplacitum proprie dicitur uoluntas.  Signum autem improprie et eo modo quo dicitur ira esse in Deo, quia nobis signa ire ostendit. Non enim fas est in Deo talem motum intelligere uel ire, uel gaudii. Omnia enim nomina motum cause designantia dicta de Deo, non motum cause, qui nullus est in Deo, sed signa affectionis indicant. In homine uero duo predicare possunt, et affectum interiorem, et affectum exteriorem. Cum enim dicitur: Iste homo diligit illum, possum hoc intelligere de interiori affectu, uel de exteriori signo dilectionis, quia exhibet signum dilectionis. Si uero de Deo dicatur quod Deus diligat istum, ad effectum uel signum exterius debes referre, quia secundum  quod est Deus, non cadit modus diligendi in eum. Unde quia tria sunt signa dilectionis Dei notabilia, tres solent assignari significationes huic uerbo diligo, cum de Deo dicitur: diligit enim quia in suo esse conseruat, et ita omnia diligit. Diligit etiam quia in tempore apponit gratiam, et ita diligit iustos uiros. Diligit etiam quia ad uitam predestinat, et ita diligit solos predestinatos.

27  Cum ergo dicimus, id est, esse Dei uoluntatem et beneplacitum quod ipse est, contra id ita obiicitur: Idem est Deo uelle et esse, sed Deus uult hoc: ergo est hoc falsum. Idem est Deo scire et esse, Deus scit omnia uera: ergo est omnia uera. uel idem est Deo esse et posse, Deus potest omnia: ergo est omnia. Et nota ideo falsam esse illationem,  quia, cum dicitur, Deus est uolens, simpliciter ponitur diuina essentia. Cum ergo assumo, Deus est uolens hoc, ibi ponitur essentia cum quodam respectu creaturarum ut sit solus Deus, cuius uoluntati hoc est subiectum.

 uoluntati ergo Dei que ipse est consonant semper euentus rerum, id est nichil fit contra uoluntatem illius que ipse est, sed contra signa uoluntatis multa fiunt, id est contra precepta, consilia, etc. Multa enim precipit que non fiunt, et multa fiunt que non precipit; multa similiter prohibet que fiunt. Precepit Abrahe ut immolaret filium, et tamen non factum est. Cur ergo precepit? Ut fides et dilectio Abrahe ipsi innotesceret, non Deo, cuius  Spiritus omnia scrutatur et cui corda hominum loquuntur. Similiter ceco illuminato prohibuit ne famam suam predicaret, quod tamen fieri uoluit; et ideo factum est. Cui ergo prohibuit? Ut nobis exemplum proponeret humanum fauorem declinandi. Utrum tamen uerum sit quod contra Dei preceptum multa fiant, id prius inquiratur, postea an contra Dei uoluntatem que ipse est, aliquid fieri possit.

Insistamus ergo ei quod paulo ante de Abraham propositum est. An scilicet contra preceptum Domini fecit, qui filium ad Dei preceptum non immolauit. Circa huiusmodi obiiciunt: Deus precepit  Abrahe ut immolaret filium suum, ipse non immolauit: ergo Deo non obediuit. Eadem obiectio de ceco illuminato. Ad hoc dicendum quod cecus [Abraham] Deo obediuit, id est eius uoluntatem perfecit, sed non obediuit uerbo preceptionis. Prius enim Dominus precepit ut immolaret, cui precepto non obediuit, quia postea idem per angelum prohibuit fieri. Paterfamilias precepit huic seruienti ut afferat uasa sua, seruiens, qui nouit uoluntatem domini sui, non affert: ergo seruiens non obedit domino, quod falsum est; quia facit eius uoluntatem cum non affert, licet non preceptum, non tamen obedire contempsit facere in seruiente patrisfamilias qui Domino non obedit uasa ferendo, non tamen obedire contemnit. Item Deus precepit Abrahe ut  immolaret filium suum. Et hoc non uoluit Deus: ergo aliud habuit Deus in ore et aliud in corde: ergo duplex fuit, quia in corde loquebatur. Ad quod dicendum quod si ad litteram istud de Deo accipias, Aliud habuit in corde, et aliud in ore, non est bene dictum. Deus enim nec os, nec cor habet secundum quod Deus, si uero sub hoc sensu, Aliud habuit in ore et aliud in corde, id est quiddam precepit quod non uoluit: uerum est. Non ideo tamen duplex fuit, sicut patet in premisso exemplo de patrefamilias. Item Abraham uolebat immolare filium, et Deus hoc non uoluit: ergo uoluntas Abrahe uoluntati Dei erat contraria: ergo ea non merebatur Abraham. Quod tamen ita probatur: uoluntas eius erat informata caritate, et eius finis erat caritas; et si contrarium  uellet, id est si nollet immolare filium, penam mereretur: ergo Abraham illa uoluntate merebatur. Quod autem Abraham uoluerit immolare filium ex hoc patet: Abraham uoluit obedire Deo, sed sciebat se non posse obedire Deo nisi illud preceptum adimpleret, quod non implere poterat nisi filium immolaret: ergo Abraham uoluit immolare filium. Idem etiam sic probatur: Due sunt uoluntates hominis, uoluntas rationis et uoluntas sensualitatis. Illud dicitur homo uelle simpliciter quod uult uoluntate rationis, si ipsa dominatur, et illud non uelle quod uult tantum uoluntate sensualitatis. Abraham illud uolebat uoluntate rationis: ergo et simpliciter illud uolebat.

 Ad hoc dicunt quidam quod Abraham non uoluit immolare filium; uoluit 28 tamen obedire Deo, cui tamen aliter se non posse obedire sciebat. Quibus si ita obiiciatur: Abraham uoluit Deo obedire, et sciebat se non posse obedire ei nisi filium immolaret: ergo uolebat filium immolare; soluunt dicentes, non accidere quod si aliquid antecedat ad aliud, et aliquis uult uel potest antecedens quod ideo uelit, uel possit consequens, sicut accidit in scire quod uolunt ostendere tam dialecticis exemplis quam theologicis, si Deus fuit nasciturus cras, Deus nascetur cras, et potuit Deus esse nasciturus cras, non tamen potuit nasci cras. Etsi hec anima fuit inceptura  esse cras, hec anima incipiet esse cras. Hec anima potuit inceptura esse cras, non tamen poterit esse cras. Ita non sequitur, si Paulus est cum Christo, Paulus dissoluitur, Paulus cupit esse cum Christo: ergo cupit dissolui; uel, si iste aliquo modo est Rome, iste est Rome. Iste uellet aliquo modo esse Rome, non tamen uellet esse Rome. Ita non sequeretur, si uult Deo obedire, uult filium immolare, cum sciat hoc uerum posse esse sine illo.

Nobis tamen magis uerum uidetur quod uoluerit filium immolare, et illa uoluntas meritoria fuit, nec uoluntati Dei contraria, licet que uolebant Deus et Abraham essent contraria. Deus enim uolebat ut id uellet Abraham quod tunc Deus non uolebat; et est instandum sic: Iste proponit aliquid, ille non proponit:  ergo propositio ab isto prolata contraria est propositioni quam ille profert. uel, pater istius uult filium suum uiuere, Deus non uult illud: ergo uoluntas ipsius est contraria uoluntati Dei: falsum est. Aliquis enim bona uoluntate uult quod Deus uult, ut inimicum suum damnari. Aliquis bona uoluntate uult quod Deus non uult, ut patrem suum adhuc uicturum. Aliquis mala uoluntate uult quod Deus non uult, ut patrem suum mori. Quidam mala uoluntate non uult quod Deus uult, ut inimicum suum esse saluandum. Aliquis bona uoluntate non uult quod Deus non uult, ut patrem suum uicturum. Item Abraham ante prohibitionem angeli habebat uoluntatem informatam caritate: ergo si eam ad actum produxisset cum haberet facultatem,  plus mereretur uoluntate et actu quam sola uoluntate. Sed contra tamen ostenditur quia non meretur, quia contra legem naturalem egisset si filium immolasset, cum fecisset quod sibi ab eo fieri nollet: ergo homicida esset, et ita mortaliter peccasset.

Item precepit Deus Abrahe quod si fieret, contra legem naturalem fieret; precepit ei quod si fieret, preter uoluntatem Dei fieret: ergo precepit ei quod si fieret, contra uoluntatem Dei fieret. Possibile erat illud fieri: ergo erat aliquid contra uoluntatem Dei fieri. Ad hoc dicendum quod Abraham tunc non fecit, nec facere uoluit contra legem naturalem, imo cum lege naturali. Nam lex naturalis est quod creatura suo Creatori obediat, quod et Abraham facere intendebat.  Licet enim filio suo fecisset quod sibi nollet fieri, non tamen iniuste, et ideo non peccabat in legem naturalem, sicut nec Iacob quando Esau subripuit benedictionem, quia non iniuste hoc fecit. Item Deus precepit Abrahe quod erat precipiendum, uel non; si quid erat precipiendum: ergo precipiendum erat ut immolaret pater filium: ergo bonum erat: ergo bona intentione fieri poterat. Ita etiam omne mortale peccatum bona intentione posset fieri ut adulterium, furtum. Si precepit quod non erat precipiendum: ergo non erat bonum quod erat bonum: ergo non recte precepit fieri. Deus fecit aliquid quod non debuit quando carnem assumpsit: ergo non recte id fecit. uel potest facere aliquid quod est malum: ergo male.  Illud enim precipiendum non erat et tamen a Domino erat precipiendum. Item Deus precepit Abrahe quod non uoluit fieri: ergo quod non erat bonum. Solutio pendet ex predictis. Item Deus precepit Abrahe ut immolaret filium et postea prohibuit: ergo aliquid mutationis in Deo fuit.

29 Quod genus argumentationis uidetur confirmari per id quod dicit Beda super Marcum  de permissione libelli repudii: Nunquid Dominus sibi contrarius est, ut aliquid ante iusserit, et idem post nouo fregerit imperio? Ad quod dicendum quod in Deo nichil fuit mutationis, sed in Dei precepto. Quod enim dicit Beda contrarietatem esse in Deo, si aliquid ante precipiat, et postea contrarium, intelligendum est si precepto semper adhereat  uoluntas. Si enim aliquid prius uellet et post contrarium, contrarietas in eo esset, quod potes uidere in simili. Nuntiauit Dominus Ezechie per Isaiam quod moreretur, et non est mortuus, non ideo aliquid fuit mutationis in Spiritu sancto, quo reuelante, hoc predixit, nec mentitus est propheta quando dixit: Morieris tu et non uiues . Sicut nec Ionas mentitus est dicendo: Adhuc quadraginta dies et Niniue subuertetur . Loquebatur enim uterque secundum inferiorem causam, et non superiorem. Sicut si dicit quis: Iste cecus non uidebit. uerum dicit, etiamsi post per miraculum contingat eum uisurum. Qui enim sic loquitur, secundum cursum naturalem loquitur, non superiorem causam. Cum  enim prophetia sit: Diuina inspiratio per dicta uel facta, rerum euentus immobili ueritate denuntians, huius prophetie immobilis fuit ueritas si attendatur secundum quid loquebatur propheta, id est secundum inferiorem causam, scilicet secundum merita Ezechie aut etatem ipsius. Quod enim post adiecti sunt duodecim anni, de diuina uoluntate, non precedente causa naturali, fuit; uel, quod uerius est, de spatio uite sue naturali quindecim annos Dominus subtrahere comminatus est meritis suis, sed postea cum fleuisset, restituit.

Dicet, debet aliquis, superficie illorum uerborum aliquid intelligi, Morieris tu et non uiues. Omnis enim prophetia que fit per comminationem, cuiusmodi  est ista, habet determinationem subintellectam, et mutari potest. Ea uero que fit per prouidentiam Dei absque cooperatione liberi arbitrii, commutari non potest; que uero est per prescientiam, mutari potest; tamen nulla latet determinatio intelligenda. Quod totum plene inuenitur super Mattheum expositum. Hic potest queri an Caiphas prophetauerit cum dixerit: Expedit ut unus moriatur pro populo, ut non tota gens pereat . Quod enim prophetauerit dicere uidetur euangelista, qui ait: Hoc autem non a semetipso habuit, sed cum esset pontifex anni illius : sed si prophetauit, ergo uerum uel falsum: sed cum id quod prophetabat a se non haberet, sed a Spiritu sancto propter dignitatem pontificatus: ergo uerum  prophetauit. Non enim falsum prophetaret per Spiritum sanctum: ergo uerum dixit; sed qua propositione nisi ista: Expedit ut unus moriatur ut non tota gens pereat? Hac igitur dixit uerum, sed probatur quod tantum falsum; intendebat enim dicere et persuadere ut Christum interficerent qui predicabat destructionem legalium; quo interfecto, non periret illud semen seculare, quod etiam a gentilibus in reuerentia habebatur, et ita non tolletur gens et locus. Et falsum erat hoc expedire eis, quia non est effectum quod meditati sunt, uel quod consuluit Caiphas, cum postea destructi sint per Romanos. Nihil ergo aliud intendebat dicere Caiphas nisi hoc falsum. uerum est quod de illa locutione hic sensus elici poterat: Expedit, etc.,  scilicet: Utile est ut Christus moriatur, et ita non pereat humanum genus in peccatis, sed morte ipsius redimatur; quem sensum non habuit in illis uerbis Caiphas, qui tamen uerus est, et ita nonnisi falsum dixit: ergo non prophetauit uerum. Item, prophetauit uerum: ergo prophetizando enuntiauit uerum. Item, ipse non dixit nisi falsum, et a se non habuit illud, sed a Spiritu sancto: ergo Spiritus sancti auctoritate dixit falsum. Item, malo animo dicebat quidquid dicebat: igitur peccabat ex ipso actu prophetandi, et sic illud prophetare fuit ei peccatum.

Ad hoc dicendum quia non prophetauit nisi sub hoc sensu recipiatur, 30 id est locutionem protulerit  ex qua sensus propheticus et uerax elici poterat, et tantum falsum dixit; tamen, Spiritu sancto intimante, factum est, ut talem locutionem proferret que congrua interpretatione uerum significaret. Quem tamen intellectum ipse ibi non habuit, ut ita quodammodo nesciens uideatur uerum dixisse.

De Iephte etiam hic potest obiici, cuius uoluntas non placuit Deo, nec etiam sacrificium, sed deliberatio illa quam habebat sollicitus quid Deo offerret  ; et ita accipitur animus in illa auctoritate. Animus Iephte placuit Deo et non sacrificium . Stulte enim uouit, quia, si canis aut aliud occurreret, nunquid immolaret? Et quia animus ipsius, id est uoluntas in hoc Deo non placuit, probari  potest quia si bona esset uoluntas, bonum esset opus quod ex illa uoluntate procederet, quia non potest arbor bona malum fructum facere . Item sacrificium illud non placuit Deo. Ergo nec uoluntas qua id uolebat, sed contrario dixit auctoritas  , uoluit Deus filiam Iephte immolari propter stultum patris uotum  . Si ergo hoc uoluit Deus, bonum fuit, sed intelligendum est de  uoluntate Dei, id est de permissione Dei: permisit enim, non uoluit uoluntate que ipse est: stultum enim erat uotum; ergo indiscretum; ergo non implendum. Si ita accipiatur animus pro deliberatione, non est quod contra obiici possit.

Potest et animus accipi pro uoluntate. Sepe enim bona existente uoluntate, opera a latere sunt mala, non ea que de mala uoluntate; primo loco surgunt sicut bona fuit uoluntas Iephte, et opus primo loco procedens, bonum; scilicet immolare omne quod sibi primo occurreret, sed opus a latere malum, scilicet immolare filiam. Sicut econtrario mala fuit uoluntas Iude et opus tamen a latere bonum, id est salus nostra. Alii dicunt  quod preceptum tribus modis dicitur, forma et intentione, ut Honora  patrem et matrem . Intentione et non forma, ut Non occides ; forma et non intentione, ut uade, nemini dixeris . Tale fuit quod precepit Dominus Abrahe de immolatione filii, et fuit non adimplendum sed ad instruendum.



CAPUT XI An aliquid possit fieri contra uoluntatem Dei que ipse est?

 Patet ex his que dicta sunt multa fieri contra signa uoluntatis Dei, id est contra precepta, consilia, prohibitiones, etc. De cetero inquirendum est an possit aliquid fieri contra uoluntatem Dei que ipse est, id est, an quidquid uult Deus fieri fiat, et econtrario. Non uidetur: uult enim Deus omnes  homines saluos fieri, ut ait Apostolus , non tamen omnes saluantur. Alibi etiam ait: Ierusalem, quoties uolui congregare filios tuos sub alas meas, et noluisti : quasi aliquid uoluerit Dominus quod impeditus sit facere Ierusalem uoluntate contraria; et ita aliquid uoluit quod non factum est. Sed palam est nil uelle fieri a Deo quod ipse non faciat, secundum illud: uoluntati eius quis resistet ; et: Omnia quecunque uoluit fecit . Quod ergo primo dicitur sic exponitur  : uult omnes homines saluos fieri, id est nullus saluatur, nisi quem uult saluum fieri. Sic dicitur: Deus illuminat omnem hominem uenientem in hunc mundum  Id est nemo illuminatur  nisi per eum. Eodem modo et illud allidit Ierusalem, etc., id est quotquot de filiis tuis uoluntate mea semper efficaci congregaui, te nolente et inuita, hoc feci. Constat igitur quod Deus nil uult fieri uoluntate que ipse est quod non fiat.

 Queritur etiam, an quidquid fit, uult Deus fieri? Si enim hoc est, cum malum fiat: ergo malum uult Deus fieri, quod quamuis a uero alienum  uideatur, tamen quidam conantur probare indirecte sic. Mala fiunt et Deus non uult mala fieri: ergo mala fiunt contra Dei uoluntatem, uel non fiunt preter eius uoluntatem, falsum. Iste est in hac ciuitate, et rex non uult eum esse in hac ciuitate 31: Ergo contra uoluntatem regis, uel non est in ea preter uoluntatem regis. Item mala fiunt: ergo, Deo uolente, uel Deo non uolente. Si Deo uolente; ergo Deus uult mala fieri: si Deo non uolente; ergo Deo nolente; ergo Deo inuito; ergo contra eius uoluntatem. Ad quod dicimus quod Deo non uolente mala fiunt, non tamen Deo nolente, quia hoc esset quod contra eius uoluntatem fierent, quod falsum est. Sicut iste est in hac ciuitate rege non uolente, non tamen rege nolente, et: Non altero  istorum currente Socrates est asinus; non tamen neutro currente Socrates est asinus, et nota hanc esse falsam; Deus uult mala fieri, et hanc, Deus uult mala non fieri, et hanc ueram, Deus non uult mala fieri. Item: Bonum est mala fieri. Ut enim dicit Augustinus  : Non solum ut sint bona, sed etiam sint mala bonum est: si enim non esset bonum mala esse uel fieri, nequaquam esse sineretur ab omnipotenti bono. Sed Deus uult esse bonum: ergo Deus uult mala fieri.

Ad quod dicendum quod ideo dicit Augustinus bonum esse mala fieri, quia ex malis que fiunt elicit Deus bona. Non enim in se bonum est mala fieri  : dicitur enim aliquid bonum quod est bonum in se et  ei cui fit, et ei a quo fit, ut dare eleemosynam ex caritate. Et quod est bonum ei cui fit, et in se, sed non ei a quo fit, ut dare eleemosynam pauperi propter humanum fauorem, et quod bonum est ei a quo fit, et in se, sed non ei cui fit; ut predicare fidem infideli  : est etiam quod non est bonum in se, nec ei a quo fit, sed tantum aliis bonum dicitur; ut actio Iudeorum qua crucifixerunt Christum, sed ideo dicta est bonum, quia inde elicuit Deus bonum, qui ex omnibus malis elicit bona. Unde  : Melius iudicauit Deus de malis bona facere quam mala nulla permittere. Cum enim peccant mali, in bono proficiunt boni. Nam: Flagellato pestilente sapiens astutior fit . Dum superbit impius, incenditur pauper ; et peccata proximorum  frixorium sunt iustorum: Consumetur nequitia peccatorum et diriges iustum . Et quod Deus non uelit mala fieri patet, si enim uellet mala fieri, ergo esset auctor peccati: et quamuis non semper uoluntas Dei, id est  uoluntatis Dei, impleatur ab hominibus, tamen semper impletur de omnibus, siue sint boni siue sint mali. Unde Gregorius  : Multi uoluntatem Dei peragunt unde mutare contendunt, et eius uoluntati resistentes obsequuntur, dum  diuine dispositioni militat quod per humanum studium resultat.  Talis fuit actio Iudeorum, quam quidem non uoluit Deus, sed uoluit passionem ab eis illatam. De illis tamen fecit Deus secundum uoluntatem suam, quando eos puniuit qui peccauerant. De his autem uel in sequentibus plenius agetur cum de Incarnatione Domini tractabitur.



CAPUT XII. De his terminis, posse de potentia, posse de iustitia, posse de misericordia, an inter se in propositione conuertantur?

 Cum posse et uelle dicantur de Deo secundum essentiam, queritur de huiusmodi terminis, posse de potentia, posse de iustitia, posse de misericordia. An dicantur secundum essentiam de Deo;  quod uidetur, quia dicuntur de singulis personis, et de illis in summa. Unde uidetur quod quidquid potest de iustitia, potest de misericordia et potentia, et e conuerso. Sed de iustitia potest Deus omnes damnare: ergo et de misericordia potest omnes damnare, quod falsum esse uidetur. Quod autem de iustitia possit omnes damnare manifestum est, quia omnes sunt nati filii ire, et omnes sunt de massa iniquitatis perdita t corrupta in Adam; et si quis de ea excerpitur per aliquam gratie appositionem, de misericordia Dei est. Unde de iustitia omnes posset damnare. Item Deus potest omnes damnare de potentia; Deus nil potest facere nisi iuste: ergo Deus omnes potest damnare de iustitia. Econtra 32 uero si quis dicat quod non quidquid potest Deus  facere de iustitia, potest facere de misericordia: ergo aliquid potest Deus facere iuste et non misericorditer; non ergo in omni opere eius comitantur se iustitia et misericordia, uel iustitia: ergo aliquod eius opus potest esse sine iustitia, uel sine misericordia. Ideo dixerunt quidam quod in quibusdam operibus Dei est effectus misericordie sine effectu iustitie, ut in paruulis baptizatis qui sola Dei gratia nullis precedentibus meritis saluantur. In aliis est effectus iustitie sine effectu misericordie ut in punitione Iude et Pilati quos non potest plus punire quam puniat. In aliis est effectus iustitie simul cum effectu misericordie, ut in his qui saluantur.

 Et quod ita sit multiplici probare uidentur  auctoritate. Legitur enim: Hic misericordia, iudicium in futuro; et alibi: Iudicium sine misericordia ei fiet qui non fecit misericordiam . Et iterum: Secundum quantitatem culpe, erit quantitas pene, et similiter super illum uersum psalmi:  : Ex usuris et iniquitate, habetur. Plus exigitur in suppliciis quam commissum sit in deliciis. Id etiam sic ratione uolunt astruere. Deus potest districte agere cum Iuda: ergo non misericorditer.  Item, Deus potest nichil de pena debita Iude relaxare; sed si nil de pena debita relaxat, immisericorditer agit puniendo: ergo Deus potest immisericorditer agere cum Iuda.

Ad hoc dicunt quidam quia, etsi nichil relaxaret Deus de pena debita Iude, non tamen immisericorditer cum eo ageret; quia in suo esse conseruaret, que est misericordia maxima; uel quia non permitteret diabolos eum plus punire quam meruerit, et infinita alia sunt occulta in quibus etiam posset effectum misericordie impendere, etiamsi nil de debita pena remitteret. Sunt enim duo effectus iustitie, patens et occultus. Patens, ut pro peccato reddat Deus penam, uel partem pene. Occultum non presumit humana ignorantia diffinire. Quis enim  nouit, cur Deus Iacob elegit et Esau reprobauit? Similiter sunt duo effectus misericordie patens, et latens. Patet Dei misericordia in paruulis baptizatis, cum sit etiam ibi occulta iustitia. Patet iustitia in damnatis, cum sit ibi misericordia occulta. In nullo igitur opere Dei est effectus iustitie sine effectu misericordie, uel occulto, uel manifesto, nec econtrario.

Illam ergo auctoritatem, Misericordia hic, iudicium in futuro, ad euidentiam refertur utriusque, quia hic in uia est patens misericordia, ubi dicuntur dies hominis, et annus iubileus, licet etiam sit et hic iustitia in futuro. Iustitia manifesta quando Ibunt hi in uitam eternam, illi in supplicium eternum  . Similiter cum dicitur: Secundum quantitatem culpe, erit quantitas pene. Id est si magna fuerit culpa, magna erit et pena, non dico tanta: singula enim peccata puniet Deus. Unde districte dicitur iudicare. Sed de pena singulis debita remittit, in quo est Dei misericordia. Quod uero dicitur, Iudicium sine misericordia fiet, etc., supple: sine misericordia, id est quod iudicium uidebitur esse sine misericordia propter quantitatem pene. Illud uero quod similiter post legitur: Plus exigitur in suppliciis, etc., ad diuturnitatem referendum, quia diuturniora erunt supplicia cum sint eterna, quam delicta que fuerunt temporalia; uel plus id est in pluribus punitur homo quam peccauerit,  quia punitur in anima et in corpore, pro peccato in sola anima commisso. Qui sic soluunt, probabiliter soluunt  .

Alii aliter, dicunt enim Deum posse nichil relaxare de pena debita Iude, et quod Deus potest istum facere de potentia, sed non de misericordia aut de iustitia. Nam multa potest de potentia, que non de misericordia, ut omnes damnare. Utrum tamen ita sit, interiectis quorumdam solutionibus, ita determinabitur. Dicunt enim quidam hanc propositionem dupliciter posse intelligi, Deus potest nichil de pena debita Iude relaxare. Per compositionem et diuisionem. Si per compositionem intelligatur, falsum  est: hoc enim impossibile est quod Iudas tantam penam meruerit, et Deus nil relaxaret de ea, 33 hoc enim esset contra Dei misericordiam; si uero per diuisionem intelligas, sic Iudas meruit tantam penam, Deus nil potest relaxare de pena hac, uerum est. Sed tunc non accidit quod immisericorditer possit cum eo agere: si enim nil relaxaret de tanta, maiorem hac meruisset. Quod illa compositio sit impossibilis probatur per aliud: impossibile est Deum minori premio remunerare Petrum quam meruit, si per compositionem intelligas; tunc enim de merito Petrum defraudaret; et tamen si diuisim intelligas, uerum dicis. Similiter impossibile est quod Deus affligat aliquem grauiori pena quam meruit, si per compositionem intelligas, quia  tunc crudeliter cum eo ageret; sin uero per diuisionem dicis, uerum dicis.

Quidam tamen ulterius procedentes recipiunt compositam et diuisam, et  quod potest damnare Petrum et saluare Iudam, et si damnaret Petrum bene faceret; et si nil remittat de pena Iude debita bene facit, nec ideo immisericorditer cum eo agit; et si in nullo alio exhibeat ei effectum misericordie; nullum enim malum est quod si faciat, non bene faciat. Quod etiam Petrum possit damnare, id ita ostendunt: Potest Deus cum Petro districte agere; sed si districte agit, de minutis et quadrantibus exigit rationem; et si singula persequentur, non posset Petrus de omnibus reddere  rationem, quia toto tempore uite sue tenebatur obsequio, et multis temporibus debitum obsequium non impendit, quod obsequium non potuit recompensare Deo. Postea ergo si districte ageret Deus, quod posset iuste facere, iuste posset eum damnare.

At dicet aliquis, quia uehementer se humiliauit Petrus, ita quod maior fuit humilitas in penitentia, quam processerit transgressio in culpa, et tunc debitum obsequium, quo uidebatur Deum defraudasse, recompensauit. Ipsi tamen adhuc dicunt quod non potuit se in tantum humiliare quin ampliorem humilitatem teneretur Deo exhibere, nec ita Deo deuote seruire quin teneretur deuotius, non dico de precepto, sed de commisso aut recipiendo premio:  Quia non sunt condigne passiones huius mundi ad futuram gloriam que reuelabitur in nobis .

Sed et iterum instant, Petrus decesserat in merito uite, et Iudas in merito mortis: ergo nec Deus istum saluare, aut illum damnare poterat, nisi utroque reuocato ad pristinum statum, Petrus in merito mortis, et Iudas in merito uite decederet, alioquin dignum uita damnaret aut indignum saluaret, sed hoc esse non poterat quod indignos uita, indignos manentes saluaret, uel quod indignos morte, indignos manentes damnaret. Nam alterum crudelitatis, alterum iniustitie esset. Ergo nec Deus Iudam  saluare aut Petrum damnare potest, nisi uterque ad statum uite reuocetur. Item Deus remisit reatum culpe Petro, et necessarium est ei remisisse, nec postea potuit aut potest Petrus peccare: ergo nec Deus potest reatum ei remissum imputare quin iniuste agat. Ad quod ipsi dicunt: Quod si remisit Deus reatum peccati Petro, et ita decessit, non eum damnabit. Sed non sequitur, quod si remisit non potest imputare; sicut si aliquis est predestinatus non damnabit eum Deus; sed non, si est predestinatus non potest eum damnare. Qua enim ratione recipitur, ut dicunt: Nullum qui decesserit dignus uita potest Deus damnare, quia hec duo non possunt simul esse, quod decesserit dignus uita, et damnetur, eadem ratione recipiendum secundum  eos uidetur qui sit predestinatus non potest Deus damnare, quia hec duo non possunt simul esse, quod aliquis sit predestinatus et postea damnetur; sed istud non ualet, non potest non decessisse dignus uita, cum decesserit sic; sed potest aliquis non esse predestinatus cum fuerit predestinatus. Imo illud certum non uideo quomodo possit Deus aliquem manentem dignum uita damnare, et si faciat ita, non facere iniuste, sed iuste; quin eadem ratione dicatur, quod Deus possit facere homicidium, adulterium, furtum; 34 et si faciat, iuste faciat. Ideo primam solutionem magis approbamus, utpote que magis communis est et usitata.

Solet queri, an Dei iustitia exigat quidquid Dei  misericordia exigit. Si enim Dei misericordia exigit Iudam minus puniri quam meruit, idipsum exigit Dei iustitia. Ergo iustum est Iudam minus puniri quam meruit. Item quidquid summe iustitie placet, iustum est; summe iustitie placet Iudam minus puniri quam meruit: quod non accidit, quia in prima propositione accipitur iustum, id est diuine iustitie complacitum; in conclusione refertur ad exigentiam meritorum; unde sic instandum: Quidquid summe iustitie placuit, iustum fuit; summe iustitie placuit, ut Christus crucifigeretur; quod quia ad exigentiam meritorum refertur, inficiandum uidetur. Quidam tamen distinguunt multiplicitatem huiusmodi; iustum est Iudam minus puniri, id est  diuine essentie complacitum est; uerum est. Iustum est, id est merita Iude hoc exigunt, falsum est. Sic etiam simpliciter uidetur negandum, iustitia Dei exigit ut minus puniatur Iudas quam meruit puniri, propter consignificationem huius termini iustitia. Cum enim sic dicitur, principaliter significatur quod Deus iustus hoc exigit, id est Deo iusto hoc placet. Subinnuitur autem quod approbet merita Iude quorum exigentia faciat ei relaxationem. Sic etiam cum dicitur: Misericordia Dei exigit ut Iudas minus puniatur quam meruit puniri, principaliter significauit quod Deus misericors hoc exigit; subinnuitur autem quod merita eius exigerent ut amplius puniretur  . Cum enim dicitur; Deus est  iustus uel iustitia, essentia diuina predicatur, et etiam quod ipse sit distributor et iudex meritorum intelligi datur. Similiter, cum dicitur bonus essentia, Pater et insuper auctor omnium bonorum ostenditur. Inde est quod quedam opera dicuntur esse misericordie, quedam iustitie, cum tamen prorsus idem ibi sit iustitia quod misericordia. Sed quia quedam sunt opera quibus ostenditur esse distributor et equus iudex, que dicuntur opera iustitie, ut punire hominem pro peccato: quedam quibus ostenditur miserator et liberator, que dicuntur opera misericordie, ut relaxare de pena homini debita; et in aliis operibus dicitur esse effectus iustitie, in aliis misericordie: non quod aliud efficiat iustitia quam mesericordia si ad  essentiam referas, sed quia ex quibusdam effectibus intelligitur iudex, ex aliis miserator.

Sic ergo dandum quod misericordia Dei exigit Iudam minus puniri quam puniatur; Dei iustitia exigit ut puniatur secundum merita, ex quo uidebatur quod Deo iusto et Deo misericordi placeant duo contraria, id est Iudam puniri secundum merita, quod placet Dei iustitie, et puniri citra merita, quod placet Dei misericordie. Sic igitur, cum iustitia exigat puniri secundum merita, misericordia citra merita, et quidquid exigit misericordia uel iustitia, Deo placet. Placet igitur Deo Iudam puniri secundum merita, et citra merita, que sunt duo contraria, que simul esse non possunt. Hoc autem non accidit; non enim sunt eiusdem rationis  he due locutiones. Cum enim dicitur, misericordia exigit ut Iudas puniatur citra merita, hic est sensus: Iudas punitur citra merita, Dei misericordia hoc exigente; et proprie dicitur hoc. Sed non ex hoc sensu dicitur: Iustitia exigit ut Iudas puniatur secundum merita. Non enim punitur quantum meruit, iustitia exigente; sed potius indicatiuus ponitur pro subiunctiuo; ac si diceretur, Deus iustus hoc exigeret, si omnia eius merita attenderet, sicut dicitur: Iustum est illum damnari qui ad tempus dignus est morte, id est iustum esset si sic decederet. Et bonum est mihi accipere medicinam, et bonum esset si acciperem.

Quidam tamen in contrarium dicentes, admittunt  quod Dei misericordia exigit quidquid Dei iustitia exigit ut faciat quidquid facit, et econtrario. Quod ita astruere uolunt. Dei iustitia exigit ut faciat quidquid facit, et Deus per misericordiam punit Iudam citra merita. Ergo Dei 35 iustitia exigit ut per misericordiam puniat Iudam citra merita: et ita nil facit Deus Iude nisi quod exigit fieri districta iustitia: ergo in nullo ei parcit. Item Dei iustitia exigit ut in omnibus eius operibus misericordiam exerceat: ergo Dei iustitia exigit ut misericorditer cum quolibet agat. Eadem ratione Dei misericordia exigit ut faciat quod iustum est, quidquid facit, nil facit nisi iuste; sic ergo Dei misericordia exigit ut faciat quod iustum est, et ita quod iustitia exigit.  Sic ergo Dei misericordia exigit quidquid Dei iustitia exigit, et econtrario.

Ad hoc dicendum quod si huiusmodi nomina sine consignificatione effectuum sumantur, uerum est quod proponitur; sin uero ad principalem significationem referas, et preterea differentiam effectuum intelligas, falsum est. Tunc igitur non est dandum, iustitia exigit ut faciat ex misericordia quidquid facit, sed ut faciat tantum. Sed postea assumatur: Deus misericorditer punit Iudam: ergo Dei iustitia exigit ut misericorditer puniat Iudam, est falsum; quia, cum prius ponatur quid, postea assumitur modus, quod notatur per aduerbium; fallacia. Quidquid facit iste, facit ille, iste bene legit: ergo ille bene legit. Item effectus iustitie Dei est punire  secundum merita, effectus misericordie est punire citra merita. Hos duos non potest simul obseruare in puniendo Iudam: ergo non in opere suo exercet simul effectum iustitie cum effectu misericordie; sed non sequitur, quod si non potest hos duos simul exercere qui oppositi sunt, scilicet quod tantum puniat Iudam quantumcunque meruerit puniri, et de pena remittat; quod ideo non possit alios duos simul exercere. Potest enim, ut supradictum est, totam penam debitam irrogare, et tunc non obseruabit effectum misericordie in minus puniendo quam meruit. Sed in aliis, ut in eo quod in suo esse eum conseruat, quod non permittit demones plus in eum seuire quam meruerit, et in aliis multis nobis ignotis qui sunt occulti effectus misericordie.

 Unde dicendum est quod non debet ibi assignari effectus iustitie Dei, ut sit effectus, punire quantumcunque meruerit puniri; sed quantum meruit puniri, ut indefinite proponas; et tunc non erit iste effectus iustitie oppositus effectui misericordie; sed poterit eos simul in uno opere exercere. Nam quod puniet, erit de iustitia; quod citra merita puniet, erit de misericordia. Item, idem est Deo esse misericordem et esse iustum; Deus est multum misericors et multum iustus: ergo est tantum misericors quantum iustus, et econtrario in omnibus eius operibus est effectus iustitie simul cum effectu misericordie: ergo quia iuste punit Iudam, tam misericorditer punit eum. Sed quam iuste punit eum, tantum irrogat de pena debita: et quam misericorditer  punit, tam remittit ei de pena: ergo tantum remittit Iude de pena debita quantum irrogat: ergo duplo plus posset iuste punire.

Notandum igitur quod cum dicitur: Deus est tantum iustus quantum misericors, si ad essentiam referas, nichil est, quia non admittitur comparatio in substantialibus; si ad effectus, uerum est quod in quibusdam operibus magis apparent effectus iustitie, in aliis misericordie magis. In omnibus tamen operibus sunt uterque: sicut omnis homo scit grammaticam, et omnis musicam, quidam tamen plus sciunt de grammatica, alii plus de musica.

Item: Effectus iustitie est tantum punire quantum  meruit: ergo si totam penam irrogaret, iustissimus esset; uel ita: Effectus misericordie est citra punire quam meruit: ergo, si omnino remitteret penam, misericordissimus esset. Ad quod dicendum quod si ita intelligas iustissimus esset, id est maximus esset iste effectus iustitie, uerum est. Item: Deus ab eterno prouidit quanta pena esset puniturus Iudam: ergo nec potest aliquid de ea remittere, uel eius prouidentia potest mutari; falsum. Deus ab eterno predestinauit saluandos: ergo saluandi non possunt esse damnandi, uel Dei predestinatio potest mutari.



36 CAPUT XIII. De scientia Dei.

 Sicut hec nomina iustus, misericors, quando  de Deo dicuntur, eamdem habent principalem significationem, sed diuersa consignificant, sic et huiusmodi nomina prescius, predestinans, et huiusmodi eamdem habent principalem significationem diuine essentie quam predicant, sed uarios effectus in rebus ponunt. Eadem enim est causa illorum effectuum quam significant, ideoque secundum uarias eorum suppositiones fiunt uarie appositiones; ut cum isti termini idem significent caritas diuina, essentia, tamen aliud supponitur facta suppositione per hunc terminum caritas; aliud facta per illum. Unde uere dicitur: Essentia diuina est in lapide, non tamen caritas Dei est in lapide; quia, cum hic dicitur principaliter, significatur quod diuina essentia sit in lapide, et tamen subinnuitur ex ui termini  quod faciat eum dilectorem Dei et proximi. Cum autem dicitur: Essentia diuina est in aliquo, nil consignificatur uel subinnuitur, quia iste terminus nil consignificat, uel subinnuit. Propter has significationes, cum idem sit in Deo essentia et caritas, scientia et prescientia, et predestinatio, et ita de aliis, non tamen quidquid uere dicitur de essentia et caritate, nec quidquid de misericordia et de iustitia, et ita de aliis. Et in quibusdam perpenduntur consignificationes diuerse ex origine uel compositione, ut in his prescientia et predestinatio. Nam hec prepositio pre notat antecedentiam, quasi antequam fiat, illud scire faciat. Sicut, Deus res presciuit, id est sciuit antequam fierent; et electos predestinauit, id est antequam essent, eis  bona destinauit. Unde cum dico, Deus est predestinans bonos, Deus prescius malorum; idem predicatur, sed diuersa subinnuuntur; de huiusmodi ergo uocabulis per ordinem agendum, et prius de scientia.

Scientia Dei est tam de bonis quam de malis, de preteritis, de presentibus et futuris, de entibus et non entibus, ut dicunt quidam; quia uocat ea que non sunt, tanquam ea que sunt . Item, Deus habuit scientiam de rebus antequam fierent, nec res postquam fuerunt aliter ei innotuerunt quam antequam essent. Sciuit ergo res antequam essent: ergo omnes res fuerunt eius subiecte scientie antequam  essent. Item, ego possum gignere filium: ergo filius potest gigni a me. Deus scit de illo quidquid sciret, etsi non esset; nec maiorem notitiam de illo si esset quam modo habeat quando non est; nec alio modo quo ad se. Sic ergo Filius meus subiectus est diuine scientie. Sic ergo uidetur quod de omnibus non entibus habeat Deus scientiam et omnia; quia, etsi non sint, modo tamen non plura sciret de his si essent, nec alio modo quantum ad se quam sciat modo quando non sunt.

Contra tamen dicet aliquis: Filius qui potest gigni a me, est subiectum diuine scientie: ergo est; quod non ualet, ut dicunt. Licet etiam quidam dicant non entia esse subiecta eius uoluntati quia uult ut sint uel non sint, et multa alia uult de illis.  Sed ita accideret non plura esse subiecta potentie quam uoluntati, sicut cum dicitur, hoc est futurum: ergo est; uel preteritum: ergo est.

Sed queritur quare non entia dicantur subiecta diuine essentie et potentie? Sicut enim scit quod non est, id est de eo habet scientiam que non est ita et potest quod non est, id est de eo habet potentiam que non est, nec fit. Sed uoluntati eius sola entia sunt subiecta, quia nil uult nisi quod est, et ideo nulla non entia eius uoluntati sunt subiecta. Amplior est enim eius potentia, uel prescientia quam uoluntas, id est plura sunt subiecta potentie et scientie quam uoluntati. Item obiicitur eis sic: Plura sciuntur a Deo quam sint entia: ergo maior  est numerus scitorum a Deo quam sint entia. Falsum. Plures homines resurgent quam sunt uiui: ergo maior est numerus resurrectorum quam uiuorum.

37 Queritur etiam cum Deus sciat non entia, id est scientiam habeat de eis, an sciat omnia non entia, id est de omnibus habeat scientiam, uel omnia sint subiecta eius scientie? et sunt qui dicunt quod de omnibus habet notitiam, sed non de omnibus habet scientiam, nec omnia scit: sicut ego habeo notitiam de astronomia, non tamen scio astronomiam, nec est subiectum scientie mee, quia Deus sola illa scit que fuerunt futura. Illa ergo possibilia que possunt esse uera, nunquam tamen fuerunt futura uera, non scit, nec de illis scientiam habet. Eadem  ratione non scit opinabilia que in sola consistunt opinione, nec unquam fuerunt futura in ueritate; quibus tamen probari potest, quod sciat etiam possibilia que nunquam fuerunt futura uera, sicut et illis qui dicunt sola enuntiabilia subiecta Dei scientie. Habet etiam Deus scientiam de filio qui potest gigni a me; qui tamen nunquam gignitur, ut procedatur supradicto modo. Ideo quod concedunt alii Deum scire et possibilia omnia et impossibilia, quia quecunque sunt et esse possunt, multa etiam que esse non possunt, que tamen Deus facere posset, sunt subiecta Dei scientie: scit enim Deus de illis que esse non possunt. Ut quod aliquis sit homo et asinus, uel aliquid tale, qualia et quanta essent si essent, et quomodo hec  haberent a Deo perficere, et eodem modo ac si essent, sicut de illis que erunt scit qualia et quanta erunt, quando erunt a Deo perfecta, ac quando erunt. Secundum istos accidit Deum nil posse scire quod non sciat.

Sed contra obiicitur: Deus scit quecunque potest scire, non facit quecunque potest facere: ergo plura potest facere quam scire, quod falsum est secundum predicta; imo quecunque potest facere scit. Falsum. Quecunque sunt duo homines, sunt duo animalia; non quecunque sunt duo animalia, sunt duo homines: ergo plura sunt duo animalia quam duo homines. Item, Deus potest quelibet scire, potest quelibet facere: ergo non plura potest facere quam scire. Cui argumentationi, etsi conclusio  sit uera, potest tamen sic instari. Quelibet sunt, et quelibet possunt esse: ergo non plura possunt esse quam sint; sed, data conclusione, procedit aliquis: Non plura potest Deus facere quam scire, nec econtrario, nec plura facit quam scit: ergo non plura scit quam facit. Falsum. Non plura possunt esse homines, quam possint esse animalia, et econtrario, non plura sunt homines quam sint animalia: ergo non plura sunt animalia quam homines. Item. Quecunque potest Deus facere potest scire, potest incipere facere aliqua: ergo potest incipere scire aliqua. Falsum. Quecunque poteris legere potes esse lecturus, tu potes incipere legere: ergo potes incipere esse lecturus. Item, multe res possunt esse que nunquam  erunt, de quibus aliqua possunt esse uera que non sunt uera; que uera potest scire Deus, et non scit modo, quibus ueris connumeratis illis ueris que modo sciuntur a Deo, plura essent uera quam ea que modo sciuntur a Deo, et omnia illis uera dicitur scire Deus non desinendo scire aliquod istorum que modo scit Deus: ergo potest scire plura uera quam modo sciat, et ita plura.

In contrarium tamen sic, non plura possunt esse enuntiabilia quam sint enuntiabilia: ergo non plura possunt esse uera, quam sint uera; nec non plura possunt esse falsa quam sint falsa: ergo non plura possunt sciri a Deo quam sciantur a Deo.

Ad hoc dicunt quod aliter dicitur Deus scire uera,  aliter cetera; cum enim dicitur: Deus scit Petrum esse apostolum, hic est sensus, id est ita comprehendendum esse in re, id est in Petro, ut est, scilicet quod Petrus est apostolus et hec est propria significatio huius uerbi scire, secundum quod dicitur quod sola uera sciuntur, falsa autem non sciuntur. Et ita dicitur, scio me esse hominem, id est mente intelligo ita esse in re ut dicitur. Sic Petrus est homo. Nec enim ita esset in re quod essem homo, nisi hoc scirem, nec ego nec alius. Unde et nullum falsum scitur 38 si quis proprie uelit loqui. Dicitur tamen et falsum et quodlibet aliud sciri a Deo, id est de qualibet re habet Deus scientiam, et quidlibet est eius subiectum scientie, et quidlibet ei innotescit, etiam que non sunt, nec esse possunt ei  innotescunt, et eius sunt subiecta scientie, quia de omnibus illis aliqua scit, scilicet quod sunt, uel quod non sunt. Et secundum hoc dicunt quidam quod Deus non potest alia scire quam non sciat, et nil potest Deus facere quod non sciat. Quod tamen quidam ita intelligunt, id est quod non sit subiectum eius scientie, falsum est; quia secundum eos quod non est, non est subiectum Dei scientie; et quod non est, potest facere. Si uero intelligas; nil potest facere quod non sciat, id est quod non sciret si faceret, uerum est.

 Isti recipiunt quod Deus potest aliquid incipere scire, id est aliquid eius scientie potest incipere esse subiectum; quia omne id quod potest incipere, esset, nec aliquid Deo attribuitur, cum hoc  dicitur, Deus incipit scire hoc. uariatio enim est in re subiecta scientie, non in scientia utralibet istarum opinionum satis probabilis; sed quidquid sit de his, nullo modo dicendum quod Deus plura uera possit scire quam sciat, quia si de alia re que potest esse et non est, sciret eam esse quod modo non scit,  iam de ea non sciret eius contradictorie oppositum, scilicet eam non esse, quod tamen scit modo. Non potest itaque plura uera scire quam sciat; potest tamen scire alia uera que non scit, et alia non scire que scit, quod ita facile est ostendere. Aliquid potest esse futurum uerum, quod nunquam erit uerum: ergo quod nunquam scietur. Eadem ratione quod nec scitur, nec scitum est: ergo potest esse futurum uerum quod nequaquam  fuit sciendum a Deo: ergo aliquid potest esse uerum quod non scitur a Deo. Quidquid potest esse uerum potest sciri a Deo: ergo aliquid potest sciri a Deo quod non scitur a Deo. Eadem ratione contrarium probabitur. Aliquid potest non sciri a Deo quod scitur a Deo; quia aliquid potest non esse futurum uerum quod est uerum: ergo potest non esse sciendum a Deo quod scitur a Deo; sed hoc concesso, putabit aliquis minus peritus se concludere sic: Recte Deus aliquid potest non scire quod sit: ergo aliquid potest obliuisci, quod non est dandum. Poneretur enim quod aliquid uerum sciuisset Deus prius, postea illud non sciuisset, quod est impossibile.

Ad hanc ergo argumentationem ita instandum,  Deus potest aliqua scire que non sit: ergo potest illud discere. Sed quia hoc fere idem est illi et eiusdem rationis alibi sic. Isti sciunt istud et non prius sciebant illud, posito quod unus solus illorum sciret illud; ergo isti discunt illud. Item, Deus potest aliquod uerum non scire quod sit; ergo eius scientia potest minui: uel aliquod potest uerum scire quod non scit; ergo eius scientia potest augeri. Falsum. Iste uidet aliquid quod non uidit; ergo perspicacior est eius uisus quam fuerit, uel non uidet quod uidit, ergo uisus eius est perspicacior. Item, Deus potest aliud uerum scire quod non scit;  ergo potest incipere scire illud, uel potest Deus aliud uerum non scire quod scit; ergo potest desinere scire illud, falsum. Aliquis potest esse predestinatus qui non est predestinatus; ergo potest incipere esse predestinatus. uel, aliquis potest non esse predestinatus, qui est predestinatus; ergo desinere esse predestinatus. uel, aliqua anima potest esse saluanda que non est saluanda; ergo potest incipere esse saluanda, in omnibus his bene instructus in dialectieo acumine compositionem et diuisionem assignabit.

Quare autem non sit dandum quod Deus possit incipere scire aliquid patet. Hic enim sensus est: Quod prius non sciuisset, et postea sciret, quod simul esse cum illo non potest sicut uerum, potest  esse falsum, et non est falsum, non tamen potest incipere esse falsum. Hoc enim esset quod prius fuisset uerum, et post fieret falsum, quod est impossibile. Tamen secundum eos qui dicunt ueritatem et falsitatem uariari circa enuntiabile, non 39 uideo quomodo hoc sit uerum Deus incipiet scire, hoc uerum : ergo incipiet scire hoc, quin uariatio sit in scientia Dei. Nisi dicitur non predicari diuinam essentiam cum dicitur, Deus scit hoc, sicut cum dicitur, Deus facit hoc, ut a quibusdam dicitur.

 Item omnia sunt in scientia Dei, et idem est scientia quod essentia uel natura; ergo omnia  sunt in essentia uel natura Dei. Sed esse in scientia Dei, est esse eiusdem essentie. Ideo non est dandum quod omnia sint in Dei essentia licet in scientia, quod sic ostendit Augustinus  : Deus habuit secum omnes electos non in natura siue essentia sua, sed in scientia seu prescientia. Fallacia. Idem est Deus quod essentia, Deus est Deus omnium; sed cum Deus sciat mala ut bona et contrario; ergo omnia sunt in Deo per scientiam, et ita mala; ergo, si mala sunt in ipso per scientiam; ergo ex ipso, et per ipsum, quia hoc idem est, ut dicit Ambrosius  , de his que bona sunt. Sunt ergo bona in Deo; et per cognitionem, et per approbationem. Ideo simpliciter dicitur: Bona sunt in Deo, mala non sunt in Deo, quia non sunt in eo per approbationem;  ergo simpliciter dicitur: Bona sunt in Deo, sed per cognitionem; ergo non simpliciter dicitur: Mala sunt in Deo.



CAPUT XIu. De prescientia Dei.

 Determinatis his que inquirenda uidebantur circa scientiam, de cetero dicendum est de his que inquiri solent circa prescientiam. Prescientia autem est de futuris tam malis quam bonis. Circa prescientiam ita obiicitur: Si nulla essent futura non esset in Deo aliquid prescientia.  Idem est Deo esse prescientiam et scientiam. Idem est Deo  esse scientiam et essentiam: ergo, si nulla essent futura, non esset in Deo essentia; et ita: Si nulla esset futura, non esset diuina essentia. Item idem est Deo, esse Deum et esse prescium: Possibile est Deum non esse prescium aliquorum; ergo possibile est Deum non esse Deum.

 Ad horum solutionem et similium dicimus, quod in huiusmodi nominibus et similibus compositis, et ex nomine et prepositione intelligentia implicatur diuine essentie et temporalis relationis que est in creaturis. Per nomen enim simplex notatur diuina essentia, per prepositionem temporalis relatio que est in creaturis. Diuina enim essentia respectu creaturarum dicitur prescientia. Si ergo sic dicitur; si non esset Deus alia facturus,  non esset diuina essentia que est prescientia, falsum est; sin uero ita: Si non esset Deus alia facturus, non esset prescientia, id est non diceretur Dei essentia prescientia, quod nomen sortitur respectu creaturarum, uerum est. Eodem modo soluenda sunt similia. Possibile fuit Deum non prescire aliqua, et possibile fuit nulla esse subiecta diuine essentie; unde diceretur prescientia uel alia prescire, uel unde diceretur prescius, et sic in ceteris exponendum est. Item idem est Deo esse Deum et esse prescium, semper erit Deus; ergo semper erit prescius; ergo semper erunt aliqua futura. Quod uidetur contrarium Origeni dicenti quod post diem iudicii nulla erunt futura,  quod forte de creaturis uel substantiis, uel nouis rerum generibus accipiendum est, cum post diem iudicii reprobi sint transituri ab aquis niuium ad calorem nimium, et iste mutuus transitus in eternum durabit; secundum Cassiodorum quoque spes futura uidetur uocalis laudatio.

Fallacia predicti argumenti.---Idem est Deo esse essentiam, et esse Deum: Deus est Deus omnium; ergo essentia omnium. uel ita: Idem est essentia et caritas: essentia Dei est in hoc lapide; ergo caritas Dei est in hoc lapide. Item: Nulla scit Deus que non potest prescire; non ergo idem est ei scire quod prescire, falsum. Deus nulla scit que non potest uelle; ergo non est ei idem scire et uelle; scit 40 enim peccata, uel ita multa uult, et nullum  eorum potest esse, non ergo idem est ei uelle quod esse. Item prescientia huius rei et fuit in Deo et fuit Deus, et Deus modo non prescit hanc rem; ergo prescientia huius rei modo non est in Deo, nec est Deus; et ita aliquid fuit Deus quod non est Deus. Ideo distingue: Prescientia huius rei fuit in Deo et fuit Deus, modo nec est in Deo, nec est Deus, hoc est scientia illa qua presciuit hanc rem fuit in Deo et fuit Deus, modo neutrum; falsum est. Si uero sic, olim ueraciter potuit dici, Deus presciuit hanc rem, et illa prescientia est Deus; sed modo non potest ueraciter dici, uerum est.

 Item, cum res ista nondum esset, et scientia quam habebat Deus de hac re diceretur prescientia, aliqua causa erat quare diceretur prescientia, cum modo non dicatur: Si nulla, ergo non tunc magis debuit dici prescientia quam modo, sicut ergo Deus presciuit hanc rem, ita et modo; si uero dicatur aliqua causa fuisse, quare et illa scientia diceretur prescientia; illa causa aut nunc est, aut nunc non est: si est, igitur qua ratione dicebatur scientia Dei prescientia huius rei eadem et modo; si non est et tunc erat; aut in Creatore, aut in creatura: non in creatura, quia hec creatura tunc non erat; si in Creatore et modo non est in eo; ergo aliquid tunc erat Creator quod non modo, et ita mutatio est in Deo. Dixerunt quidam quod ad  predicationem uel remotionem alicuius, uel aliquarum relationum de aliquo, uel ab aliquo, non sequitur alicuius rei uel aliquarum in aliquo positio siue remotio aliquarum rerum ab aliquo. Dicunt enim relatiuorum nil aliud esse quam referri uel relatiue dici. Unde dicunt Aristotelem dixisse ea esse relata quibus: Hoc est ipsum esse, ad aliud quodammodo se habere; si ad predicationem uel remotionem alicuius relationis, sequeretur predicatio uel remotio alicuius rei, iam posset probari quod ad destructionem unius minime rei, tot res destruuntur quot sunt in mundo, quia tot relationes, aut similitudines, aut differentie. Sicut nummus modo est pretium unius rei et postea desinet  esse pretium eiusdem, non tamen mutatio est in nummo; sic ergo et in scientia Dei, cum desierit esse prescientia.

Item, Deus cum futura prescit, futura uult prescire sicut prescit, et taliter ut prescit; nil autem uult nisi bonum; ergo eum futura prescire et taliter prescire ut prescit, bonum est; ergo prescientia Dei in omnibus futuris bona est; ergo bona in hoc quod prescit hunc peccaturum. Dicunt ergo quod prescientia bona est, et Deus uult ut adimpleatur: non tamen uult illum peccare, licet aliter impleri non possit. Nec peccata uult se prescire, et prescit sicut uoluit esse uerus in hoc quod dixit: Petre, ter me negabis ; nec potuit esse uerus nisi Petrus negaret, non tamen uoluit illum  negare. Similiter, cum confiteor peccatum, uolo me esse ueracem, non tamen quod peccauerim. Alii dicunt quod licet prescientia Dei in omnibus bona, non tamen in omnibus implenda, quia permissio erat de libello repudii, non tamen hoc faciendum; et precepit ut Abraham immolaret filium, non tamen erat faciendum. Idem in ceco. Alii sic distinguunt: Prescientia Dei in omnibus bona est, id est bonum est ut omnia que Deus prescit, et ut prescit compleantur opere et ad opus perducantur. Si uero ita prescientia Dei in omnibus bona est, id est bonum est ut quecunque Deus et sicut prescit,  ita in essentia cognoscantur cum euenerint, et etiam ante, uerum est.

Solet etiam queri an prescientia sit causa futurorum, uel econtrario. Quod enim diuina prescientia sit causa euentus rei, ita uolunt ostendere.  Aut possibile est aut impossibile res non esse euenturas cum sint a Deo prescite, sed est possibile; ergo possibile est Dei prescientiam falli. Sed est impossibile: ergo eadem ratione impossibile est res aliter euenire. Item: Possibile est res aliter euenire quam eueniant, sed si aliter eueniunt, aliter prescite sunt; ergo 41 possibile est res aliter euenire quam prescite sint. Item: Impossibile est res aliter euenire quam prescite sunt; non euenirent res nisi a Deo essent  prescite; ergo diuina prescientia est causa rerum que eueniunt. Ad quod etiam facit auctoritas Augustini  dicentis: Uniuersas creaturas tam corporales quam spiritales non ideo nouit quia sunt, sed ideo sunt quia nouit. Quod si dicatur diuina prescientia causa rerum que eueniunt, cum prescientia sit tam de bonis quam de malis, erit causa non tantum bonorum, sed et malorum. Econtrario quod res sint causa diuine prescientie, uidetur dicere Origenes  ; Non propterea aliquid est futurum, quia id Deus scit futurum; sed quia est futurum, ideo scitur a Deo antequam fiat. Quod tamen si dicatur, falsum uidetur dici: Non creatum est causa increati, nec mutabile immutabilis, nec temporale eterni.

 Sed facile est soluere predicta assignata fallacia compositionis et diuisionis in premissis propositionibus. Cum enim dicitur: Impossibile est res aliter euenire quam sint prescite; si per compositionem intelligatur, id est impossibile est hec duo simul esse quod res ita eueniant et aliter sint prescite, uerum est; si uero per diuisionem, impossibile est res aliter euenire quam sint prescite, id est res ita sunt prescite, et impossibile est eas aliter euenire, falsum est. Auctoritates uero que uidentur ad hoc contrarie, facile concordes inueniuntur breui expositione, si in eis que uidentur uelle quod prescientia sit causa euentus rerum adaptanda est notitia cum beneplacito huic uerbo  nouit, quod beneplacitum est causa omnium bonorum ut in ea auctoritate, uniuersas creaturas, etc. In eo enim quod dicitur Nouit, intelligitur notitia et beneplacitum, uel potest quia, notare causam sine qua; uel potest esse ratiocinata coniunctio, non causalis; id est si nouit Deus aliqua, futura sunt uel fuerunt uel erunt, sicut cum dicitur, quia Socrates est homo, Socrates est animal, ratiocinata est coniunctio, quia id etiam notat: Quia si Socrates est homo, inde possimus ratiocinari quod est animal. Non enim ibi est causalis cum humanitas non sit causa animalitatis, sicut animalitas  humanitatis, unde dicitur: Quia Socrates est animal, Socrates est homo. In contrariis uero auctoritatibus notat, quia, causam sine qua, ut in illa non propterea, etc. uel ponitur quia pro quod.

Item: Scientia Dei est Deus, nec est aliqua creaturarum: hac locutione ueraciter fit sermo de aliquo, sed nonnisi de essentia uel persona; ergo de ea uere dicitur, quod non sit causa creaturarum. Fallacia. Idolum non est naturale, hac locutione fit sermo de corpore quod est idolum; uere dicitur quod non est naturale, et locutio nonnisi uerum significat; ergo de corpore quod est idolum uere dicitur quod non est naturale. Item, Deus prescit sola futura et omnia; ergo prescit ea que non sunt tantum. Sed Deus prescit se iudicaturum mundum; ergo Deum  esse iudicaturum mundum, non est, et ita non est uerum, nec aliud. Nos dicimus quod sola futura et ea que non sunt prescit Deus, et dicimus quod oratio dicti designatiua non semper uerum, sed quandoque euentum significat: de quo dicitur quod eum presciat Deus, sed quando in designatione euentus, et quando in designatione enuntiabilis ponitur illa oratio ex diuersorum uerborum adiunctione prudens indagator uirtutis uocem percipiat. Fallacia. Ego te uideo sedere; te sedere, est uerum: ergo uideo uerum. Item, si Deus aliquid presciuit, illud necesse est euenire: Deus hoc presciuit; ergo necesse est hoc euenire: hoc soluitur per interpretationem. Sed iterum instat sic: Si Deus  aliquid presciuit, illud eueniet; necesse est hoc Deum presciuisse: ergo necesse est hoc euenire, et hoc falsum per interpretationem assumptionis. Non enim est necesse Deum hoc presciuisse, licet hoc sit de preterito, quia eius euentus spectat ad futurum. Quare etiam uidetur Deus prescit quidquid presciuit; et patet solutio, quia non quidquid semel prescit Deus, semper prescit; sola enim futura prescit. 42 De preteritis autem et presentibus aut incongrue aut falso dicitur quod ea presciat. Presciuit enim Deus mundum creandum, quod modo non prescit, quia iam preteritum est. Hoc autem non contingit ex defectu scientie Dei sed potius ex anterioritate temporis  et euentu rei que futura erat. Tamen  quidquid semel scit Deus, semper scit, id est quidquid semel est subiectum eius scientie semper est subiectum eius scientie; quia siue sit, siue non sit, eius scientie subiectum est, cum de eo non aliquid desinat scire quia ipsum desinit esse. Nisi quis uelit dicere nulla esse eius scientie subiecta nisi sint essentia.

Sed quidquid sit de his, uerum est Deum semper scire uerum quod semel scit, quod tamen uidetur falsum, quia semel sciuit mundum esse creandum, modo non scit illud, quod falsum est: ergo aliquod uerum sciuit quod non scit. Ad quam  obiectionem nullam uideo solutionem, nisi dicatur quod Deus nunquam sciuit mundum esse creandum, id est hoc enuntiabile, quia ipsum semper fuit factum; sed sciuit semper mundum esse creatum, et quando fuit creatus et ante, cum modo sciat illud  . Tempora enim uariantur et uerba, sed fides manet eadem et significatio; et aliud modo dicitur hac propositione, aliud dicebatur illa prius; quia una et eadem ueritas diuersis uerbis prolatis secundum diuersitatem temporum diuersis propositionibus dicitur. Nec insultet aliquis huic solutioni donec intellexerit, ne potius ex odio et inuectione, quam ex animi iudicio uideatur quod dictum est contemnere.



CAPUT Xu. De his que communia sunt predestinationi et reprobationi.


 Ordine prenotato agendum est de predestinatione et reprobatione, et de his simul, quia in plerisque similem exigunt tractatum. Circa predestinationem igitur hoc primo considerandum est quod duplex est eius effectus. Primus, est appositio gratie in tempore; secundus, finalis retributio uite eterne. Sunt igitur tria: eterna electio siue predestinatio uel eterna dilectio; temporalis gratie appositio; finalis uite retributio. Et ex opposito tria sunt, eterna reprobatio, et temporalis gratie subtractio, interminabilis pene inflictio: et prima proprie reprobationis nomine censetur; secunda  proprie obduratio dicitur. Interdum tamen obduratio pro reprobatione ponitur et econtrario: sic quoque eterna electio predestinationis nomine censetur; secunda uero iustificatio uocatur: interdum enim hec confuse ab auctoribus ponuntur, ut in hoc exemplo  : Eliguntur qui non sunt; nec errat qui eligit, nec uane eligit. Eligit tamen et habet electos quos creaturus est eligendos. Distingue cum audis habet electos, id est predestinatos ab eterno quos creaturus est eligendos temporali electione, id est appositione gratie.

Cum autem hec tria illis tribus opponantur, in quibusdam equis passibus ambulant, in quibusdam non. Sicut enim eterne predestinationis nullum est meritum, ita nec eterne reprobationis; alioqui  temporale causa eterni. Item, sicut predestinatio eterna causa est appositionis gratie, ita reprobatio eterna est causa subtractionis gratie: sed non sicut gratie appositio causa est finalis retributionis, ita gratie priuatio finalis damnationis: nec sicut predestinatio est causa bonitatis, ita reprobatio est causa malignitatis. Item, sicut predestinatio causa est finalis retributionis, ita reprobatio eterna causa est finalis damnationis. Non tamen sine distinctione dandum reprobationem eternam esse causam temporalis subtractionis gratie. Potest enim intelligi priuatio uel subtractio  positiue uel negatiue; si negatiue intelligatur, uerum est; quia eterna reprobatio causa est quare non apponatur gratia, sed non est causa quare appositio subtrahatur. Imo huius causa est meritum humanum. Alterius uero, id est non 43 appositionis, et eterna reprobatio, et meritum humanum est causa; utriusque uero, scilicet et non appositionis et eterne reprobationis quasi quedam indicia et coniecture uidentur esse praua merita. Meretur itaque homo sibi gratiam non apponi, cuicunque enim non apponitur, meritis suis exigentibus hoc illi accidere presumendum. Si enim non est baptizatus merito originali non apponitur; si est baptizatus peccando mortaliter meretur appositam subtrahi. Sola enim gratia redemptos discernit a perditis,  quos in apostatica radice damnatos detinebat communis causa perditionis, ut si nullus indeliberaretur, nemo recte posset Dei uituperare iustitiam.

Ut autem que de eterna predestinatione uel reprobatione diximus clarius elucescant, dicendum quid predestinatio et quid reprobatio. Predestinatio est gratie preparatio qua Deus ab eterno homini Christo, eisque quos presciuit fieri conformes imaginis Filii sui bona sine meritis preparauit. Reprobatio est prescientia nequitie, et preparatio interminabilis pene. Predestinatio ergo consideratur in duobus circa unum, id est in prescientia et preparatione circa beneficia. Reprobatio in duobus  circa duo, id est in prescientia circa peccata, et preparatione circa supplicia. Presciuit enim Deus tam peccata quam supplicia; sed ita preparauit supplicia quod non peccata. Unde primum premissorum utrique sequentium reddendum reliquum uni soli.

Ex his palam sunt dicta, scilicet predestinationem esse causam et appositionis gratie in tempore, et finalis retributionis, quod tamen uidetur esse falsum. Cum enim consistat in duobus, ut dictum est, id est in prescientia et preparatione, aut non erit preparatio causa temporalis oppositionis, aut prescientia erit eiusdem causa, quod ita ostenditur. Quia predestinauit Deus Petrum, confert ei gratiam in tempore; quia presciuit eum futurum bonum, et  preparauit ei bona, et confert ei gratiam in tempore: ergo uel quia preparauit ei bona, uel quia presciuit, confert. Quod etiam auctoritate Augustini uidetur posse ostendi, ait enim  : Prescius Deus male uoluntatis futuros non habuit eos in numero bonorum, sicut et de prescientia Pharaonem censuit damnandum sciens eum se non esse correpturum. Apostolum uero Paulum elegit prescius utique quod futurus esset fidelis. Item, sicut Deus subtrahit multis, id est non largitur honorem temporalem, quia de unoquoque scit qualis esset si esset in potestate constitutus, et ita propter tyrannidem  quam exerceret si in potestate esset, et propter mala que faceret, non largitur ei honorem: contra nimirum a simili, propter bona que prescit hominem facturum, potest dici quod det ei gratiam, ut sicut mala merita que inessent si hoc haberet, sunt causa quare Deus hoc nolit dare; ita et bona que habiturus est uel esset, sint causa quare Deus det ei gratiam uel honorem terrenum etiam antequam prorsus sint illa merita.

Econtrario tamen si prescientia causa est quare alicui apponatur gratia in tempore, eadem uidetur causa obdurationis temporalis, cum sit prescientia eque de bonis ac de malis. Quod tamen prescientia non sit causa quare apponatur gratia in tempore, ait Augustinus  : De iustitia iudicat Deus non  de prescientia; quia iustitia, non Dei prescientia, causa est quare aliquis sit dignus apud Deum uita eterna. Sciendum est igitur Dei predestinationem non esse causam temporalem iustificationis quantum ad prescientiam, sed quantum ad preparationem, nisi hec dictio quia notet causam non qua. Quod si non presciret Deus, non apponeret gratiam in tempore, sed quia preparauit, id est se daturum disposuit ut nomine dispositionis intelligatur beneplacitum cum prescientia, sicut dictum est de uerbo nouit superius. Potest recte dari quod quia presciuit, id est quia in beneplacito prescientis fuit, ideo gratiam in tempore contulit; uel, quod melius est, in assignatione cause iustificationis non est tantum  sumenda preparatio, 44 uel tantum prescientia: sed hec duo simul sicut et ipsa intelliguntur in hoc uerbo predestinauit, id est quia fuit presciuit et preparauit, id est quia fuit in beneplacito et preparatione prescientis ut electis in tempore conferret gratiam, et post, uitam eternam: ideo confert. Ex quo intelligi datur nomine preparationis diuinam dispositionem intelligi. Non enim aliud est Deo preparare quam disponere, nec aliud disponere quam esse. Et sic idem preparare quam esse. Unde constat diuinam essentiam predicari cum dico: Predestinatio est gratie preparatio, id est dispositio qua Deus disposuit se in tempore collaturum gratiam electis, et ita Deus principaliter significatur esse Deus, et subinnuitur quidam effectus temporalis circa electos,  sicut etiam uidetur diuina essentia predicari cum dicitur: Deus predestinauit istum.

Sed ad hoc obiicitur multipliciter: Quia Deus uoluit, predestinauit istum, id est Dei uoluntas et predestinatio: ergo idem est causa sui ipsius. Idem est Deo esse Deum et esse predestinantem: ergo Deus eo est Deus quo est predestinans; ergo est Deus quo predestinat, sed Deus diuina essentia est Deus: ergo Deus diuina essentia predestinat. Non ergo sola gratia predestinat. Item, Deus eo est Deus quo predestinat, et econtrario. Sed Deus sua gratia predestinat; ergo gratia est Deus. Ideo soluunt quidam dicentes, quia cum dicitur, Deus eo quo est  Deus est predestinans. Hoc nomen predestinans ibi retinet principalem significationem: et est idem ac si dicatur, eo quo est Deus, est ille qui predestinat: sed cum dicitur Deus predestinat, redundat uerbum in consignificatum; nec aliquid Deo attribuitur, sed potius circa electos aliquid significatur ac si diceretur: ex Dei gratia, id est bonitate est gratuita quod electi ab eterno fuerunt recepturi eterna premia. Unde cum admittendum sit: Diuina essentia est predestinans, id est ille qui est predestinans, non est dandum diuina essentia predestinat; imo sola gratia predestinat. uerbum enim, amissa principali significatione, redundat in consignificatum.

Sed contra hanc solutionem dicit aliquis: Nunquid uerbum ubique amittit principale significatum?  quod si est; ergo ubique improprie ponitur in locutione. Item, si semper hoc uerbum de Deo dictum, effectum temporalem circa electos notat, et nunquam principalem significationem retinet: ergo non uere dicitur: Deus ab eterno predestinauit bonos, quia nullus temporalis effectus talis ab eterno est. Item, Deus gratia sola predestinat; ergo gratia temporali uel eterna: si temporali gratia predestinat, uidetur, illa gratia temporalis esse in Deo, aut non uidetur illa locutio recipienda: sicut non dicitur, Deus creatione creauit mundum, quia nulla talis creatio in Deo est. Si uero dicitur quod eterna gratia predestinat; ergo aliquod eternum notat hoc uerbum predestinat dictum de Deo. Item,  Deus ab eterno gratis elegit Petrum; ergo ab eterno gratis predestinauit Petrum; et ita probatur diuina essentia cum hoc dicitur. Aliter enim non haberet ibi locum ab eterno. Item, hoc uerbum predestinat dictum de Deo solum notat effectum temporalem circa creaturas; ergo nullo quo sit Deus, Deus predestinat aliquem: sed Dei predestinatio est Deus; ergo non predestinat Deus predestinatione que ipse est. Item, idem est Deo esse et predestinare, esse Deum et esse predestinantem; ergo quo est Deus, predestinat; uel non eo quo est Deus, est predestinans.

Qui predictam sequuntur solutionem non habent pro inconuenienti dicere quod aliqua dictio principalis aliquid significat, et tamen nunquam retinet  principalem significationem in locutione posita; sicut hec dictio uter in locutione posita nunquam sequitur propriam constructionem adiectiuorum, quia non construitur cum dictione eiusdem casus et eiusdem numeri: et quamuis hoc uerbum predestino significet effectum circa creaturas, non tamen ideo minus recipiunt; Deus ab eterno predestinauit 45 istum; cum huius uerbi significatio omnia tempora comprehendat in quocunque tempore proferatur, propter confusam significationem. Unde nec notatur aliquis affectus esse preteritus, uel ab eterno fuisse tali locutione; sicut si dicitur, Deus fuit creaturus mundum, nullus notatur effectus  fuisse preteritus, licet ibi ponatur uerbum preteriti temporis. Quod uero dicitur, Deus gratia predestinat, non recipiunt aliquod adiectiuum, ut dicitur. Deus gratia temporali uel eterna predestinat, quia ibi ponitur hoc nomen gratia quasi aduerbialiter ut sit gratia, id est gratis.

Illi uero ultime argumentationi instant sic: Idem est Deo posse et intelligere, esse omnipotentem et intelligentem; ergo eo est potens quo intelligens, quod falsum esse dicunt; quia potentia est potens, et non potentia est intelligens, imo intelligentia est intelligens. uidetur enim mihi absonum esse huiusmodi admittere; sed dicit aliquis quia non propter absurditatem locutionis, cum non sit ibi falsitas, negandum est. In consequentia enim sermonis  non preiudicat ueritati dictorum. uidetur ergo non dandum non solum ob sermonis inconsequentiam, sed quia aliquid significat, uel subinnuit iste terminus intelligentia, quod non iste terminus potentia in quibusdam  cum nulla potest consignificatio, uel iniunctio deprehendi; nec tamen consequenter potest attribui uni quod attribuitur alteri, ubi difficile est reddere rationem inconsequentie uel causa quare unum potius recipiatur quam reliquum.

Alii paulo amplius procedunt in solutione predictarum obiectionum recipientes: Deus, eo quo est Deus, predestinat; non tamen diuina essentia predestinat, cum ipsa diuina essentia sit Deus. Nam in prima propositione uerbum principalem habet significationem,  in conclusione amittit, et ad consignificationem redit, et ita huic instant argumentationi: Deus, eo quo est Pater, est Deus, paternitate Pater; ergo paternitate est Deus. Primam si quis neget ita probant. Deus aliquo est Pater, aliquo est Deus; ergo eodem uel alio, uel idem prorsus est quo est Pater et quo est Deus: ergo eodem est Pater et Deus.

Quod uero supradictum est de uoluntate que uidetur esse causa predestinationis, non recipiunt. Nam ita idem sui ipsius esset causa. Nec significat ibi hec dictio quia causam, imo ratiocinata est, ut sit sensus: quia Deus uoluit, predestinauit istum, id est si uoluit predestinare, predestinauit; uel accipitur  predestinauit pro temporali gratie appositione, cuius quidem causa est eterna Dei uoluntas ut supra ostensum est.

Quibusdam uidetur quod hoc uerbum predestino diuinam essentiam significat, cum dicitur: Deus predestinauit istum, uel Deus ab eterno dilexit istum, quod idem est, ut dicunt. Nam principaliter significatur Deus est Deus et subinnuitur ab eterno eius uoluntati subfuisse, ut huic in tempore apponeret gratiam et finaliter conferret uitam eternam. Sed si idem est predestinare et ab eterno diligere, non uidetur quod Deus ab eterno dilexerit Iudam, quia eum non predestinauit. Quod tamen ab eterno  dilexerit, uidetur, quia ex benignitate sua gratiam apposuit Iude in tempore et ab eterno hoc uoluit; ergo ab eterno Iudam dilexit, uel non est idem ei diligere et uelle. Fallacia. Ex benignitate conseruat Deus quamlibet creaturam in suo esse, et ab eterno hoc uoluit; ergo ab eterno diligit Deus quamlibet creaturam. Quod non uidetur, quia cum dicitur, Diligit Iudam, uel irrationalem creaturam, idem est ac si dicitur, in suo esse conseruat, nec aliquid Deo attribuitur, sed creature. Ita quoque cum dicitur, Deus dilexit Iudam, idem est ac si dicitur, temporaliter ei apposuit gratiam. Nec huiusmodi locutionibus aliquid Deo attribuitur. Item, Deus diligit Iudam uel irrationalem creaturam; ergo dilectione temporali uel eterna: si eterna, ergo ab  eterno diligit Deus Iudam; si dilectione temporali, ergo dilectio temporalis in Deo est, quod falsum est.

46 Hoc ad quod dicendum quod uerbum diligit dictum de Deo; secundum quod Deus, tria significat, quia accipitur pro predestinare et conseruare in esse, et pro gratiam apponere. Primo modo, diligit omnes et solos saluandos. Secundo modo, omnem creaturam diligit. Tertio modo, solos et omnes qui nunc iusti sunt siue saluandi, siue damnandi; et prima significatione eius propria est quando de Deo dicitur. Unde pro illo solo quod illo modo diligit Deus, recipimus: Deus ab eterno diligit istum, et Deus dilectione que ipse est diligit istum; et probatur diuina essentia. Preterea innuitur effectus  quidam circa creaturam. Pro illis autem quos in suo esse conseruat, uel quibus apposuit Deus gratiam in tempore, ita quod non predestinauit eos, non recipitur quod ab eterno dilexerit, imo ab eterno odio habuerit. Unde Iacob ab eterno dilexi, Esau autem odio habui . Illos autem non diligit aliqua dilectione uel temporali, uel eterna, quia nil Deo attribuitur illa locutione, sed potius creature; et cum sit tropica locutio, non fit recta argumentationis processio si concludatur, Deus istum diligit temporali dilectione uel eterna. Item, Deus diligit irrationalem creaturam; ergo ut utens aut ut fruens; et licet propter improprietatem premisse locutionis non accidat, satis tamen potest  admitti, diligit ut utens.

Aliis uidetur nil Deo attribui; siue dicitur, Deus ab eterno dilexit Petrum; siue dicitur, Deus predestinauit Petrum. Nec huiusmodi locutionibus aliquid predicari nisi solum terminum. Isti securius incedunt, quia difficile est de huiusmodi predicationibus iudicare: et hoc maxime propter comparationes que fiunt, uel cum aliquid sibi comparatur secundum diuersa tempora: ut cum dicitur, Deus magis diligit modo Petrum quam diligeret ipsum existentem in uia. uel inter diuersas personas: ut cum dicitur, Deus magis diligit Petrum quam Linum; uel cum noua dilectio uidetur Deo attribui,  cum dicitur, Deus incipit diligere istum qui incipit esse bonus. Hec enim omnia uidentur repugnare ei quod dictum est de Dei dilectione, quod Deus dilectione, que ipse sit, diligat homines, uel predestinatione, que ipse est, predestinet; quoniam essentia Dei nec magis, nec minus recipit, nisi dicas illam comparationem non in principalem significationem, sed in consignificationem redundare. Eum enim magis diligit cui maiorem gratiam apponit, et cui maiorem confert coronam; et eum incipit diligere cui incipit gratiam apponere. Sic ergo secundum eos nulla tali locutione aliquid Deo attribuitur. Unde non est recipiendum secundum eos, Deus diligit aliquem aliqua dilectione; nec ita intelligatur, temporali dilectione diligit Iudam, id est  temporaliter confert ei gratiam, uel in esse suo conseruat.

Quia tamen difficile est assignare quid sit illa dilectio temporalis, uel in quo sit, tutius est negare quando ablatiuus ibi ponitur; sed eo non apposito uere dicitur diligit illum; nec tamen dicendum quod ab eterno dilexerit Iudam, licet ab eterno placuerit ut ei conferret gratiam temporaliter, quia appropriatum est hoc genus locutionis ab eterno diligere ad predestinationem; nec tamen, cum ab eterno magis dilexerit Petrum quam Linum, ideo uerum est, magis predestinauit istum quam illum, quia nec etiam Latine hoc dicitur. Multa enim personaliter inter se conuertuntur, nec necesse est unum uenire in comparationem, cum  alterum comparatur.

Secundum hec que predicta sunt patet quod Deus interdum magis diligit eum qui minus dignus est diligi secundum presentem iustitiam. Et forte aliquando maiorem caritatem habuit Iudas quam Petrus; nec tamen plus diligebatur Iudas a Deo quam Petrus secundum unam significationem huius uerbi diligo, de tribus quas supra distinximus; et quando Saulus non diligebat Christum, imo persequebatur, plus diligebat eum Deus quam Linum, qui nunc fruebatur uita eterna. Sed Iude quomodo intelligas plus diligebat, cum sint tres huius uerbi distincte significationes? 47 Quid enim alibi dicitur, Deus eque  dicitur, benignus est omnibus? Unde uidetur quod, Omnes eque diligantur a Deo, ita intelligendum est, quia gratis dat Deus hominibus quidquid dat, uel quia, quantum in se est, nullum magis diligit quam alium; uel eque benignus, id est pariter benignus ut non faciat in quantitate, sed in similitudine.

 Solet etiam queri utrum qui est predestinatus possit non esse predestinatus, quod ita uidetur posse colligi. Alicui potest apponi gratia cui nunquam fuit apponenda; si ei est apposita, ipse potest esse predestinatus; si nunquam fuit apponenda, non est predestinatus. Eodem modo probatur quod aliquis potest non esse predestinatus  qui est predestinatus. Item, Deus potest non predestinasse istum: ergo iste potest non esse predestinatus a Deo; ergo iste potest non esse predestinatus. Item, iste potest damnari; si damnatur non est predestinatus; ergo iste potest non esse predestinatus. Item, istud est necessarium, scilicet istum esse predestinatum; ergo quodlibet necessarium cum eo potest esse uerum. Item indirecte, istum esse predestinatum et damnari est impossibile; istum esse predestinatum est necessarium; ergo ipsum damnari est impossibile. Cui argumentationi licet ita possit ferri instantia: Animam Antichristi esse et Antichristum non esse uel fuisse est impossibile; animam Antichristi esse est necessarium; ergo Antichristum esse uel fuisse est  impossibile, posito quod nunc primo sit: tamen concedendum est sine hesitatione quod possibile est istum predestinatum qui est in uia, non esse predestinatum; per diuisionem intellige, id est iste predestinatus potest non esse predestinatus.

Sed obiicitur: Multi possunt esse predestinati qui non sunt; ergo non diminuto numero eorum qui modo sunt predestinati, sed istis qui possunt esse predestinati et non sunt, annumeratis his qui sunt predestinati, plures erunt predestinati quam sint modo; ergo plures possunt esse predestinati quam sint: ergo numerus predestinatorum potest esse maior quam sit; ergo potest augeri. Cui contradicit Augustinus sicut in Apocalypsi legitur  .  Tene quod habes ne alius coronam tuam accipiat . Si enim non est alius accepturus nisi tu amiseris, certus est numerus electorum, id est non potest augeri uel minui. Sed patet etiam minus perito uerum esse quod dicit Augustinus, si coniunctim intelligas; falsum, si per diuisionem. Item, omne uerum quod est de preterito est necessarium: hoc est de preterito istum esse predestinatum; ergo ipsum est necessarium. Ad quod dicendum quia ad futurum spectat et ideo contingens, licet de preterito uideatur. Item, quod factum est non potest esse non factum; iste est predestinatus; ergo non potest non esse predestinatus. Sed nunc etiam illud ualet, quia non notatur  aliquod preteritum cum dicitur, iste est predestinatus, sicut nunc cum dicitur, iste fuit lecturus. Unde quemadmodum illud ad omnia tempora refertur, quia pro eo qui disputat, et disputauit, et disputabit, uere dicitur quia fuit disputaturus; ita pro eo cui apposita, uel apponitur, uel apponetur gratia cum uita eterna, uere dicitur iste est predestinatus. Et sicut non est necessarium aliquem fuisse lecturum, nisi iam inchoauerit lectionem; ita nec necessarium est aliquem esse predestinatum, nisi iam obtinuerit uitam eternam. Et ita uoces distincte per tempora in hoc uerbo non notant actiones, sed illa tempora quorum sunt. Non tamen  semper potest uere poni presens; ubi uere ponitur preteritum. Unde non dicitur, Deus predestinat Petrum, cum eum predestinauerit quod facit consignatio huius propositionis pre, que in compositione notat antecedentiam temporis, sicut, non quicunque fuit lecturus, est lecturus.



48 CAPUT XuI An hoc nomen reprobatio aliquid ponat cum de Deo dicitur.

 Que circa predestinationem uel reprobationem inquiri solent fere communia sunt illis; ideo que de uno dicta sunt de reliquo per similitudinem contrarii dici possunt. Circa utrumque tamen speciales inquisitiones sunt neutri cum altero communes. His igitur determinatis que communia sunt,  specialiter de reprobatione uidetur agendum. Est igitur reprobatio ut supra dictum est: Prescientia nequitie, et preparatio interminabilis pene. Sed cum prescientia Dei sit diuina essentia, uidetur reprobatio, qua Deus reprobat, esse diuina essentia, et ita est Deus. Item, reprobatio est prescientia iniquitatis, etc.; ergo reprobatio est prescientia qua Deus prescit; ergo reprobatio est in Deo; sed quidquid est in Deo est Deus; ergo reprobatio est Deus. Tantum igitur bonum est reprobatio quantum et predestinatio. Tantum igitur debet quis diligere reprobationem quantum predestinationem; ergo tantum debet diligere ut reprobetur, quantum ut predestinetur. Distingue; Tantum bonum est reprobatio quantum predestinatio, id est Deus reprobans  ut Deus predestinans, uerum est; si uero ad effectum referas, falsum est. Item, preparat Deus ignem eternum malis; ergo uult ut patiantur: quia hoc disponit, et omne quod uult Deus; et tu debes uelle taliter creatus es; ergo debes uelle te damnari. Ad quod dicimus, quod non quidquid Deus uult, nec tu debes uelle. Item, Deus iuste facit ut iste habeat eternam damnationem; ergo est causa damnationis istius, non ergo sola peccata istius. Ideo dic quod aliter Deus, aliter peccatum est causa damnationis. Deus enim causa quia est auctor pene, peccatum uero est causa, quia trahit ad eternam damnationem. Fallacia. Deus est causa quare diligamus, non ergo dilectio est causa, quare  diligamus, uel Deus est nobis causa uite eterne. Non ergo sole uirtutes. Item, quidquid fit, Deo auctore, fit; ergo sicut ex Dei uoluntate est ut boni habeant uitam eternam, ita ex uoluntate ipsius ut mali habeant penam eternam. Falsum est ergo quod dicit auctoritas: Nolo mortem peccatoris sed magis conuertatur et uiuat . Item etiam falsum est quod dicitur: Nos cogimus seuire nolentem.

Ad hoc dic quod sicut Deus facit ut boni habeant uitam eternam; ita etiam quod mali penam eternam.  Non tamen dicendum quod sicut ex uoluntate Dei fit quod boni habeant uitam eternam, ita ex uoluntate Dei est quod mali habeant penam eternam. Ita enim facit ut boni habeant uitam eternam, quod facit in eis meritum uite, sed licet faciat ut mali habeant penam eternam, non tamen facit meritum pene. Ideo expone: Non uult Deus mortem peccatoris, id est non prestat meritum pene. Item: Nos cogimus seuire nolentem, id est meritis nostris facimus eum punire nos, nolentem causam punitatis nostre, ut conditionaliter accipiatur nolentem, id est qui nollet punire nos si non peccaremus.

Item, obduratio est peccatum; sed ipsa est effectus reprobationis; ergo Deus efficit peccatum. Duobus modis dicitur obduratio, et unde homo est obduratus,  scilicet malitia mentis, et unde est Deus obdurans, scilicet subtractio gratie uel non appositio que est effectus reprobationis; et est opus Dei, non quia aliquid sit, sed quia sicut dicitur Deus facere aliquid, ita et obdurare. Item originale peccatum fuit causa obdurationis Esau, sed tantum in adulta etate fuit obduratus; ergo in adulta etate fuit originale peccatum in eo meritum obdurationis; ergo originale redierat in eo per aliquod actuale: ergo peccatum fuit uel erat in eo quando obduratus fuit, sed auctoritas dicit  , sicut in Iacob nil inuenit diligendum Deus nisi misericordie sue donum, ita Esau duplicem reatum 49 contraxisse ex originali peccato ante circumcisionem: reus enim originalis peccati, et quantum  ad eternam damnationem, et quantum ad obdurationem. Quantum ad eternam damnationem omnino dimissum est ei, sed quantum ad obdurationem non fuit ei dimissum; unde et de reatu illo potest queri qui remansit post circumcisionem quo adhuc tenebatur, quantum ad obdurationem, an fuerit in eo prius mortale uel ueniale? et obiicitur sic: reatus quem dicunt remanere post baptismum est ueniale peccatum quod est meritum obdurationis; ergo per illud ueniale peccatum meretur in peccato obdurari: obdurari non est nisi uirtute gratuita carere; ergo per ueniale peccatum meretur quis uirtutem gratuitam non habere sed cuilibet est mortale peccatum non habere gratuitam uirtutem; ergo per  ueniale peccatum habet aliquis id quo est dignus pena eterna: ergo ueniale est mortale.

Potest dici quod originale prius fuit meritum obdurationis: hoc enim non est intelligendum de tempore adulte etatis, sed de tempore in quo ni boni uel mali meruit, scilicet ante natiuitatem exteriorem: quando etiam dictum est: In Esau non inuenit odiendum, nisi originale peccatum. Quid est ergo quod dictum  ? In Iacob non inuenit diligendum nisi misericordie sue donum, id est ipsum Iacob ex misericordie dilexit et ad uitam predestinauit.  Potest enim dici de Iacob sicut de Ioanne Baptista quod sanctificatus est in utero. Item, Deus potest facere ut huic non apponat gratiam, ut nullam habeat gratiam; sed hoc est huic mortale peccatum: ergo Deus potest facere ut iste peccet. Distingue: Nullam uirtutem habere est huic mortale peccatum, id est contemnere habere uerum est; sed ipsa uirtus non habita est huic mortale peccatum, falsum est. Item reprobatio nil aliud est quam prescientia nequitie et preparatio pene; ergo quia presciuit nequitiam Esau, et preparauit ei penam, ideo reprobauit eum; et ita non uidetur occulta iustitia qua eum reprobauit.

 Item queritur an reprobatio sit causa obdurationis, sicut ipsa est causa retributionis; quod  ita ostenditur. Quia Deus istum reprobauit, ideo in beneplacito eius fuit ut in tempore non apponeret gratiam, non apponit: ergo reprobauit, ideo non apponit gratiam. Item, ideo non apponit gratiam, quia  equitate occulta ab humanis sensibus remotissimam non esse apponendam decreuit; ergo ideo non apponit, quia ab eterno eos reprobauit, uidetur soluendum per intentionem huiusmodi: quia reprobauit, ideo in beneplacito eius fuit ut non apponeret gratiam; si enim quia reprobauit, ideo in beneplacito eius fuit ut non apponeret; ergo quia reprobauit, uoluit ut non apponeret; ergo quia presciuit eorum iniquitatem, et preparauit eis penam, ideo ab eterno uoluit eis nunquam apponere gratiam uel conferre uitam. Ideo offensum  uidetur multis modis, quod reprobatio sit causa non appositionis gratie.

Econtrario tamen uidetur posse ostendi quod non sit eius causa, imo sola merita humana. Sicut non appositionis gratie sola merita humana uidentur esse in causa. Quod sic uidetur asserere Augustinus super Malachiam  : Cui uult miseretur Deus, et quem uult indurat : Sed hec Dei uoluntas iniusta esse non potest. uenit enim de occultissimis meritis; quia ipsi peccatores, cum propter generale peccatum massam unam fecerint, nonnulla tamen inter eos est diuersitas. Precedit enim aliquid in peccatoribus quo licet nondum iustificati sint, digni tamen inueniuntur  iustificatione, et item precedit  in aliis peccatoribus quo digni sunt obtusione. Ecce hic manifeste uidetur dicere quod merita humana uidentur esse causa non appositionis gratie, et ita non Dei reprobatio eiusdem rei est causa.

Ad quod dicendum quod iste terminus reprobatio nil ponit, sed remouet tantum et excludit. Quod ostendit Augustinus  sic: Sicut reprobatio Dei est nolle misereri, ita obduratio est non misereri. Illud est eternum et intelligitur negatiue, istud temporale. Illud est causa istius. Nam quia ab eterno  noluit 50 misereri, ideo non miseretur; sed illud scilicet non misereri, non est causa quare homo sit malus, nam omnes mali sunt, ex quod sunt ex massa corrupta; unde, et de iure omnes posset damnare, et cum miseretur apponendo gratiam, misericordia est. Econtrario tamen aliter est ubi totum sumitur affirmatiue. Nam quia predestinat, gratiam confert in tempore; que collatio gratie temporalis causa est quare sit bonus, cum tamen non econtrario nolle misereri ab eterno non sit causa quare sit malus, nec etiam econuerso. Non enim quia est malus non uoluit misereri ab eterno, sed est causa obdurationis; nam quia malus est, non miseretur temporaliter. Non enim ergo dicendum quod, quia reprobauit, in beneplacito eius fuit  ut non apponeret gratiam: sed quia reprobauit non in beneplacito fuit ut gratiam apponeret, ut semper preponatur negatio uerbo, non postponatur: quia nil etiam Deo attribuitur cum dicitur, Deus hunc reprobauit, sed idem est ac si diceretur: Deus non uoluit ut huic apponeretur gratia in tempore, et uita in futuro.

In quo etiam pariter solutum est quo querebatur, An Dei reprobatio sit causa temporalis obdurationis; quod quidem sine scrupulo potest admitti. Nam quia reprobauit, obdurat, id est quia ab eterno non uoluit misereri, non miseretur in tempore. Quod ergo dicitur, Reprobatio est prescientia nequitie, etc. quasi quedam descriptio est non uera diffinitio, et ita intelligendum est. Quotquot reprobantur a Deo,  reprobantur Deo nequitiam presciente et penam preparante. Si quis commodiorem uiam solutionis inuenit, non inuideo, et forte potest alia solutionis uia reperiri ad quam possumus induci ex eo quod Ambrosius dicit super Epistolam ad Romanos, reprobatio alia ab eterno, alia temporalis. Que autem temporaliter est idem est quod obduratio, uel defectio. Que autem ab eterno est, hoc est quod Deus prescit aliquem damnandum. Si enim reprobatio est ab eterno, quomodo non Deus? Quod si est, quis dicet nil Deo attribui cum dico, Deus est reprobatio Iude, uel, Deus reprobauit Iudam? Si quis tamen approbet priorem solutionem, de facili illam ad mentem huius auctoris poterit retorquere  dicendo, ideo dici reprobationem ab eterno; quia Deus ab eterno reprobauit quotquot reprobauit. Que autem ab Augustino super Malachiam prophetam dicuntur, dicunt quidam esse retractata  , potest tamen exponi de temporali electione uel iustificatione sic: Cui uult miseretur, et quem uult indurat, id est quem uult temporaliter eligit uel reprobat, et huiusmodi Dei uoluntas, id est iste diuine uoluntatis effectus, iniustus esse non potest; uenit enim de occultissimis meritis, id est de occultis causis,  id est de occulta Dei uoluntate quam nomine meriti designat, quia, sicut ex meritis sequitur causaliter retributio, ita ex occulta Dei uoluntate temporalis electio, id est gratie appositio: Quia, cum ipsi peccatores propter generale peccatum unam massam fecerint, de omnibus pro originali peccato facta sit quasi una massa perdita; nonnulla tamen inter eos diuersitas est: precedit enim aliquid in peccatoribus, scilicet uoluntas Dei preueniens ipsos peccatores quo, id est qua uoluntate quamuis non iustificati sunt, digni tamen efficiuntur iustificatione a uoluntate sua, ita eos iustificat ac si in eis precederet quo digni essent iustificatione, et item: Precedit in peccatoribus quo digni sunt obtusione. Istud est planum. In omnibus enim indifferenter precedit originale peccatum quo eque digni sunt obduratione  : de qua massa si aliquos eripiat Deus, misericordia est, si aliquos in ea relinquat, iustitia.

Ex predictis patet nil Deo attribui cum dicitur Deus istum reprobauit. Multo minus uidetur aliquid attribui cum dicitur Deus isti subtrahit gratiam, uel istum obdurat, quod idem est, sicut de Pharaone legitur, Ego induraui cor illius . Quod tamen aliquid hac locutione Deo attribuatur, uidetur quia idem est dicere Deus isti gratiam subtrahit, ac si diceretur facit ut non habeat. Cum  51 autem Dei facere non sit aliud quam uelle, idem uidetur ac si dicatur, Deus uult ut non habeat gratiam, et sic uidebitur hoc termino uult diuina essentia predicari, sed potius negatiue intelligendum est, non uult ut habeat.

Sed dicet aliquis, cum gratia subtracta non possit homo non ruere. Igitur iudicium non debet homini imputari qui sine gratia nichil potest, sed Deo subtrahenti. Ad quod dicendum, quod non Deo sed homini imputandum est; quia merito hominis semper subtrahit gratiam. uerumtamen quamuis non mereretur homo sibi subtrahi gratiam, imputaretur ei; quia, cum gratis Deus apposuit ei, in nullo iniurius deprehendi potest, si quando uult, subtrahit ei; et ex uitio hominis est quod statim ruit ex quo subtrahit. Quod per simile potest ostendi. Ecce paries domus mee minatur ruinam. Mutuo accepi lignum a uicino meo ad fulciendum; ille gratis commodat, necessarium est ei lignum, pro uoluntate sua tamen accepit, et statim paries ruit, non est ex uitio subtrahentis, sed potius ex uitio parietis quod ruit, nec uicinus meus in aliquo mihi iniuriam facit. Ut autem que predicta sunt de reprobatione et predestinatione facilius ex sensu a quo omnis doctrina initium sumit, intelligentie renuntientur, et memorie commendentur, subiecta oculis figura quod dictum est declaratur,
 [Figure: [Figura] 6Kb]

 De Dispositione.

Sicut predestinatio tantum est de hominibus saluandis, uel de bonis in presenti uel in futuro eis conferendis, sic dispositio tantum de faciendis. Legitur enim in libro Sapientie: Sapientia Dei attingit a fine usque in finem , id est ab eterno usque in eternum immobiliter, et disponit omnia suauiter; dicit enim Gregorius  : Multi uoluntatem Dei peragunt, unde mutare contendunt, et eius uoluntati resistentes obsequuntur, dum diuine dispositioni militat quod per humanum studium resultat. Quidquid ergo ab hominibus fit, diuine dispositioni militat; ergo Deus omnia disponit.  Quod si detur, uidetur sequi inconueniens sic: Deus omnia disponit, et non disponit nisi facienda; ergo omnia sunt facienda. Item, Deus disponit omnia; ergo disponit et bona et mala; ergo disponit  mala; ergo uult mala. Item, Deus disponit omnia et nulla male disponit; ergo omnia disponit; ergo omnia bene disponuntur a Deo: Nulla aliter disponuntur a Deo et aliter fiunt, ergo omnia bene fiunt. Item, omnia fiunt, Deo disponente; Deus nil nisi bene disponit; ergo omnia fiunt a bono dispositore, et bene disponente. Item, Deus omnia bene disponit; ergo omnia seruiunt Deo quod et Dauid dicit: Omnia seruiunt tibi ; ergo et diabolus seruit Deo. Quod etiam uidetur dicere Isaias: uirga furoris mei ; et super Danielem nominatur columba Dei; item in Isaia, etiam ministri Dei. Quod tamen si quis recipiat, sic  uidetur obiiciendum. Diabolus seruit, uel ministrat Deo in omnibus in quibus eum Deus sibi ministraturum disposuit, et prout Deus disposuit; ergo diabolus bene seruit Deo; ergo ex caritate. Item diabolus  seruit Deo; ergo aliquid opus eius placet Deo. Econtra tamen, nullum opus diabolus facit in quo non offendatur Deus; ergo nullum opus diaboli placet Deo. Item, Deus uult aut non uult ut faciat que precepit. Si uult, cum in omnibus que facit diabolus 52 offendatur Deus; ergo Deus offenditur in his que uult fieri. Si Deus non uult ut faciat diabolus quod precipit eum facere, ergo precipit ut faciat? Item, diabolus seruit Deo, ergo obedit ei.

Predictis respondendum est per ordinem, et dicendum quod dispositio Dei accipitur pro prouidentia, ut cum dicitur: Sapientia Dei disponit omnia et preuidet omnia antequam fiant. Interdum pro prouidentia cum beneplacito secundum quod non est recipiendum quod Deus omnia disponat, nisi  sub hoc sensu, id est de omnibus disponit; quia tam de bonis quam de malis elicit Deus uoluntatem suam, cum bonos remunerat et malos punit. Et ita hac extrema significatione frequentius et magis proprie accipitur pro prouidentia et beneplacito. Unde non uidetur dandum, Deus omnia disponit nisi sub predicto sensu hoc dicatur. Non est tamen negandum quin omnia seruiant Deo. Nam omnia ei seruiunt, id est ei prestant materiam laudis, et diabolus ei seruit et approbat eius opera que operatur, non quibus operatur; opera operata  ut dici solet, non opera operantia; que omnia mala sunt, quia nulla ex caritate. Sicut approbauit Deus passionem Christi illatam a Iudeis et quod  fuit opus Iudeorum operatum; non approbauit opera Iudeorum operantia, et actiones quibus operati sunt illam passionem: pro actione enim diaboli offenditur Deus, sed non pro acto; nec uult Deus ut diabolus faciat eo modo quo facit quod precipit ei facere Dominus.

Si tamen inueniatur scriptum quod precipiat Dominus diabolo aliquid facere, sicut forte in libro Regum  de deceptione Achab, de quo tamen post plenius agetur, non est intelligendum quod precipiat quasi uelit; uel si uult, ut faciat sicut facit. Licet enim faciat diabolus quod uult Dominus, non tamen facit sicut uult Dominus, et ideo semper peccat, nec seruire diaboli est regnare. Istud enim dictum est de illo seruitio quod si ex  caritate, quod est causa regni; et regnat qui Deo seruit ex caritate; et super carnem et super hostes spirituales. Nec mirum si diabolus qui rationalis est creatura Deo seruiat, cum etiam de irrationali creatura idem legatur; ut ibi, Mare et uentus obediunt ei , quia imperat eis ac si essent animata, et sepe quasi ad animata ad ea dirigitur sermo. Unde Moyses: Audite celi que loquor ; Isaias: Audite celi, et auribus percipe terra . Dicuntur ergo eis obedire quia de eis ad nutum suum facit. Sicut in pharmacia materia dicitur obediens medicine, quia de ea et in  ea operatur. Dicunt ergo omnia Deo seruire, quia de omnibus Dei uoluntas impletur et de malis quedam elicit Deus; ergo de omnibus et bonis et malis impletur Dei beneplacitum. Non tamen dispositio de omnibus est, sed de faciendis, scilicet de premiis electorum et penis reproborum.

Hactenus ergo de his que supra posita sunt, id est de prescientia et preuidentia, dispositione et prouidentia, sapientia et scientia, predestinatione et reprobatione  . Prescientia igitur siue preuidentia, quod idem est, tam bonorum quam malorum est et futurorum tantum; prouidentia est gubernandorum, dispositio est faciendorum; et tantum bonorum si proprie accipiatur: Sapientia et scientia tam de bonis quam de malis, de presentibus,  de preteritis, de futuris, de temporalibus et eternis; predestinatio est hominum saluandorum. Unde Apostolus: Quos predestinauit fieri conformes imagini Filii sui ; et bonorum quibus hic in presenti ditantur et in futuro coronabuntur. Unde Isaias: Oculus non uidet, Deus, absque, te que preparasti diligentibus te . Reprobatio est de hominibus damnandis.



CAPUT XuII. De huiusmodi nominibus diligendus, timendus, an secundum essentiam de Deo dicantur?

Solet queri de huiusmodi nominibus, diligendus, timendus, an dicantur de Deo secundum essentiam.  Cum enim ab eterno Deo conueniant, aut secundum essentiam, 53 aut secundum relationem. Certum est autem quod dicuntur secundum relationem eternam; ergo secundum essentiam dicuntur; ergo non dicuntur cum magis et cum minus, quia diuina essentia non intenditur et remittitur. Item quia Deus est Deus, est diligendus; quia est Deus est timendus: ergo non est magis diligendus quam timendus. Item, quia est misericors est diligendus, quia est iustus est timendus, non est magis misericors quam iustus, et econtrario: ergo non est magis diligendus quam timendus; uel ita, eque iustus est et misericors: ergo eque diligendus est et timendus. Econtrario tamen facile est ostendere quod magis est diligendus quam timendus. Misericordia  eius superexaltat iudicium, et Miserationes eius super omnia opera eius . Ergo magis misericors est quam iustus; ergo magis diligendus quam timendus. Item, diligendus est quia Deus, et diligendus quia homo; ergo magis diligendus quia Deus est et homo, quam quia est Deus. Item in Canticis super illum locum: Qualis est dilectus meus ex dilecto Filius ex Patre . Ex qua parte magis debet diligi quam timeri.

Sciendum est ergo quia huiusmodi nomina dicta de Deo diuinam essentiam predicant, et preterea quosdam effectus in creaturis notant. Sicut dictum  de istis nominibus iustus, misericors. Cum enim dicitur, Deus est diligendus, probatur dignitas qua est dignus diligi, que est diuina essentia. Preterea subinnuitur quidam effectus in creaturis quo tenentur eum diligere. Similiter cum dicitur, Deus est timendus, probatur eadem dignitas, et subinnuitur alius effectus; ergo si secundum principalem significationem eis addatur, magis aut minus incongrua est locutio. Si uero ad effectus creaturarum referatur comparatio, uerum est quod pro quibusdam tenemur eum diligere. Pro aliis magis timere, sicut dictum est de misericordia et de iustitia. Cum uero addito ablatiuo dicitur, Deus est magis diligendus a nobis quam timendus, non probatur diuina essentia. Sicut nec cum dico, Deus est creator, sed  est solus, dignum est ut nos diligamus Deum. Nec est mirum si de Deo fiat sermo, et per subinnuitionem non Deo, sed creature aliquid tribuitur, sicut cum dicitur, Deus est creator, id est res, Deo uolente, de non esse prodeunt ad esse. Si ergo queratur utrum a nobis sit magis diligendus quam timendus, dicimus quia ita est. Motus enim dilectionis in nobis erga Deum omnes alios motus superare debet, et pro quibusdam diligendus est magis a nobis quam pro aliis, quia pro operibus recreationis magis quam pro operibus creationis. Sic forte magis tenemur eum magis diligere quia pro nobis passus quam quia Deus; sed non tenemur eum magis diligere, quia pro nobis passus est quam quia  Deus; imo tenemur eum magis diligere quia Deus, quam quia passus. Nam iste motus omnes debet excedere, et ita patet quia magis tenemur eum diligere quia Deus et homo quam quia Deus, sed non magis diligere. Quidam tamen recipiunt quod magis tenemur eum diligere, quia est Deus, quam quia est homo, uel quia passus. Quod ideo uerisimile est quia quidquid beneficii nobis impendit in humanitate, totum fecit ex diuinitate. Unde nichil est pro quo magis tenemur eum diligere, quam pro diuinitate.

Si uero queritur an sit magis diligendus quia Deus et homo, quam quia Deus? Si essentia diuina probatur, incongrue dicitur; si ad effectum referas, uerum est quod magis tenemur, quia Deus et homo,  quam quia Deus, id est quam quia recreator; sed non tenemur magis diligere. Fallacia; Deus est magnus quia Deus, et est magnus quia est homo: ergo maior est, quia est Deus et homo quam quia Deus. Aliorum solutiones ex predictis patent. Item, cum Deus diligendus sit quia creauit mundum; et longe incomparabiliter maius fuit generare Filium, longe amplius uidetur diligendus, quia genuit Filium, ut uidetur, et exhibenda ei uidetur latria quia Pater, et eadem quia Deus, et multa alia inquiri possunt, que, quia inusitata sunt, sub silentio sunt pretereunda.



54 CAPUT XuIII. De uocabulis abstractis, cuiusmodi sunt, Deitas, paternitas.


Sunt alia uocabula de quibus dubium est an dicantur de Deo secundum essentiam, cuiusmodi sunt omnia abstracta, ut diuinitas, essentia, paternitas, filiatio, et huiusmodi proprietates: de quibus etiam sub speciali dubitatione relinquimus an de tribus personis dicantur secundum essentiam, an secundum relationem, quia si hec secundum essentiam dicantur. Ergo Pater essentia sua est essentia, et Deitate Deitas est. Item, si Pater essentia sua est paternitas; ergo idem est ei esse Deum et paternitatem esse; ergo cum Pater, Filius et Spiritus sanctus sint unus Deus, ipsi sunt una paternitas; ita  et Filius, et Spiritus sanctus est paternitas. Si uero secundum relationem dicitur; ergo nomine paternitatis refertur Pater ad Filium et Spiritum sanctum; et ita potest dici, Pater est paternitas Filii, quod incongrue uidetur dictum. Ideo dicunt quidam hec nomina excludenda ab illa regula, qua dicitur: Omne quod de Deo dicitur, ab eterno uel secundum essentiam, uel secundum relationem dici. Et de his quidem nominibus paternitas et filiatio certum uoluimus esse quod non predicant essentiam in Deo sicut mox patebit in tractatu Relatorum, licet nullum uideamus sequi inconueniens, si hoc dicatur de his nominibus essentia, diuinitas.



CAPUT XIX. De his terminis, esse a Patre, Deus de Deo, et huiusmodi.


 Queritur etiam de his terminis esse a Patre, Deus de Deo, an essentiam, an relationem predicent? uidetur enim dici secundum essentiam esse a Patre; cum hoc tam de Patre quam de Filio, quam de Spiritu sancto posset dici. Quod si est, tota Trinitas est a Patre, sicut tota est unus Deus, ergo tota Trinitas est ab aliquo; ergo aliquid est principium Trinitatis. Item, quidquid habet Filius, habet a Patre, Filius est a Patre; ergo hoc habet a Patre quod est a Patre, et quidquid habet Filius habet a Patre; ergo Filius habet a Patre, habere a Patre esse a Patre; et ita in infinitum potest procedere ratiocinatio. Item, si dicatur illud tantum, Deus de Deo, dici secundum essentiam; ergo Pater, et Filius, et  Spiritus sanctus unus Deus de Deo sunt, secundum regulam suprapositam: Quidquid de Deo secundum essentiam dicitur, et de singulis personis dicitur singulatim, et de illis in summa singulariter non pluraliter. Et alia est regula: Quidquid in sancta Trinitate dicitur ad se, ut dicitur alterum sine altero: ergo nec Filius sine Patre est Deus de Deo, sed secundum essentiam dicitur. Ideo dicunt quidam quod hi termini ab eisdem regulis sunt excipiendi.

Aliis uidetur huiusmodi terminis figurari et diuinam essentiam et relationem, ut ad ipsum quod dicitur Deus uel esse dicitur secundum essentiam. Quod autem dicitur de Deo uel a Patre, dicitur secundum  relationem, sicut supra dictum est, de hoc termino potens generare. Que opinio in hoc infirmari potest; quia secundum hoc essentia diuina diceretur relatiue, quod tamen falsum est. Diuina enim essentia nec gignit, nec gignitur, et ita post plenius docebitur. Possunt ergo alii huiusmodi terminis significare relationes; quia idem est dictu, Filius est Filius, ac si dicitur, Filius est Deus de Deo: et ita de Spiritu sancto; et cum hoc quidem dicitur de hoc termino esse a Patre, non uidetur dici. Potest enim significari eadem relatio qua hoc nomen Filius, ut idem sit dicere, Filius est Filius, ac si dicatur, Filius est a Patre, et Spiritus S. est Spiritus sanctus, ac Spiritus sanctus est a Patre uel a Filio. Nullo enim modo est a Patre quo etiam non  sit a Filio, et econtrario, et ita equiuoce dicitur 55 de Filio et de Spiritu sancto esse a Patre: sed cum dicitur de Patre quod ipse est a Patre, nil in Deo ponimus, imo potius remouemus. Nam idem est acsi diceretur, Pater non est ab alio quam a se.

De hoc termino Deus de Deo dici potest quod nec secundum essentiam, nec secundum relationem probatur de Deo. Nam regula ista data est de incomplexis, et accipitur ibi hoc nomen Deus personaliter pro relatiuis, sed non relatiue. Nam idem est ac si dicatur Filius de Patre.

Et nota quod sicut dicit Augustinus  , id solum dicitur illud de illo quod ambo sint, et secundum illud nomen potest fieri talis assignatio hoc de hoc: quod ambobus, uel potius tribus conuenit. Non enim  dicitur de Filio quia unus solus est ibi Filius. Nec mirum si tali iunctura ponitur hoc nomen Dei personaliter. Nam et alibi ita inuenitur positum, ut cum dicitur, Deus passus est, mortuus est, sepultus, et huiusmodi. In aliis etiam locutionibus nomina essentie sepe ad significationes inueniuntur deducta, ut potentia Patri, sapientia Filio, bonitas uel dilectio Spiritui S. attribuitur, cum tamen quodlibet istorum de Deo secundum essentiam dicatur, nec sine ratione fit  . Nam cum audisset homo in sacra Scriptura Deum uocari Patrem et Deum Filium, existimauit forte, uel estimare posset, tale aliquid esse in Deo quale aliquid est in homine; quia non uiderat Deum Patrem cum uidisset hominem. Nam inter homines  Pater est prior Filio, et ex antiquitate in eo est defectus; Filius est posterior Patre, et ex posteritate in eo sensus imperfectio solet esse. Ne quis simile de Deo estimaret occurrit Scriptura nominans Patrem potentem, Filium sapientem. Similiter Spiritus nomen est inflationis et superbie. Igitur humana conscientia propter rigorem et crudelitatem ad Deum metueret accedere, mox occurrit Scriptura eum uocans benignum et mitem. Ita Pater potens, Filius sapiens, Spiritus sanctus benignus uel diligens intelligitur.  Non quod solus Pater sit ibi potens, uel Filius ibi sit sapiens solus, uel Spiritus  solus sit ibi diligens; sed propter supradictas rationes appropriantur huiusmodi nomina Patris, appropriatione nominis, non rei; sunt et alie appropriationes que fiunt nomine et re, quas in fine sequentis capituli sub certo numero comprehendendo ponemus, et ad oculum sicut ex auctoritate Scripturarum collegimus, demonstrabimus: et quia supra de potentia satis disseruimus, de ea ad presens nil dicemus, sed de sapientia et dilectione ut ita secundum ordinem de his que supra exorsi sumus, inchemus scilicet de essentialibus uocabulis que personaliter accipiuntur.



CAPUT XX. De his terminis, sapientia Patris, sapientia ingenita.

 Primo igitur uolenti agere de sapientia Patris  occurrit istud Apostoli tractandum: Christus est Dei uirtus et sapientia . Nam si Pater sapientia Patris est sapiens, et Filius est Patris sapientia; ergo Pater est sapiens Filio. Sed idem est Patri esse sapientem et esse; ergo Pater est Filio, non ergo Filius a Patre, sed Pater a Filio uidetur esse. Quod Pater sit sapiens, sapientia Patris facile est ostendere sic: Pater est sapiens aliqua sapientia; ergo sua uel alterius sapientia, sed non est sapiens alterius sapientia; ergo Pater est sapientia sua sapiens; ergo sapientia sui, et ita Pater est sapiens sapientia Patris. Item, Pater unam solam habet sapientiam, quia ipse est sapiens, et que est sola sapientia Patris. Nulla est ergo sapientia Patris qua  Pater sapiens non sit, et Pater est sapiens sapientia Patris que est Filius, et ita Filio. Ad quod dicendum quod Pater quidem sapiens est sapientia Patris. Sed iste terminus sapientia Patris equiuoce accipitur, potest enim intelligi intransitiue inter notum et genitum, id est sapientia que est Pater, secundum quod uerum est Patrem esse sapientem 56 sapientia Patris, id est illa sapientia que est Pater. Ille enim sapiens est tota Trinitas. Potest iterum intelligi transitiue sapientia Patris, id est que procedit a Patre uel gignitur a Patre, quod proprie de Filio  dicitur; qui proprie sapientia Patris, quia eam genuit Pater, illa dicitur sapientia Patris, quia ea est sapiens Pater; et ita alia est ratio dicti cum dicitur sapientia Patris esse  Filius, et alia cum dicitur esse essentia diuina, que communis est Trinitati, quod ex diuersitate construendi prudens inquisitor dignoscet.

 At dicet quis, secundum hoc non una sola est sapientia Patris. Quod etiam rationibus astruere conabitur. Sic Filius est sapientia Patris genita, qua Pater sapiens non est; est etiam Pater sapientia Patris ingenita et ea Pater sapiens est. Est ergo quedam sapientia Patris qua Pater sapiens est, et ipsa non est illa sapientia Patris, qua Pater sapiens non est; ergo non una tantum est sapientia Patris. Item sapientia ingenita est sapientia Patris, et sapientia  genita est sapientia Patris. Non est aliqua sapientia genita, sapientia ingenita. Non est igitur tantum una sapientia Patris. Item Filius est sapientia Patris, nec Filius est sapientia sui, uel Spiritus sanctus; ergo Filius est sapientia solius Patris; ergo Filius non est sapientia trium personarum; ergo aliqua est sapientia Patris que non est trium personarum, et aliqua est sapientia Patris que est trium personarum; ergo non una sola est sapientia Patris. Hec et similia inducuntur a quibusdam magis sophistice quam uere procedentibus ad ostendendum non unam solam esse sapientiam Patris. Cuius causa contrarium constat esse uerum; scilicet quod una sola sit sapientia Patris: quia licet in Trinitate sit sapientia, que est communis toti Trinitati et que  est ipsa Trinitas, qua qualibet persona in Trinitate est sapiens, sit etiam ibi Filius qui est sapientia Patris, ut testatur Apostolus , qua sapientia Pater non est sapiens, nec sapientia qua genuit, cum sit illi non solum ut sit sapiens, sed etiam ut sit. Non tamen ideo due sunt sapientie, quia persona Filii que intelligitur, cum dicitur sapientia ingenita, una eademque sapientia est que essentia Dei est et intelligitur tribus personis. Filius enim qui est sapientia Patris, qua Pater sapiens non est, est ea sapientia qua Pater sapiens est, id est essentia diuina  ; quod potes uidere per similem. In Trinitate est dilectio, que est Pater et Filius et Spiritus sanctus, et tamen Spiritus sanctus proprie dicitur  dilectio Patris, que non est Pater uel Filius, sicut nec Spiritus sanctus est Pater uel Filius; nec ideo tamen due sunt dilectiones, quia dilectio Patris, que proprie Spiritus sanctus est, etiam est dilectio, que tota Trinitas est: sicut Spiritus sanctus est essentia, que est Trinitas, non est Trinitas, ita adaptabis in sapientia.

At iterum oblatrabit quis: Eadem sapientia est sapientia genita et sapientia ingenita: ergo eadem sapientia est genita et ingenita, fallacia. Idem Deus est Deus genitus et Deus ingenitus; ergo idem Deus est genitus et ingenitus. Solutionem orationis, quia iam dicta est, non est opus iterare. Replicatio enim uerborum potius dispendium prolixitatis et perturbationem mentis generat, uel in doctrina, uel in  Scriptura, quam promoueat uel exerceat.

Item Filius est tantum sapientia que est communis tribus personis. Illa nec gignit, nec gignitur: ergo Filius illa sola sapientia que nec gignit nec gignitur; ergo Filius est sola sapientia que non gignitur et ita que non est genita, et sic Filius est sapientia que non est genita. At Filius est una sapientia, et nulla que non est, sit illa: ergo Filius nulla sapientia est que sit genita; ergo non est sapientia que est genita. Item, Pater et Filius sunt una sola sapientia que non est genita, Pater non est sapientia que sit genita; ergo Filius non est sapientia que est genita. Ad hoc dicendum quod  quando hoc nomen sapientia per se ponitur, id est absque dictione que faciat ipsum accipi personaliter, ad essentiam refertur: sed cum adiunctis genitus et ingenitus, et 57 huiusmodi, ad personas deducitur, ut sapientia genita pro solo Filio dicatur; sapientia ingenita pro solo Patre, nisi quis hoc nomen ingenitus ita accipiat, ut potius remoueat quam ponat. Tunc forte enim essentiam figurat que ingenita est, id est non genita. Ita etiam cum dicatur sapientia de sapientia ex ipsa iunctura locutionis patet unum pro Patre, alterum dici pro Filio. Sed quando interposito nomine relatiuo, quo mediante, adiunguntur ei predicta nomina, ut cum dicitur Filius est sapientia que est genita, uel est sapientia que non est genita, non ita perspicuum est, an essentialiter  an personaliter teneatur. Si enim essentialiter ponatur, uerum est Filium esse sapientiam que non est genita, id est diuinam essentiam que nec gignit nec gignitur; si uero personaliter ponatur, quod uidetur ex adiuncto, non est uerum Filium non esse sapientiam, que non est genita. Imo Filius est Filius qui est genitus, et ita Deus qui est genitus, uel sapientia que est genita.

Facile tamen est ad hoc ratiocinari. Sapientia que est Deus non est genita, illa est Filius ergo sapientia que est Deus et non est genita, est Filius. Item, Pater et Filius sunt sapientia non genita; ergo Filius est sapientia que non est genita. Item, Filius est sapientia que est genita, ergo Filius est sapientia,  et illa est genita, quod uidetur uerum. Eo quod hoc nomen sapientia ibi per se positum sine adiuncto, ad essentiam uidetur referendum, que essentia nec gignit, nec gignitur. Ideo nec nomen sine distinctione idem affirmandum uel negandum, ut si indissonanter sophista fecerit syllogismum ridiculus appareat. Filius est sapientia que non est ingenita; ergo Filius est sapientia que non est sapientia ingenita; uel ita, sapientia communis tribus personis non est genita; ergo non est sapientia genita, fallacia ad utrumque. Filius est Deus qui non est genitus: ergo est Deus qui non est Deus ingenitus. Ad secundum sic diuina essentia non est genita; ergo non est Deus genitus. Et ad omnia argumenta que hic formari possunt, ut his terminis, instantiam inuenies  generalem, si habitudines argumentationum et complexiones diligenter inspexeris.

 Queri solet an Pater sit sapiens sapientia genita uel ingenita? et quod non sit sapiens genita, patet tum ex predictis, tum ex hoc etiam; quia cum hec locutio duobus modis tantum possit resolui, Pater est sapiens sapientia genita, id est sapientia genita, uel per sapientiam genitam, utrumque constat esse falsum; quia nichil habet Pater a Filio, imo Filius quidquid habet a Patre. Quod etiam Pater non sit sapientia ingenita sapiens, ita uolunt ostendere: Pater est sapiens tantum illa sapientia que communis est tribus personis; ergo non est sapiens  sapientia ingenita. Cui sic potest instari: Filius est tantum per diuinitatem; ergo non est per Patrem; ergo Pater est sapiens, sapientia ingenita, id est seipso. A seipso enim sapiens est et a se est. Cum enim dicitur Pater a nullo est, intelligendum est a nullo alio. Potius tamen hoc negatiue dicitur. Pater est a se, id est non ab alio, sicut Filius ab alio, id est a Patre

 De Filio etiam queritur: An sit sapiens sapientia genita, uel sapientia ingenita, id est sapientia ingenita, id est a Patre, a quo etiam habet ut sit Deus, uel est sapiens per sapientiam ingenitam, id est Patrem per quem etiam est. Utrum autem sit Filius sapientia genita sapiens, hic in disputatione esse potest. Si enim intelligatur hec prepositio,  A, ut ita resoluas: Filius est sapiens a sapientia genita; falsum; quia non a se est Deus, sed a Patre. Si uero ita resoluas, Filius est sapiens sapientia genita, id est seipso, nil per se ipsum simpliciter et absque determinatione concedunt quidam. Filius enim est Deus per se et est per se et non est a se, uel de se: quod confirmatur auctoritate Hilarii  : Nature cui contradicis heretice, hec est unitas ut ita per se agat Filius ut non a se agat. Alii distingunt cum proponitur, Filius est sapiens seipso uel per seipsum. Si enim sui natura et essentia sapiens intelligatur, uerum 58 est; si uero a se uel de se, falsum. Et quod dictum est de Filio intelligendum est de Spiritu sancto.

 Ut ergo breui intelligamus, sunt quatuor propositiones, quarum quelibet dupliciter est intelligere. Pater est sapiens sapientia genita utroque modo exposita, falsum est. Pater est sapiens sapientia, utroque modo exposita, uera siue per se, siue per alium. Filium est sapiens sapientia genita, si per, A, resoluas, falsum est; si uero per hanc prepositionem, per, uerum dicis, ut ait Hilarius, Filius sapiens sapientia ingenita utroque modo uera. Quidam tamen dicunt quod nec sapientia genita nec sapientia ingenita Pater uel Filius dicendus est, quia nec Pater nec Filius sapiens est, nec sapientia conuenit tribus personis; que nec genita, nec ingenita, nec procedens dici debet, quia sapientia illa, id est diuina essentia indistincta est. Huiusmodi autem uoces,  genita, ingenita, procedens, proprietates significant. Si tamen hoc nomen ingenitus remoueat et non ponat ut idem sit dicere sapientia ingenita de se dicatur sapientia non genita, pro essentia potest accipi ut quibusdam placet. De hoc nomine tamen ingenitus postea latius tractabitur.



CAPUT XXI. Quid significetur hoc uerbo, diligit, cum dicitur, Pater diligit Filium?

 Sicut sapientia Filio appropriatur nomine  non re, ita bonitas uel dilectio Spiritui sancto. Unde notandum est diligenter, quia qua ratione dicitur Pater est sapiens sapientia quam genuit; quia si diceretur ea esse sapiens, non ipsa ab eo, sed ipse ab ea intelligeretur esse; ita pariter non debere concedi quod Pater uel Filius diligat dilectione, que tantum Spiritus sanctus est; quia, cum idem sit ibi diligere quod esse, si ea diligit Pater uel Filius; non Spiritus sanctus uidetur esse a Patre et Filio, sed Pater et Spiritus sanctus  . Ad quod ita obiicitur: Idem est tam Patri quam Filio diligere et esse; Pater et Filius diligunt Spiritu sancto; ergo sunt Spiritu sancto. Item Pater et Filius eo sunt quo diligunt, sed diligunt Spiritu sancto; ergo sunt Spiritu sancto. Quod ergo Pater Filium diligat  Spiritu sancto, dicit Augustinus sic  : Manifestum est quod non aliquis duorum est quo uterque coniungitur; quo genitus a gignente deligitur genitoremque suum diligit: suntque non participatione, sed essentia sua neque dono superioris nature  , sed suo proprio seruantes unitatem Spiritus in uinculo pacis. Hic manifeste uidetur dicere tres esse unum qui diligitur, et tertium quo se illi diligunt, neutrum eorum esse qui se diligunt. Et apertius etiam quando subiungit, quod diligunt, sed proprio dono, id est Spiritu sancto quod est proprium donum Patris et Filii. Alibi etiam dicit Augustinus  : In illa Trinitate quis audeat dicere Patrem et Filium non diligere, nisi per Spiritum  sanctum scilicet. Difficile quidam hanc questionem ad unguem explanare, nec nos quidem aliquid noui adinuenire, ne in celum os ponamus, ausi sumus. Quod tamen ab aliis in soluendo audiuimus in medium deducimus. Dicunt quidam non esse admittendum, Pater et Filius diligunt se Spiritu sancto, id est unanimiter et concorditer operantur begnitate sua: que benignitas in sacra Scriptura Spiritui sancto attribuitur. Secundum hoc nil attribuitur Patri uel Filio, cum dicitur Pater et Filius diligunt se Spiritu sancto, sicut nec cum dicitur, Pater et Filius creant animas, sed quia secundum hoc Pater et Filius ex tempore et non ab eterno diligunt se Spiritu sancto.

Melius dicunt alii hoc uerbum diligere non esse  ibi positum tropice, sed etiam propria significatione, ut sit sensus, Pater et Filius diligunt se Spiritu sancto, id est benignitate sua; quia Spiritui attribuitur benignitas. Ponitur ergo diuina essentia siue dicitur, Pater diligit Filium Spiritu sancto, siue, Filius diligit Patrem Spiritu sancto, siue dicatur, Pater et Filius diligunt se Spiritu sancto, uel Spiritus 59 sanctus diligit Patrem et Filium Spiritu sancto, uel quocunque alio modo fiat uariatio. Quod ergo ab Augustino  dicitur ita exponendum uidetur:  Sunt seruantes unitatem Spiritus in uinculo pacis, id est diligunt se. Et est satis familiaris usui expositio; solet enim dici de duobus qui uinculo pacis astringuntur; quod seruant unitatem Spiritus, imo qui sunt unus Spiritus. Est ergo sensus, seruant unitatem Spiritus in uinculo pacis, id est diligunt non participatione, id est non participata dilectione, que est eorum essentia, neque dono superioris alicuius diligunt se, id est non habent hanc dilectionem ab aliquo superiori, qui non habent superiorem, sicut nos idipsum quod diligimus a superiori habemus, sed suo proprio dono se diligunt, id est essentia que proprium donum eorum, id est Spiritus sanctus proprio dono, id est propria benignitate, que appropriatur eorum dono et Spiritui  sancto, significat communem benignitatem trium, sed personaliter positum predicat notionem, uel potius cum notione.

Quidam tamen aliter uolunt construere, sic, seruant unitatem pacis, id est uinculo Spiritus, id est per uinculum Spiritus, id est per Spiritum sanctum qui est uinculum amborum. Et ita expressius uidetur dicere Augustinus quod diligunt se per Spiritum sanctum. Sed, si ita exponitur, nichilominus congruit predicte expositioni, quia seruant unitatem pacis per uinculum Spiritus, id est per uinculum benignitatis que appropriatur Spiritui sancto. Non enim dicitur Spiritus ineffabile uinculum Patris et Filii, nisi quia illi appropriatur benignitas,  que est ineffabile uinculum, ut non per Spiritum sanctum personaliter intelligatur Pater et Filius connexi, sed per benignitatem que appropriatur Spiritui, que nonnisi essentia diuina potest intelligi. Huic tamen contrarium uidetur quod ait Augustinus  : Illa tria unum sunt propter Patrem, equalia propter Filium, connexa propter Spiritum sanctum. Si tamen diligentius attendantur due precedentes clausule, nil erit quod mouere possit initio dictum. Sicut enim liquido apparet esse falsum iuxta superficiem uerborum: illa tria esse unum propter Patrem, equalia propter Filium:  Ita perspicacius intuenti liquido apparebit falsum, illa tria esse connexa propter Spiritum sanctum. Non ita intelligas, id est per benignitatem que Spiritui sancto attribuitur. Quare autem Patri unitas, Filio equalitas attribuatur, nonne supra diximus nos de huiusmodi appropriationibus tractantes? Sic ergo ad predicta secundum quosdam respondebitur. Ut ubicunque inuenietur Pater et Filius diligunt se Spiritu sancto, scilicet nomine Spiritus sancti, benignitas Spiritus sancti intelligatur.

At dicet aliquis, si Pater dicitur diligere Spiritu  sancto, quia diligit dilectione communi tribus personis, que appropriatur quandoque Spiritui sancto, ergo Pater dicendus est sapiens Filio, quia est sapiens sapientia communi tribus personis que attribuitur Filio. Ad quod dicendum quod non ideo prouenit; quia, quamuis quod commune est utrique conueniat, non tamen communitatis signum est in Filio, sicut in Spiritu sancto: Spiritus sanctus namque ad utrumque refertur, quia ab utroque procedit, Filius tantum ad Patrem. Item Augustinus ait  : Si Pater est sapiens sapientia genita, ipsa non est a Patre, sed Pater est ab ipsa. Si igitur Pater est sapiens sapientia communi tribus personis, Pater est ab ipsa, non enim ipsa a Patre, etsi est ab ea. Ergo per generationem uel alio modo,  ideo ita exponimus: Si Pater est sapiens sapientia genita, cum ipsa sit ab alia persona, et alia persona sit ab ipsa, ipse Pater ab ea, non ipsa est a Patre. Hoc de sapientia communi tribus personis dici non potest, cum nulla persona sit ab ea.

Alii dicunt eamdem notionem predicari cum dicitur, Pater et Filius diligunt se Spiritu sancto; et cum 60 dicitur, Pater et Filius sunt principium Spiritus sancti ut idem sit dicere, Pater et Filius diligunt se Spiritu sancto ac si dicatur, Pater et Filius uniuntur inspirando Spiritum sanctum; scilicet Pater diligit Filium Spiritu sancto, id est spirat Filio Spiritum sanctum, qui est amborum communio similiter Filius diligit Patrem Spiritu sancto,  id est spirat Spiritum sanctum qui est amborum communio, uel Pater diligit Filium Spiritu sancto, id est spirat Spiritum sanctum ad Filium, id est dat Filio quod Filius spirat Spiritum sanctum. Cum ergo dicitur, idem est Patri diligere et esse, Pater diligit Filium Spiritu sancto, ergo est Spiritu sancto, fallacia est equiuocationis. Nam hoc uerbum diligo prius predicat diuinam essentiam, post, cum assumitur, significat relationem. Cum enim per se dicitur, Pater diligit Spiritu sancto, falsum est, quia essentia ponitur; sed, addito accusatiuo, ad significationem relationis transfertur. Ideo sic instant: Idem est Deo esse et posse; Deus potest omnia; ergo est omnia. Cum uero dicitur, Pater et Filius eo sunt quo diligunt bonum, recipiunt; quia  essentiam significat hoc uerbum diligunt, si questio sit neutrius generis. Cum uero assumitur Pater et Filius diligunt se Spiritu sancto, aliud assumitur quam sit propositum, quia medius terminus dissimiliter accipitur; ideo ita instant: Non est nisi Pater per quem Filius est, sed Filius per se est; ergo Filius est Pater; sed his qui hoc dicunt difficile est dicere quid predicetur his propositionibus, Spiritus sanctus diligit Patrem uel Filium, uel Spiritum sanctum Spiritu sancto; Pater uel Filius diligit Spiritum sanctum Spiritu sancto, quia non potest his predicari relatio, cum per relationem non  distinguatur Spiritus sanctus a Spiritu sancto. Et circa huiusmodi propositiones plurimum possunt coarctari. Cum ergo hoc uerbum diligo per se positum, essentiam significet  non uidetur dandum; Pater diligit Filium sua essentia, sicut Pater non spirat Spiritum sanctum, scilicet sua essentia; cui uidetur contradicere auctoritas supraposita: In illa Trinitate quis audeat dicere Patrem nee se nec Filium diligere, nisi per Spiritum sanctum  ? quod non tantum Spiritu sancto diligit Pater Filium, sed etiam sua essentia. Quod tamen ipsi ideo dictum putant, quia Pater non habet auctoritatem diligendi a Spiritu sancto. Non ergo negat Augustinus in  illa auctoritate, Patrem diligere solummodo per Spiritum sanctum, sed auctoritatem diligendi habere a Spiritu sancto. Aliter enim non idem esset Patrem diligere Filium sua essentia, quam dono suo, quod ipsi dicunt: quia in auctoritate inueniunt, ita tamen intelligentes, Pater diligit Filium sua essentia, id est Spiritu sancto qui est propria Patris essentia, sicut econtrario in sua opinione exponebatur, Pater diligit Filium Spiritu sancto, id est sua essentia que est Spiritus sanctus. Illa enim auctoritas cum uideatur dicere Patrem diligere Filium et Spiritu sancto et sua essentia; utrique opinioni uidetur contradicere, nisi ab utrisque modis exponatur



CAPUT XXII. Multiplex personarum distinctio in Trinitate.


 Superest ut distinctiones personarum, sicut in fine precedentis capituli promisimus, breui et euidenti modo prout a tractatoribus sacre pagina determinatum accepimus, ponamus; fit autem personarum distinctio bipartita, cum appropriatione nominum et rerum tum appropriatione nominum sed non rerum. Nominum et rerum appropriatione distinguuntur cum dicitur, hic Pater, ille Filius. Nomen enim Patris et res, id est significatio nominis soli conuenit patri. Nec enim Filius nomine uel significatione Pater est. Non enim generat sicut Filius,

Appropriatione nominis et rei est Filius. Nam Pater nec nomine nec re est Filius, non enim generatur.  Licet autem tres persone sint unus Spiritus 61 et idem sanctus sit, tamen hac distinctionum iunctura Spiritus sanctus transmittitur ad significandam tertiam personam in Trinitate, et eius personalem proprietatem, qua persona est quis alius a Patre et Filio. Ei ergo appropriatur et nomen rei et res nominis. Nec Pater nec Filius retenta eadem significatione est Spiritus sanctus. Neuter enim spiratur. Cum ergo dicitur Pater, Filius, Spiritus sanctus, distinguuntur persone tam appropriatione nominum significationis quam significationum nominis. Item distinguuntur appropriatione nominum; licet enim tres persone sint eadem indiuisa potentia tamen potentie nomen,  non res nominis, appropriatur Patri uel quia hoc quod Pater est potens, hoc est a nullo. ; uel ideo quia est Pater, dicitur potens, ne impotens intelligatur: solent enim patres esse decrepiti, et ob etatem impotentes. Ut a nomine Patris impotentie tollatur suspicio, Pater  sed dicitur specialis potentia. Sic etiam cum tres persone sint sapientia eadem, sapientie nomen, non nominis res appropriatur Filio, et hoc proportione a naturalibus sumpta, quia sapientia siue cognitio ex mente quoque est, sed sine ipsa esse non potest,  et quecunque sit rei cognite permutatio, tamen immobiliter manet cum mente de re sapientia seu rei cognitio. Unde cum Filius sit ex Patre, et nunquam sit sine Patre per qualemcunque similitudinem naturalium nomen sapientie Filio est appropriatum, ut solus notetur sapientia qui non solus est sapientia

Sed dices, eadem ratione dicetur sapientia Spiritus sanctus. Ad quod dico: Ideo magis sapientie nomen appropriatum Filio quam Spiritui sancto; quia, ut ubi nulla sufficiunt uerba quocunque modo loqui liceat, prima processio est Filii a Patre; inde processio Spiritus ab utroque. Non dico per temporis successionem, nec per potestatem nature,  sed eo tantum quod Filius procedit a Patre, et non a Spiritu, Spiritus autem ab utroque. Ideo nomen sapientie est appropriatum Filio; quoniam Filii tanquam iuniores indiscreti dicuntur et insipientes. Ne ergo Filius cum dicitur Filius, credatur insipiens, appropriato nomine, non appropriata re, dicitur sapientia. Item tres persone eadem sunt bonitas, tamen bonitatis nomen appropriatur Spiritui sancto, quia Spiritus Patris et Filii munus est, in quo munere nobis dato facta est nobis gratiarum largitio. Etsi enim munus sit unum, in eo tamen data est omnis diuersitas gratiarum, sicut : Datus est homini equus, in quo etsi sit munus unum, dati sunt multiplices usus. Qui enim dedit  homini equum, dedit et multiplicem usum; ut hominem ueheret, ligna deferret, etc. Utique et Spiritus sanctus a Patre et Filio nobis est datus ut nobis sit munus, in quo munere nobis dati sunt multiplices usus gratiarum; quia datus est Salomoni ad sapientiam, Dauid ad mansuetudinem, Iob ad patientiam: Diuisiones enim gratiarum sunt, idem autem Spiritus . Quia ergo Spiritus est munus, in quo fit gratiarum largitio, ei nomen bonitatis appropriatur; quoniam in naturalibus ex largitione maxime nomine bonitatis inducimus, uel Spiritus nomen solet esse tumoris, uel inflationis. Ne ergo Spiritus, cum dicatur Spiritus, credatur  tumidus uel inflatus, nomen bonitatis, uel benignitatis, et non res nominis appropriatur Spiritui. Hoc autem dictum est fieri appropriatione nominum non rerum.

Item licet tres persone sint unus Deus operans  Patri, qui dicitur potentia, appropriatur operatio: et cum tres persone sint unus Deus disponens , Filio qui dicitur sapientia, appropriatur dispositio; et si tres persone sint unus Deus conseruans omnia, quia per bonitatem conseruamus aliqua illesa, Spiritui appropriatur conseruatio. Ecce tertia personarum 62 distinctio, operatio, dispositio, conseruatio. Fit autem appropriatione nominum non rerum. Pater ergo potentia  operatur, Filius sapientia disponit, Spiritus bonitate conseruat omnia in suo esse.

Item cum tres persone sint unus auctor, auctoritatis tamen nomen non res appropriatur Patri. Omni enim sua ratione dicendi, de Patre dicitur: Pater enim est auctor generatione, sed non Filius, nec Spiritus sanctus. Est auctor spiratione quod et Filius, sed non Spiritus, procedit enim ab utroque. Est auctor creatione, quod et Filius et Spiritus; tres enim persone creant omnia. Est auctor gratiarum largitione, quod et Filius et Spiritus sanctus, largiuntur enim tres persone gratias; nec intelligo hac diuisione diuisas Patris auctoritates, sed diuersas causas dicendi eum auctorem, licet auctoritate  unica. Cum ergo omni causa dicendi auctorem, Pater dicatur auctor, ei appropriatur nomen auctoris, sed non res nominis, uel quia Pater a nullo; Filius uero, uel Spiritus sanctus est auctor ab aliquo, quia a Patre. Ideo Pater appropriato nomine dicitur auctor. Unde Hilarius: In Patre auctoritas, in Filio natiuitas, in Spiritu sancto utriusque communitas: ac si uelle uideatur, sicut natiuitas Filii, non Patris, uel Spiritus; communitas Spiritus, et non Patris uel Filii; sic auctoritas Patris, non Filii uel Spiritus, quod absit! Imo cum dicitur, in Filio natiuitas, in Filio intelligitur Patris auctoritas, sed per natiuitatem; ut que Patris est a nullo, Filii intelligatur esse a Patre per generationem. Et cum additur: In Spiritu utriusque  communitas, eo ipso intelligitur Spiritus esse Patris et Filii auctoritas, sed per communem processionem ab utroque.

Ecce rursus alia personarum distinctio, que fit partim appropriatione nominis et non rei, cum dicitur, de Filio natiuitas; solus enim Filius dicitur natus; uel cum de Spiritu communitas: solus enim Spiritus communiter ab utroque procedit. Item cum tres persone sint unum a quo omnia, cum appropriatur Patri nomen non res nominis transsumptionis causa. Nam, sicut unitas principium omnium, et omnis numerus ab unitate, sic etiam  Pater est principium omnium; omnia sunt a Patre, Filius per generationem, Spiritus per processionem, temporalia per Creatorem; uel ideo specialis de Patre dicitur unitas ut ab eo remoueri intelligatur alteritas: Pater enim cum sit principium sine principio, auctor de nullo, non habet post se unum cuius comparatione ipse dicatur alterum; sed ipse primus unus, cuius respectu Filius dicitur alter, et Spiritus sanctus dicitur tertius. In Patre igitur ab Hilario dicitur esse unitas, in Filio uero equalitas; sed cum alteritas apponitur unitati, non equalitas unitati, uideretur potius adiiciendum esse in Filio alteritas. Sed ne nomine alteritatis intelligeretur aliqua Filii minoritas respectu Patris , ideo adiectum est ab Hilario In Filio equalitas, ut nomine equalitatis tollatur suspicio minoritatis, et insinuetur intelligentia alteritatis: qui enim est equalis alii, alter est ab eo cui est equalis. Ideo cum Pater sit equalis Filio, et Filius est equalis Patri, tamen specialiter dicitur . Filius equalis Patri, quam Pater Filio  . Filius enim dicitur imago Patris, ratione proportionis attenta, in eo quod omnis imago ab exemplari deducitur, nec confertur exemplar imagini, ut Achilles statue, sed imago exemplari, ut statua Achilli, ut Filius equalis Patri dicitur, et ceternus ei, et consubstantialis ei, quod econtra non dicitur, etsi uere possit dici. Item  ex Filio sumitur notitia  Patris quod ipse Filius ostendit, dicens: Qui uidet me, uidet et Patrem . Quoniam ergo imago confertur exemplari, non autem econtra; Filius autem Patris est imago, Filio tanquam imagini appropriatur nomen equalitatis.

 In Spiritu sancto est unitatis equalitatisque concordia. Spiritus enim dicitur concordia Patris et Filii qui dicuntur unitas et equalitas, eo quod pariter et concorditer ex utroque procedit. Pater quoque et Filius in 63 eo sunt concordes, quod communiter spirant Spiritum sanctum; uel dicitur concordia unitatis et equalitatis, eo quod Spiritus per gratias nobis in eo collatas nos reconciliat unitati Patri et equalitati  Filio. uel potest dici in Spiritu sancto esse concordia equalitatis et unitatis, eo quod in ipso unitas et equalitas assignantur concorditer; quia enim procedit a Patre ex eo habet ut et unus sit cum eo qui est unus cum Filio. Quia uero ex Filio procedit, equalitate eius equalis est ei, ideoque equalis est Patri. In eo ergo equalitas et unitas sunt concorditer; cum enim nomen unitatis approprietur Patri contra Filium, et nomen equalitatis Filio contra Patrem, si causas appropriationum attendamus, in eis sunt unitas et equalitas discorditer; sed Spiritus sanctus et unus dicatur cum eis et equalis eis,  nec dictio unitatis uel equalitatis contra aliquem eorum approprietur ei, de eo concorditer dicuntur unitas et equalitas.

Ecce alia personarum distinctio iterum appropriatione nominum non rerum, partim, ut cum de Patre dicitur unitas, de Filio equalitas, et partim appropriatione nominis et rei, ut cum de Spiritu dicitur concordia primo et tertio modo. Nam secundum medium , non res ei appropriatur; tres enim persone non sibi concordes reddunt. Est ergo hec distinctio unitas, equalitas, concordia: Et tamen unum hec tria propter Patrem, equalia propter Filium, connexa propter Spiritum sanctum  .

 Huius autem Trinitatis in creatura quoquo modo apparet uestigium  . Nam omnia que arte diuina facta sunt et unitatem quamdam et speciem et ordinem in se ostendunt. Nam quidquid est et unum aliquid est, sicut sunt corpora uel spiritus et spiritus formantur, ut corpora figuris et qualitatibus et anime artibus; et petit uel tenet ordinem, ut corpora ponderibus, ut que minus sunt affinia terre, minus sunt grauia, et econtra; et cum locationibus, ut quanto grauiora tanto deprimantur inferius, et quanto leuiora tanto extollantur altius, et anime delectationibus; delectantur enim in eo, ut exemplar celestis ad quod create sunt ordinis imitentur, quorum omnium id est unitatis speciei ordinis: In Trinitate est summa origo, perfectissima  pulchritudo, et beatissima dilectio  . Diuisim tamen intelligatur hoc, unitas referatur ad origiginem, species ad pulchritudinem, ordo ad dilectionem. Unitas autem dicitur origo esse in Trinitate; quia, cum in creaturis sit unitas, perfecta unitas, et que supra omnem est unitatem est in Trinitate, que tamen Patri appropriatur nomine, ut dictum est non re: unde cum in naturalibus unitas quodammodo sit origo numerorum, quia semper natura precedit numerum ut quid ab ea sit alterum, in Patre est unitas que est summa origo, quoniam Pater sic est primus unus ut post nullum habeat a quo sit alterum. Perfectissima autem est pulchritudo totius Trinitatis; tamen nomine non re appropriatur  Filio, quia solus, ut dictum est, uocatur imago Patris. Ad imaginem uero pertinet species, et ad speciem pulchritudo. Unde cum in creaturis sit pulchritudo secundum speciem, perfectio omnis pulchritudinis est in eo qui dicitur imago Patris. Beatissima autem dilectio, etsi sit totius Trinitatis, nomine tamen non re appropriatur Spiritui sancto, eo quod in ipso creaturis omne bonum attribuitur, in quo ipse delectantur. Ad delectationem uero pertinet ordo, quia nullam quietam delectationem habent  nisi qui seruant sibi debitum ordinem. Unitas autem creaturarum refertur ad Patrem originem, qui est origo sine origine. Nam eternitas in Patre, et ei nomine non re, appropriatur eternitas; species autem creaturarum refertur ad perfectissimam pulchritudinem Filium, species enim in imagine; ordo uero earum refertur ad beatissimam dilectionem Spiritum sanctum, usus enim in munere.

 Ecce rursus appropriatione nominum non rerum distinctiones personarum ab Hilario posuit  . Summa origo perfectissima pulchritudo, beatissima 64 dilectio; item eternitas, species usus. Unde: Aeternitas in Patre, species in imagine, usus in munere. Apostolus quoque Trinitatem distinguit huiusmodi prepositionibus ex, per, in, dicens, ex quo,  et per quem, et in quo sunt omnia . Et licet ex tribus personis omnia sint  , tamen dicens ex quo, specialiter insinuauit Patrem, cui nomen auctoritatis uel potentie qua sunt omnia appropriatur dicta de causa; sed nota circumspectius dictum ex quo, quam de quo: he enim prepositiones ex et de, cum sint causales, tamen sumuntur in diuersa ratione cause. Si enim dico, annulus est de auro, significo materiam; si dicam, ex hoc Patre est ille Filius, significo essentie causam. Quare cum non simus ex Deo Patre tanquam de materia, sed simus eo tanquam efficiente causa, non dicit Apostolus de ipso, sed ex ipso sunt omnia, significans omnium esse auctorem et causam efficientem. Item: licet per tres personas omnia sint disposita,  tamen dicens per quem, Filium intellexit. Nam per sapientiam et sapientia dictante solemus disponere. Filio uero dicta de causa appropriatur nomen sapientie. Rursus, licet in tribus personis et in benignitate trium personarum omnia sint conseruata in suo esse, tamen quia nomen benignitatis et concordie appropriatur, ut dictum est, Spiritui sancto dicitur specialiter  in ipso, tanquam connexione et concordia sunt omnia obseruata. Ait ergo Apostolus: Ex ipso Patre creante sunt omnia, per Filium disponentem sunt omnia, Spiritu seruante disposita sunt omnia. Sed hec quoque distinctio fit nominum appropriatione, non rerum.

 Item Patri attribuitur memoria propter eternitatem  , uel ne in eo ex antiquitate defectum intelligas, Filio intelligentia propter sapientiam, Spiritui sancto dilectio propter bonitatem, ut distinctio appropriatione nominis non rei fiat. Animaduertas ergo, lector quicunque, cum personarum distinctiones legas, an fiant appropriatis nominibus et rebus, uel neutris appropriatis, uel partim his, partim illis. Possunt autem dicte distinctiones in hunc modum complicari: Ex Patre potente uno auctore  origine eterno, creata per Filium sapientem, Patri equalem natum, disponentem perfectissimam pulchritudinem Spiritu est disposita in Spiritu benigno, concordi, communi, conseruante beatissima dilectione usu gratiarum conseruantur; et licet sic distinguantur persone, tamen subdit Apostolus: Ipsi gloria, et dicens singulariter ipsi, singularem in unum significat personarum essentiam  .



CAPUT XXIII. De hoc nomine similis et equalis.

 Cum primo dictum sit de his nominibus, que de Deo secundum essentiam dicuntur, secundo de eis que, cum essentialiter dicantur, quandoque tamen accipiuntur personaliter. Tertio dicendum de illis que cum relatiue dicuntur de Deo quantum ad  uocem, tamen et essentiam diuinam significant. Cuiusmodi sunt hec nomina, equalis, similis, ceternus. Quod enim essentiam diuinam significent, dicunt quidam cum equalitas, uel similitudo trium personarum sit una essentia eorum, quod uidentur posse fulcire auctoritate Augustini  . Ait enim: Non secundum hoc quod ad Patrem dicitur equalis est Patri Filius. Restat igitur ut secundum id equalis sit quod ad se dicitur. Sed quidquid ad se dicitur secundum essentiam dicitur. Restat ergo ut secundum substantiam equalis sit Patri Filius. Sed contra hoc obiicitur: Pater est similis Filio et Spiritui sancto; Spiritus sanctus est similis Patri et Filio. Cum ergo isti termini dicantur de singulis personis  singulariter, uidentur de eis dici singulariter non pluraliter in summa, secundum regulas superius datas; ergo Pater et Filius et Spiritus sanctus sunt unus similis uel equalis, quod tamen incongrue dicitur. Propterea dicunt huiusmodi terminos a premissa regula esse excipiendos.

Item similitudo trium personarum significatur hoc termino similis, 65 illa similitudo est diuina essentia; ergo diuina essentia significatur hoc uocabulo similis, et ipsum tantum relatiuum est et tantum relatiue ponitur quando eo significatur diuina essentia; ergo diuina essentia dicitur relatiue; ergo per relationem que ei inest distinguitur ab aliquo. Ad quod dicendum quod dici relatiue dupliciter accipitur. Nam dici relatiue est predicari uel significari  uocabulo relatiuo et secundum hoc uerum est diuinam essentiam dici relatiue. Dici etiam relatiue est distingui relatione significata uocabulo relatiuo; non ita dicitur diuina essentia dici relatiue. Cum ergo ex hoc dato, Diuina essentia dicitur relatiue, concluditur, ergo diuina essentia per relationem ab alio distinguitur, instandum est quia ex propositione data in una significatione concluditur tanquam datum esset in alio sensu. Fallacia cum dicitur: Ego uideo me, hoc uerbum uideo cum hoc accusatiuo me, construitur transitiue; ergo transitio  est inter rem huius uerbi [uideo], et huius actiui me.

Item nichil significatur hoc nomine similis quod non significetur hoc nomine equalis, et econtrario. Nam idem est ibi similitudo et equalitas; ergo prorsus idem significant iste propositiones, Pater est similis Filio, Pater est equalis Filio. Ad quod dicendum quod ista nomina de Deo dicta idem principaliter significant, sed diuersa consignificant. Nam cum dicitur, Pater est similis Filio, principaliter significatur Patrem eamdem esse essentiam cum Filio; preterea quod Pater non sit alienus nec diuersus a Filio. Cum uero dicitur, Pater est equalis Filio, principaliter significatur quod Pater sit eadem essentia cum Filio, nec sit maior uel minor Filio.  Idem igitur principaliter significant, sed diuersa consignificant. uisum est aliis  hec uocabula introducta potius causa excludendi quam ponendi, ut hic sit sensus: Sunt similes, id est in nullo dissimiles; quia Pater nec alienus nec diuersus a Filio; similiter equales, id est in nullo inequales, quia Pater non est maior uel minor Filio. Nihilominus tamen concessibile est tres terminos dici secundum essentiam. Nam dici secundum essentiam dupliciter accipitur. Dicitur enim aliquid dici secundum essentiam quia essentia est causa dicti, et ita uerum est simile dici de Deo secundum essentiam. Nam essentia trium personarum causa est quare Pater dicatur similis Filio. Dicitur etiam  dici secundum essentiam quod predicat uel significat essentiam. Non ita dicitur similem dici secundum essentiam, quia nec significat, nec predicat essentiam, sicut secundum qualitatem dicitur simile. Nam qualitas causa est quare hoc dicatur simile illi. Dici etiam secundum qualitatem dicitur quod predicat uel significat qualitatem, ut album; et ita non dicitur simile secundum qualitatem, quia nec predicat nec significat qualitatem. Quod autem Filius sit equalis Patri secundum essentiam . Eadem ratione sunt equales uel similes secundum essentiam.  Si uero inde concludatur: Ergo esse equalem uel similem Patri, conuenit tribus personis, quia quidquid de uno secundum essentiam dicitur, conuenit tribus; uel: Soli Filio conuenit esse ceternum Patri et Spiritui sancto, ergo non dicitur hoc de illo secundum essentiam; nullum istorum accidit, quia, cum dicitur: Quidquid dicitur de una trium personarum secundum essentiam tribus conuenit, uel nil quod conueniat uni tantum trium conuenit ei secundum essentiam, intelligendum est de terminis significantibus diuinam essentiam.  Nullus enim est terminus significans diuinam essentiam qui non conueniat tribus, et econtrario, ut ipsi asserunt.



CAPUT XXIu. De hoc nomine, distinctus.

 Duo sunt genera uocabulorum que ab eterno de Deo dicuntur. 66 Nam alia dicuntur secundum essentiam, alia secundum relationem. Eorum que dicuntur secundum essentiam tria sunt genera supra distincta. Nam alia significant essentiam, et semper accipiuntur essentialiter. Alia significant essentiam et quandoque accipiuntur personaliter, ut potentia, sapientia, bonitas. Alia, cum significent essentiam, dicuntur relatiue quantum ad formam uocis, ut simile, equale,  et de his omnibus dictum est. Nunc ergo agendum est de his que secundum relationem de Deo dicuntur; de quibus istud intelligendum est pro regula, quod Omnia que significant relationes dicantur secundum relationem, sed non conuertitur. Nomine autem relationis hic intelligitur quelibet proprietas siue illa una persona ad aliam referatur, siue ita distinguatur quod non ad aliam referatur: unde innascibilitate ita distinguitur Pater a Filio quod non ad ipsum refertur. Est ergo aliud uocabulum quod de Deo dicitur secundum relationem, non tamen significat relationem, ut hoc nomen distinctus secundum relationem dicitur, non tamen relationem significat. Nam multipliciter dicitur  dici secundum relationem. Dicitur enim aliquid secundum relationem dici, quia relatio est causa dicti, et ita hoc nomen secundum relationem dicitur, quia relatio est causa quare dicatur Pater distinctus a Filio et Spiritu sancto; sicut et dici secundum essentiam duobus modis accipitur.

At, dicet aliquis, hoc nomen distinctus secundum relationem dicitur; ergo relationem significat. fallacia. Hoc nomen simile secundum essentiam dicitur; ergo essentiam significat; quod tamen non est uerum secundum unam dictarum opinionum, ut hoc nomen simile dicitur secundum qualitatem. Item iste terminus distinctus est terminus incomplexus et conueniens Deo ab eterno, nec significat diuinam essentiam et dicitur secundum relationem;  ergo significat relationem. Nec istud ualet, quia iste terminus a predictis regulis cum aliis, qui excepti sunt, est excipiendus. Item hoc nomen distinctus ubicunque proprie accipitur, distinctionem significat; et quando dicitur de Patre proprie accipitur ea proprietate qua potest aliquod uocabulum de Deo dici proprie; ergo tunc uel nusquam distinctionem significat. Illa igitur distinctio Deo attribuitur et in Deo est cum dicitur, Pater est distinctus a Filio et ita est diuina essentia, uel proprietas diuine essentie; sed si est proprietas et non est paternitas, uel filiatio, uel processio, nec innascibilitas, uel spiratio; est aliqua proprietas  in Trinitate preter aliquam istarum quinque, quod nefas est dicere. Ad quod etiam sic possit dici quia hoc nomen non significat distinctionem. Ita enim remouet quando dicitur de aliqua personarum, quod non ponit; sicut hoc nomen simile uel equale non ponit aliquid in Deo. Aliter enim non esset effugere quin equalitas uel similitudo esset diuina essentia, quod negatum est secundum unam predictarum opinionum. Potius enim causa excludendi quam ponendi introducta sunt huiusmodi uocabula.

Tantum probabiliter alii soluunt dicendo hoc nomen significare distinctionem, id est distinctam proprietatem, non tamen paternitatem, aut aliquam illarum quinque; nec aliam ab illis, quia non est  proprietas quam significet, quia indeterminate relationem significat; nec hanc uel illam, sicut hoc nomen Albus etiamsi non essent nisi quinque albedines, non significaret hanc albedinem uel illam, uel tertiam, sed albedinem indeterminate.

At, obiiciet aliquis, cum dicitur, Pater est distinctus a Filio, hoc nomen distinctus significat proprietatem distinctam et predicat de Patre. Nulla est proprietas in Patre per quam non distinguatur a Filio, uel a Spiritu sancto; ergo non eadem significatione dicitur distinctus de Filio et Spiritu sancto. Fallacia. Iste terminus Pater, uel Filius, uel Spiritus sanctus significat distinctam proprietatem, cum dicitur Pater est Pater, Filius est Filius,  uel Spiritus sanctus est Spiritus; et nullam significat proprietatem que non insit Patri; 67 ergo in ea significatione qua dicitur de Patre, dicitur de Filio et de Spiritu sancto. Item hoc nomen distinctus significat proprietatem cum dicitur de Patre; proprietatem ergo per quam distinguitur Pater, uel per quam non distinguitur: si per quam non distinguitur Pater a Filio uel Spiritu sancto, ergo aliqua est proprietas in Patre per quam nec a Filio, nec a Spiritu sancto distinguitur; quod falsum est. Sed iste terminus significat proprietatem qua distinguitur Pater a Filio uel Spiritu sancto; sed per nullam proprietatem distinguitur nisi per innascibilitatem, aut paternitatem, aut spirationem; ergo iste terminus significat harum proprietatum aliquam. Ad quod  dicendum quia nulla relatio hic est admittenda. Hoc nomen significat proprietatem que est uel non est; est nulla indeterminate. Unde instandum est priori argumentationi in qua est fallacia secundum figuram dictionis, quando quale quid mutatur in hoc aliquid. Fallacia. Hoc nomen homo significat hominem; ergo hominem qui est sanus uel eger, uel hec imago representat leonem qui est in silua uel extra.

Item iste terminus distinctus a Filio, dicitur tantum de Patre et Spiritu sancto, et in eadem significatione de illis, et significat proprietatem distinctam; ergo per eam distinguitur Pater et Spiritus sanctus a Filio; ergo aliqua est proprietas  Patris et Spiritus sancti communis, per quam distinguitur Pater et Spiritus sanctus a Filio, quod falsum est. Fallacia primi, hoc nomen homo dicitur in eadem significatione de Socrate et Platone et significat humanit tem; ergo aliqua humanitas est communis Socrati et Platoni. Et possunt hic multa formari argumenta in quibus omnibus, quia transitus fit a quale quid in hoc aliquid, sicut ostensum est, nulla potest reperiri necessitas. Unde si quis ita inferat, hoc nomen distinctus secundum relationem dicitur de Deo; ergo de una personarum dicitur et non de omnibus. Fallacia. Iste terminus Pater, uel Filius, uel Spiritus, secundum relationem dicitur de Deo; ergo de una trium personarum dicitur, et non de omnibus. uel iste terminus aliqua  persona significat personam. Ergo de una persona dicitur et non de omnibus.



CAPUT XXu. De his que significant relationes et appellant, sed non copulant, ut paternitas et filiatio.

 Patet ex predictis omnia que significant relationes, dici secundum relationem; non tamen omnia que secundum relationem dicuntur, significant relationes, sicut dictum est de hoc nomine distinctus. Tractaturo autem de his que significant relationes, primo decurrit illud in doctrina, quod eorum alia significant personas cum notionibus, ut Pater et Filius et huiusmodi: alia solas relationes; quorum quidem alia significant relationes et eas appellant sed non copulant, ut paternitas, filiatio,  processio, et huiusmodi. Alia significant relationes et copulant, sed non appellant, ut generans, genitus, procedens; et de his omnibus est agendum, et de significatis eorum; et hoc ordine primo quidem quorumdam falsam opinionem de proprietatibus, auctoritate et ratione confutando, eorumque nouis commentis respondendo, que communiter ad Trinitatis proprietates spectant, prosequamur. Deinde proprietates ipsas sub certo numero comprehendentes, que circa eas specialiter inquiri possunt inuestigando perscrutabimur.

Quidam de suo sensu gloriantes, quod de proprietatibus legitur ad modos loquendi referunt, non enim uolunt intelligere proprietates esse aliquid,  uel aliqua in personis, uel essentia diuina, si diuersis modis loquuntur auctores de personis, ut diuersis modis astruunt plures esse personas. Cum ergo dicitur, Paternitas in Patre, innascibilitas est in Patre, non hoc refertur ad pluralitatem proprietatum, sed ad pluralitatem 68 modorum quibus loquimur de Patre. Nam solas intelligunt pluralitates  nominum sine pluralitate proprietatum, sicut Sabellianus solam agnoscebat Trinitatem nominum sine pluralitate personarum. Ergo non sunt audiendi, quia dicit auctoritas  : In personis proprietas, et in essentia unitas: et alia auctoritas Hieronymi  : Sabellii heresim declinantes tres personas expressas sub proprietate distinguimus. Non enim nomina tantummodo; sed etiam nominum proprietates, id est personas, uel ut Greci exprimunt, hypostases, id est subsistentias confitemur. Ioannes etiam Damascenus  : Differentiam hypostaseon, id est personarum paternali, et filiali, et processibili proprietate recognoscimus. Dicit enim Augustinus  : In Dei substantia nil est quod non sit substantia, tanquam aliud sit ibi substantia,  aliudque quod accidat substantie. Quidquid enim ibi intelligi potest, substantia est. Et alibi  : Sic habetur in natura uniuscuiusque trium, ut qui habet, hoc sit quod habet, excepto quod persona habet personam; non est tamen illa quam habet. Infinite nobis occurrunt auctoritates, quas in medium deducere non grauaret, nisi lectores uel auditores tederet.

Rationibus etiam idipsum ostendi potest. Pater est Pater; ergo aliquo est Pater; ergo paternitate, aut aliquo quod non est paternitas: si aliquo quod non est paternitas, et nullo est Pater quod non sit in eo quod non sit diuina essentia; ergo Pater diuina essentia est Pater. Si uero paternitate est Pater; ergo paternitas est in Patre; ergo ipsa est  Pater, quia nil in Patre est quod non sit Pater. Item hoc nomen paternitas nomen substantiuum est, alicui uel nulli conuenit: si alicui conuenit, ergo aliquid est paternitas: non potest aliud reperiri quod non sit paternitas Patris nisi Pater; quia, si aliud est paternitas Patris, cum illud sit in Patre, iam aliquid esset in Patre quod non esset Pater. Si dicatur quod nulli conuenit hoc nomen paternitas, ergo nil est paternitas; ergo nil est Pater, sicut, si nichil sit albedo, ergo nichil est album. Item paternitas uel est uel non est aliquid: si est aliquid, ergo Pater, uel aliud; non aliud, tunc enim non esset in Patre; ergo est Pater: si uero paternitas non est aliquid, quomodo ergo est relatio, uel quomodo  secundum eam aliquid dicitur ad aliquid? Multa alia contra eos possunt induci; sed quia non sunt audiendi, non sunt etiam digni qui similiter in hoc sint impugnandi.

Ipsis tamen super hoc oblatrantibus respondendum. Aiunt enim nil quod sit commune trium personarum, esse proprium unius earum; diuina essentia  est communis trium personarum; ergo non est proprium unius earum; ergo non est proprium Patris. Sed paternitas est proprium Patris; ergo diuina essentia non est paternitas; quod tam friuolum est quod etiam indignum sit responsione. Ita enim possunt inferre: Diuina essentia non est characteristicon; ergo non est character; non enim determinat uel distinguit diuina essentia; est tamen character. Sicut diuina essentia non gignit, est tamen persona generans, et est persona genita, et persona procedens. Item cum dicatur, diuina essentia est paternitas, uidetur tamen accidere quod fere ab omnibus negatur, quod Pater eodem sit Pater quo est Deus, cum omnes recipiant, Pater alio est Pater et alio est Deus, et ita inuenitur in  auctoritate. Ad quod ita tantum, idem est paternitas et diuinitas, Pater paternitate est Pater et diuinitate est Deus; ergo Pater eodem est Pater quo est Deus. Fallacia. Idem est diuina essentia quod Filius; Filius gignitur, diuina essentia non gignitur; ergo idem gignitur et non gignitur. Item diuina essentia est id quo Pater est Pater; ergo diuina essentia Pater est Pater.

Nota igitur in Trinitate, nunquam esse necessariam illationem a nomine persone aut notionis ad nomen generale aliquod quod essentiam  significet. Fallacia: diuina essentia est Pater qui gignit.

Item: Paternitas est, et ea Pater est Pater. Hac  propositione fit sermo 69 de diuina essentia uel non; si ea fit sermo de diuina essentia, et nil dicitur de ea nisi eam esse, et ea Patrem esse Patrem; ergo diuina essentia Pater est Pater: si uero hac propositione non sit sermo de diuina essentia, et de uno solo sit sermo, ea ergo de nullo fit sermo, eo quod sit diuina essentia, et ita non fit sermo ea de paternitate, quia paternitas est diuina essentia. Ad hoc dicendum quia hac propositione Paternitas est, et ea Pater est Pater, fit sermo de diuina essentia, et ea dicitur paternitatem esse, et ea Patrem esse Patrem; sed aliud ab hoc, scilicet paternitatem esse, et ea Patrem esse Patrem. Quod est aliud enuntiabile, sicut Charitas non est in diabolo, hac propositione de diuina essentia fit sermo, et de  ea dicitur non ipsam esse in diabolo, quod quidem uerum est, et est aliud ab illo falso. Hoc etiam exemplo dialectico potes facere manifestum, quia cum dicitur, Sequana currit, de aliquo fit sermo; non tamen de aliquo dicitur quod currat, quod falsum esset, sed Sequanam currere, quod uerum est.



CAPUT XXuI. De his que significant relationes et copulant et personas supponunt, ut Pater et Filius.

 Sunt alia uocabula relatiua que significant relationes et copulant, ut Pater, Filius, que, cum eidem conueniant cui uocabula enuntiabilia, dubitari potest, an ex eodem hec et illa, ut utrum Pater  eodem sit Pater quo Deus, uel alio. Ad quod ita obiicitur: Pater aliquo est Pater; Pater aliquo est Deus; ergo Pater eo est Pater quo est Deus, uel alio. Si eo, cum Pater uno solo sit Pater, et Pater uno solo sit Deus; ergo Pater tantum eodem est Pater quo est Deus; sed Pater paternitate est Pater; et diuinitate est Deus; ergo Pater diuinitate est Pater, uel paternitate est Deus. Si dicatur quod Pater alio est Pater et alio est Deus, sed uno solo Pater est Pater, et uno solo est Deus; ergo Pater tantum alio est Pater, et tantum alio est Deus; ergo nil quo Pater sit Pater, est id quo Pater sit Deus, quod falsum est, quia paternitas qua Pater est Pater est Deitas qua ipse est Deus. Item, nichil est id quo Pater est Pater, quod non sit id quo Pater est Deus;  ergo Pater non alio est Pater quam Deus. Ad hoc dicunt quidam satis probabiliter quod non debet dari: Pater alio Pater, et alio est Deus, nisi ita intelligatur, id est alio modo dicitur Pater quia relatiue, et alio modo Deus quia simpliciter et sine respectu, quia nomina neutrius generis ad essentiam referuntur, masculina ad personam. Unde non est dicendum, Pater aliquo est Pater, et ita quod aliquo sit neuter. Non enim Pater essentia est Pater, et si alicubi inueniatur, ita, ut dictum est, intelligatur.

Item Pater est paternitas; ergo aliquo uel nullo est paternitas. Si Pater aliquo est paternitas, aut essentia, aut proprietate; si essentia, igitur cum  Pater et Filius sint una essentia, sunt una paternitas, quia idem secundum hoc erit Patri esse paternitatem, et esse essentiam. Si dicatur Pater paternitate est paternitas; ergo idem est Patri esse paternitatem et esse Patrem; eadem ratione idem est Patri esse Patrem et esse spirationem, et esse innascibilitatem. Unde potest inferri quod idem est Patri esse paternitatem, et spirationem et innascibilitatem. Item, id quod est paternitas, est innascibilitas uel spiratio; ergo paternitas est innascibilitas uel spiratio: si idem est Patri esse Patrem et esse spirationem, et idem est Filio esse Filium et esse spirationem, quod eodem modo probatur; ergo idem est Patri esse Patrem et Filio esse Filium; uel ita, idem est Patri esse spirationem et esse Patrem,  Pater et Filius sunt una spiratio; ergo sunt unus Pater. Item, paternitas in eo quod est paternitas non est innascibilitas; ergo in eo quod est paternitas distinguitur ab innascibilitate; ergo distinguitur aliqua proprietate, uel aliquibus; ergo aliqua proprietas distinguit paternitatem ab innascibilitate que est in paternitate: et non est in innascibilitate, et ita proprietates inter se distinguuntur 70 proprietatibus, sicut et persone. Item, paternitas in hoc conuenit cum innascibilitate quod ipsa est Pater; paternitas paternitate est Pater; ergo innascibilitas. Eadem uel alia paternitate est Pater; ergo innascibilitas eadem uel alia paternitate est Pater.  Item, spiratio spiratione est Pater, spiratio spiratione est Filius; ergo spiratio eadem est Pater que est Filius; ergo idem est esse Patrem et esse Filium, et ita aliquid est diuina essentia cui idem est esse Patrem et esse Filium. uel si nolit recipere quod spiratio spiratione sit Pater, recipiet quod Pater spiratione est Pater. Qua enim ratione magis recipietur quod paternitate est hec persona, scilicet Pater, qua est; et non recipietur Pater innascibilitate est eadem persona, uel spiratione est hec persona, cum iste sint tres proprietates in Patre? Quod si Pater spiratione est Pater, et Filius eadem spiratione est Filius; ergo idem est Patri esse Patrem et Filio esse Filium.

Hec et similia que a quibusdam inquiruntur,  difficilia sunt et obscura. In quibus omnibus potest dici quod sicut est in naturalibus, quod proprietas non distinguitur ab alia proprietate, ne fiat progressus in infinitum, cum sola substantia sit capabilis accidentium; ita nec in Trinitate, si liceat ab illis ad hec similitudinem transferre, proprietas per proprietatem ab alia distinguitur. Unde non est concedendum quod Pater aliquo sit paternitas, uel spiratio, uel innascibilitas. Nec etiam paternitas aliquo est paternitas, nec etiam paternitas aliquo est Pater, si tamen uerum sit quod paternitas sit Pater. Nam hoc dubium est cum possit hoc nomen Pater solam ibi notionem predicare, sed quod non uidetur dandum, quia paternitas non gignit; imo absona  uidentur huiusmodi uerba. Sed hoc postea perspicacius tractabitur. De hac quidem dubium esse posset: Paternitas aliquo est diuina essentia. uidetur enim quod paternitas diuinitate sit Deus, nec uideo aliquod inconueniens, quod ex hoc dato possit accidere; non tamen conuertitur, quod Deus diuinitate sit paternitas, neque relatione est paternitas. Si quis ita dicat: Hoc nomen paternitas dicitur de Deo secundum relationem, ergo Pater relatione est paternitas; non ualet, quia, cum dicitur dici secundum relationem, hic est sensus, id est predicat relationem. De Deo dictum est, sed non copulat, nec secundum ipsum potest fieri mutua relatorum conuersio, ut dicatur, Paternitas filiationis, paternitas, nec econtrario. Non enim principalia inter se  referuntur, sed sumpta ut Pater, Filius. Ita constat quod spiratio, cum sit Pater, non aliquo est Pater; et ita non est spiratione Pater.

Quod uero dictum est, an Pater spiratione sit Pater, ita soluunt quidam. Dicunt enim quod Pater paternitate est hec persona, non tamen spiratione uel innascibilitate est hec persona. Similiter Filius filiatione est persona Filii, licet in eo sit spiratio. Hoc autem inde est, quia paternitas et filiatio sunt personales proprietates sicut et processio que est in Spiritu sancto; non tamen spiratio uel innascibilitas est personalis proprietas, id est non est factiua persone. Tres enim tantum sunt personales proprietates,  id est factiue personarum, scilicet paternitas, filiatio, processio: relique due distinctiue tantum sunt et non personales, id est innascibilitas, spiratio  . Ad hoc enim ut aliqua proprietas sit personalis, oportet ut duo habeat, et ut conueniat uni soli persone, quod non habet spiratio que conuenit duabus personis; et quod per eam una persona ad aliam referatur, quod non habet innascibilitas; et ideo licet uni soli persone conueniat, non est personalis. Si quis ita inferat: Hac proprietate distinguitur una persona ab alia. Fallacia. Albedine differt substantia a substantia; ergo ipsa est proprietas substantialis. Utrum tamen hec solutio sit approbanda, post plenius declarabitur ubi de innascibilitate specialiter agetur.

 Item paternitas, filiatio, spiratio, innascibilitas et processio sunt quinque proprietates a se distincte, et 71 quelibet earum est persona in qua est; uidentur ergo esse quinque persone sicut quinque proprietates. Ad quod dicunt quidam quod in paternitate intelligitur innascibilitas, et ideo non sunt quinque proprietates, sed tres. Quod tamen postea manifestius fiet, ubi dicetur eas esse quinque a se distinctas, nec ideo tamen sunt nisi tres persone. Si queratur, an sint adorande, cum sint Deus, dicimus quod usus hoc non habet, et ideo talia uerba magis curiositati quam utilitati tribuimus. Qui uehementer emungit elicit sanguinem.

Item paternitas est Pater et econtrario filiatio est  Filius est contrario Pater in Filio et Filius in Patre; ergo paternitas est in Filio, uel filiatio est in Patre; sed istud non ualet, nam secundum accidens fit. Unde etiam in diuina essentia sumitur instantia, sed diuina essentia est Pater qui gignit, eadem est Filius qui gignitur; ergo Pater gignitur, uel Filius gignit. Item, Filius proprietate distinguitur a Patre, diuina essentia est Filius; ergo diuina essentia proprietate distinguitur a Patre. Fallacia. Filius est una persona, non plures; diuina essentia est Filius; ergo est una persona et non plures. Item, sicut generatio confert Filio ut sit, ita processio Spiritui sancto, ut dicit Augustinus; ergo Filius habet per generationem essentiam a Patre, sed diuina essentia non est a Patre:  ergo Filius habet a Patre quod non est a Patre. Ad quod et si ita dari possit instantia: Sacerdos habet ecclesiam ab episcopo, et ecclesia non est ab episcopo; ergo habet ab episcopo quod non est ab episcopo; tamen conclusio concedi potest.

Item, Filius generatione a Patre est, idem est Filio esse, et esse sapientem; ergo Filius generatione sapiens est a Patre; ergo Filius generatione sapiens est. Ad quod dicendum quod generatione, id est per generationem habet Filius a Patre quod sit sapiens; non tamen generatione, imo essentia sua est sapiens. Item, filiatio est Deus; ergo est a Patre, uel est Pater. Ad quod etsi ita possit instari:  Trinitas est Deus; ergo est a Patre uel est Pater; tamen concedendum est filiationem esse a Patre; ergo est a Patre uel per generationem uel processionem, uel creationem, quod falsum est; quia illud de personis et creaturis intelligendum est, et est argumentum ab insufficienti enumeratione.



CAPUT XXuII. De his que significant relationes et copulant, sed non appellant nec personas supponunt, ut gignens, genitus, procedens.

 Solet queri an proprietates cum sint in diuina essentia eam determinent, ut ita uere dicatur, diuina essentia gignit, et huiusmodi, ut [et] ita agatur de illis uocabulis que proprietates significant et copulant. Circa id huiusmodi solent formari obiectiones,  proprietates et sunt in personis et sunt in essentia: ergo aut non determinant personas, aut determinant essentiam: quod si est, ergo diuina essentia gignit, aut gignitur, procedit aut spirat; quod etiam auctoritate uidetur posse probari. Ait enim Augustinus  : Deus Pater cum uerbum genuit, id quod est ipse genuit, non de nichilo, nec de aliqua iam facta conditaque materia, sed de seipso genuit id quod ipse est; et alibi  : Pater et Filius sunt simul una sapientia sicut una essentia, et singillatim sapientia de sapientia, sicut essentia de essentia. Item  : Deus Pater de nullo genitus de sua semel natura genuit sine initio Filium sibi equalem, et eadem qua ipse est diuinitate ceternum;  et alibi  : Id dici accipiamus cum dicitur uerbum, ac si dicatur sapientia nata; in uno eorum quod est nata, et uerbum, et imago, et Filius intelligitur. At in altero quod est sapientia, etiam essentia demonstratur.

Si autem dicatur de essentia diuina quod gignat essentiam, ita obiicitur: Pater gignit diuinam essentiam, et ipse est diuina essentia; ergo Pater eo est quod gignit. Nec ergo illud quod gignit Pater, est a Patre, 72 et ita non gignens genito, uel genitum gignenti causa est ut sit et Deus sit. Sic enim probat Augustinus  quod Pater non est sapiens sapientia quam genuit, nec ea esse uidetur. Propterea dicendum quod proprietates, cum sint in essentia,  non eam determinant sicut uinum est in dolio, et in cellario dolium, quid humectat? non cellarium; et propria qualitas est in prima substantia, secunda substantia est in significatis eorum; et primam substantiam determinat non tamen secundam. Quod enim non determinetur essentia per proprietatem, Ioannes Damascenus  ait characteristica idiomata sunt, id est determinatiue proprietates hypostaseos,  et non nature: hypostasim enim determinant et non naturam. Essentiam enim determinari proprietate hoc esset, quod ab ea denominatione acciperet ut diceretur essentia diuina gignit aut gignitur, et per eam ab alio distingueretur.

Auctoritates autem que predicte sunt ad hoc probandum et omnes similes que induci solent, ita exponimus, ut quod de essentia uidetur dictum, ad personas que sunt eiusdem essentie referatur. Nam quia unius essentie sunt tres persone, ideo quod personarum est, proprie essentie attribuunt sancti. Ut cum dicitur: Deus Pater cum uerbum genuit id quod est ipse genuit, id est Filium qui est eiusdem essentie cum Patre; ita quoque in aliis. Sed negato quod diuina essentia gignit, uidetur negandum,  Deus gignit Deum, cum idem sit dicere Deus et diuina essentia. Et ex eo dato uidentur sequi inconuenientia, sicut Deus gignit Deum; id est se Deum, uel alium Deum: si alium Deum, ergo alius Deus est a Deo Patre. Si se Deum; ergo idem est qui gignit et gignitur. Item, Deus gignit Deum, ergo Deum qui est Pater, aut Deum qui non est Pater: si Deum qui est Pater, ergo idem est qui gignitur: si est Pater, ergo idem est qui est Filius et qui est Pater; si Deum qui non est Pater, ergo Deus est qui non est Pater.

Ad hoc dicendum quod hoc nomen Deus quandoque accipitur personaliter. Et hoc dignoscitur ex adiuncto, et non ex nomine, sed uerbo significante  notionem; uel cum prepositione refertur ad personam, ut cum dicitur Deus genuit Deum: Deus de Deo, et huiusmodi, pro personis intelligitur. Cum uero dicitur per se, ut Deus est, ad essentiam pertinet; ut cum dicitur, Deus gignit Deum qui non est Pater; ergo Deus qui non est Pater, fallacia est uniuocationis. Nam hoc nomen Deus, quod prius cum hoc uerbo genuit ad personam referebatur, post sine illo de essentia intelligitur. Fallacia. Aliquod animal potest esse et non est homo; ergo aliquod animal non est homo, posito quod omne animal sit homo, et hic est eadem fallacia. Cum uero dicitur, Deus gignit se Deum, uel alium Deum, multiplex est intelligentia. Nam si per diuisionem intelligas, Deus gignit alium Deum, id est alium qui  alius est, id est Deus , uerum est, nam Filius persona a Patre, sed est idem Deus. Si uero per intransitionem intelligas et compositionem, alium Deum, falsum est: non enim Filius est alius Deus quam Pater. Tale genus locutionis inuenis in Euangelio: Crucifixi sunt cum eo alii duo nequam  , id est, alii duo qui erant nequam. Illi  ergo argumentationi que sic formatur, Deus gignit Deum; ergo se Deum, uel alium Deum, fertur instantia sic istud: Est lumen de lumine; ergo de se lumine, uel de alio lumine; uel uerbum assumpsit hominem; ergo se hominem uel alium hominem. Item hac propositione fit sermo, de Deo Filius est alius a Patre, et pro eo est uera de quo fit sermo; ergo Deus est alius a Patre. Iste sacerdos cras suspendetur, hac propositione fit sermo de homine et de eo est uera pro quo fit sermo; ergo iste homo cras suspendetur. Item, paternitas est in diuina essentia, idem est generatio et paternitas, ergo generatio est in diuina essentia, ergo diuina essentia generat. Fallacia primi. Diuina essentia est in lapide, idem est diuina essentia  et caritas Dei, ergo caritas Dei est in lapide, quod falsum 73 est; hic enim est sensus quod diuina essentia sit in lapide, et quod faciat lapidem Dei dilectorem. Similiter non est uerum quod generatio sit in diuina [essentia], esset enim sensus quod esset in ea ad generandum.

Item diuina essentia est ille qui generat, generans est diuina essentia; ergo diuina essentia est generans; ergo generat. Ad quod dicendum quod si generans accipiatur in masculino genere subterpositum, uerum est quod diuina essentia est generans, id est ille qui generat; et secundum hoc idem est esse generantem et esse Patrem, nec tamen necessario infertur quod diuina essentia generet. Si quis ita inferat: Diuina essentia est generans, diuina essentia  non est genita, uel procedens, ergo diuina essentia est generans uel genita, uel procedens, non est necessarium quod hoc nomen generans, quod prius tenebatur substantiue, in conclusione ponitur adiectiue, propter duo adiectiua cum eo posita. Non enim analogia [analoga] grammatice sustinent ipsum poni substantiue. Fallacia. Hoc argumentum est necessarium, ipsum non est impossibile, ergo hoc argumentum est necessarium uel impossibile; quod falsum est, nam hoc nomen necessarium ibi ponitur substantiue, cum prius teneretur adiectiue.

Melius tamen uidetur his qui dicunt hoc participium generans poni adiectiue, cum dicitur diuina essentia est generans, ut ponatur illa oratio pro uno  solo uerbo. Unde non est dandum: potest tamen concedi, diuina essentia est genitus, quia ibi tantum substantiue intelligitur genitus. Nec ideo dicitur diuina essentia est genita uel gignitur. Si quis querat, an gignens sit diuina essentia, si gignens substantiue teneatur in masculino genere, uerum est; quia de persona hoc dicitur; si uero in neutro genere intelligatur, incongrue dicitur, quia diuina essentia non gignit, nec est aliquid quod gignat.

 Item solus Pater in Trinitate est Pater, idem est Patri esse patrem et gignere, ergo idem est gignere et esse Patrem; ergo nil est Pater quod non gignat, diuina essentia est Pater, ergo gignit. Item  diuina essentia est Pater, et diuina essentia paternitas. Ergo diuina essentia paternitate est Pater, ergo diuina essentia gignit; uel, ergo determinatur paternitate. Ad quod dicendum quod hoc nomen pater, quandoque solum notionem predicat, quandoque personam cum notione, si iudicande sunt appositiones ex subiectis; quia talia sunt subiecta qualia predicata permiserunt. Cum enim dicitur, diuina essentia est Pater, ponitur persona cum notione: cum uero dicitur, Pater est Pater, ibi sola notio ponitur de persona. Unde cum ex eo quod est Pater est Pater, possit inferri necessario, Ergo gignit, non ex eo quod est diuina essentia est pater, potest idem inferri. Est enim accidentalis predicatio cum dicitur, Diuina essentia est pater; quia idem est ac  si dicatur, diuina essentia est generans persona, ut predicetur persona de essentia, generans de persona; ut cum dicitur, Marius est bonus dux, ponitur dux de Mario, bonus de duce; sed occultius fit in uno termino quam in duobus. Si quis ergo inferat: diuina essentia est pater, ergo gignit, fallacia. Iste homo est tiro, ergo nouus. Nam sicut hoc nomen Pater duo facit intelligi, ut ita dicam, personam et notionem; ita hoc nomen tiro idem significat quod nouus miles.

Item isto dato ita obiicitur: diuina essentia est Pater alicuius uel nullius; si nullius, ergo aliquid est Pater quod nullius est Pater: si est Pater alicuius, et nullius nisi Filii, ergo diuina essentia est Pater Filii quem ipsa non genuit. Eadem ratione  diuina essentia est Filius Patris qui eam non genuit. Quod si quis abhorret dicere, neget omnes locutiones in quibus fit relatio; per quod persone ille ad Patrem uel Filium, uel diuinam essentiam in huiusmodi locutionibus [subaudi referuntur]. Nil tamen periculi uideo accidere si simpliciter admittantur.

Quidam tamen sunt qui non ex diuersitate subiectorum iudicant appositiones factas hoc nomine pater, 74 semper enim, ut aiunt, potest hoc nomen personam cum notione predicare, et semper solam notionem. Unde cum dico Pater est Pater, dupliciter intelligitur, et utrobique ueritas, cum dico diuina essentia est Pater; in uno sensu uerum,  in alio falsum. Ad quod sic, diuina essentia est Pater, Pater est Pater; utrobique similiter accipitur hoc nomen Pater; ad alterum sequitur gignere uel genuisse, ergo ad reliquum. Ipsi tamen qui hoc recipiunt debent dicere quod ad neutrum sequitur gignere uel genuisse. De hoc tamen magis dubium est an sit concedenda diuina essentia est Pater paternitate, hoc enim uolunt probare quasi argumento necessario; cum dico, Pater est Pater; diuina essentia est Pater; idem predicatur his, quia persona cum notione Pater paternitate est Pater, ergo diuina essentia paternitate est Pater; sed forte hec est falsa, Pater paternitate est Pater si sumatur  subiectiue, quod postea discutiemus. Item diuina essentia est Pater, ergo paternitate, uel seipsa est Pater. Eadem ratione diuina essentia filiatione est Filius et processione est Spiritus; ita diuina essentia proprietatibus distinguitur, et sic aliud est ei esse Patrem et aliud esse Filium et aliud Spiritum sanctum. Ad hoc dicendum quod cum diuina essentia sit Pater, nec seipsa, nec paternitate est Pater, sicut paternitas nec se nec notione est paternitas.

Sed dicet quis: Si paternitate Pater est hec persona, cur non et diuina essentia paternitate est hec persona scilicet Pater  ? Ad quod patet solutio, quia paternitas cum sit in diuina essentia non eam determinat sicut determinat personam Patris, ideo non recipitur, diuina essentia paternitate est Pater,  uel persona Patris, quia nec etiam aliquo est persona Patris. Item instant etiam sic: paternitas est diuina essentia, ergo secundum eam non dicitur aliquid ad aliquid. Item diuina essentia unit Patrem cum Filio, paternitas distinguit. Ergo hec non est illa, uel paternitas est relatio, ergo non est substantia oppositis. Quod ergo uidentur confirmare posse auctoritate Augustini dicentis  : Eo quod, uel quo Deus est, substantia est; et quia eiusdem substantie est Filius, procul dubio et Filius est Deus. At uero quod Pater est, quia non substantie est, sed refertur ad Filium non sic dicimus Filium Patrem esse sicut dicimus Deum esse. Quod ita exponendum est: Quo Pater est non est substantia, id est non  quo Pater est eo est substantia; quia proprietate generationis Pater est, quia substantia non est; ipsa tamen proprietas substantia est. Non ualet argumentum quod uidetur ab oppositis. Non enim sunt opposita in Deo. Nam Dei iustitia, Deus est iustus, cum in creatura aliud sit iustitia ipsius, aliud ipsa.



CAPUT XXuIII. De his que ad paternitatem pertinent et filiationem.

 Postquam ea que circa proprietates in Trinitate communiter inquirenda uidebantur, prout potuimus determinauimus; que specialiter inquiri solent, de his uideamus. Sunt ergo quinque, quarum due sunt proprie Patris, id est innascibilitas et paternitas; una propria Filii, scilicet filiatio; una  propria sancti Spiritus, scilicet processio; una communis Patri et Filio, que a magistris nostris solet dici spiratio. Quod tamen uocabulum non habent de auctoritate sanctorum. Prius ergo de paternitate et filiatione dicamus, quia iste due quasi mutuum habent ad se respectum. Et nota quod eadem proprietas significatur his nominibus Pater genitor; et eadem his Filius, uerbum, imago. Unde Augustinus  : Dicitur Filius relatiue sicut uerbum et imago, et in omnibus his ad Patrem refertur. Nec  aliquod horum Pater dicitur. Quandoque tamen nomine imaginis Trinitatem intelligimus, ut ibi: Faciamus hominem ad imaginem et similitudinem nostram . Unde Augustinus: Una est essentialiter diuinitas Trinitatis et imago ad quam factus est homo.

75 Queritur primo circa huiusmodi, an Pater aliquo sit persona Patris. Aut enim essentia sua, aut notione est persona Patris. Si aliquo est persona Patris, si Pater est essentia sua, est persona Patris; ergo idem est Patri esse personam Patris et esse essentiam; ergo uel Pater et Filius non sunt una essentia Patris, uel sunt una persona Patris. Si uero Pater notione est persona Patris, et nulla potius quam paternitate, ergo Pater paternitate est  persona Patris et eadem est generans. Ergo idem est Patri esse personam et esse generantem. Eadem notione idem est Patri esse Patrem et esse personam Patris, et esse innascibilem uel spirantem. Ergo idem est Patri esse innascibilem et gignentem et spirantem. uel si idem est Patri esse personam Patris ut esse gignentem, ergo idem est Patri esse personam cum notione et esse notionem. Si quis illam distinctionem, que supra posita est approbet, quod proprietatum alia est personalis, alia non, facile est dicere quod Pater paternitate est persona Patris; non tamen spiratione, uel innascibilitate est persona Patris; uel, sicut tradunt alii, quod Pater nec essentia, nec proprietate  est persona Patris, sed quasi concursu istarum proprietatum innascibilitatis, paternitatis, spirationis; ita quod nulla earum est hec persona, sicut Socrates nec rationalitate sua, nec humanitate sua, nec alia proprietate, sed omnium que in eo sunt concursu, est Socrates. Ex quibus conficitur singularis essentia Socratis qua distinguitur ab omni re. Caue tamen ne intelligas aliquorum concursu, sed qualicunque concursu. Non enim aliud una proprietas quam alia, imo idem, scilicet diuina essentia; licet enim similitudines naturalium transferre ad Trinitatem. Quod ergo Hilarius dicit: Pater paternitate est hypostatis, quod huic uidetur contrarium, est intelligendum, id est quasi concursu istarum proprietatum. Similiter Filius quasi concursu  duarum proprietatum est persona Filii, ita Spiritus sanctus processione est persona Spiritus sancti quia non est in eo alia proprietas.

 Solet queri an Pater quotidie gignit Filium. Quod uidetur negare Gregorius, dicit enim: Dominus iehsu Christus in eo quod est uirtus, quia sapientia Dei de Patre ante tempora natus est, uel potius quia non cepit nasci nec desiit, dicamus uerius semper natus. Non autem possumus dicere semper nascitur, ne imperfectus uideatur; quod  ideo dicit, quia non ita manifestatur ueritas cum dicitur, Filius ante tempora natus, uel cum dicitur, Filius semper nascitur, et ideo non dicitur, Filius semper nascitur. Non quod istud non sit uerum, sed quia non est adeo euidens ueritas hic sicut ibi. Origenes enim alibi dicit  : Saluator noster splendor est claritatis; splendor autem non semel nascitur et desinit, sed quotiescunque ortum fuerit lumen ex quo splendor oritur, toties splendor oritur claritatis. Sic ergo Saluator noster semper nascitur. Nec est intelligendum quod generatio illa iteretur, quia semper est; nec comestio mea iteratur dum continue comedo, nec bis fundit lumen hec lucerna, dum continue fundit.

Et nota quod hoc nomen Pater aliquando dicitur  determinate, sed non in ea significatione in qua dicitur de Patre, quia nil ponit cum de Deo dicitur. Unde Trinitas nullo modo dici potest Pater; nisi per transsumptionem, forte per adoptionem filiorum. Item Pater est persona Patris paternitate, et seipso est persona Patris, ergo idem est Patri esse personam Patris et esse paternitatem. Quod autem Pater seipso sit persona Patris, ait Hieronymus sic: Persone personis et nominibus distinguuntur. Ad hoc dicendum quod ibi nomine persone accipitur personalis proprietas; potest etiam dici quod Pater seipso est persona Patris, sicut et Deus seipso est Deus, ut ita triplex sit solutio ad illud quod supradictum est, Pater aliquo est persona Patris, ut dicatur Patrem paternitate esse personam  Patris non tantum spiratione uel innascibilitate; et dicta est causa quare uel dicatur Patrem esse personam Patris non paternitate, sed tribus proprietatibus, ita quod earum nulla que in eo sunt  , 76 uel dicatur Patrem esse personam Patris seipso et non essentia uel proprietate.

Item paternitas est diuinitas. Ergo esse Patrem est esse Deum. Fallacia. Cecitas est insensibilitas. Ergo esse cecum est esse insensibilem. Item: Filius habet a Patre filiationem; ergo filiatio est a Patre, ergo in eo quod Filius est Filius, Pater eius est Pater uel principium. Quod autem filiatio sit a Patre, ita uolunt ostendere aliqui auctoritate Hilarii. Ait enim Hilarius  : Sicut natiuitas est ab auctoritate,  ita eterna natiuitas ab eterno auctore. Hoc tamen ita ipsi exponunt. Natiuitas est ab auctore, Filius a Patre, et ita eterna natiuitas ab eterno auctore, id est eternus natus ab eterno auctore. Instant argumentationi. Sacerdos habet ecclesiam ab episcopo; ergo ecclesia est ab episcopo. Non uideo tamen cur debeat negari conclusio. Item quidquid habet Filius sic habet ut accepit, Filius accepit essentiam natiuitate, ergo habet  essentiam natiuitate. Idem est Filio habere essentiam et esse Deum; ergo Filius est Deus natiuitate. Solutio: Sic habet, sicut accepit, id est ueluti accepit eam inuariabilem et immutabilem, ita eam habet. Sed si dicatur: Sicut natiuitate accepit, ita natiuitate habet, falsum est. Fallacia. Filius est Deus de Deo Patre generatione, et quidquid est de Patre, illud ita est sicut est de Patre, igitur est Deus generatione. Item Pater genuit Filium, ergo eo prior est. Fallacia. Splendor procedit de igne, ergo ignis prior est calore uel splendore.

Item paternitas est in Patre, et non est in Spiritu sancto, paternitate distinguitur Pater ab aliquo, ergo a Spiritu sancto, ergo paternitate refertur Pater ad Spiritum sanctum, ergo Pater est Pater  Spiritus sancti: quod falsum est. Ad hoc dicitur a quibusdam quod paternitate Pater distinguitur a Spiritu sancto; non ideo tamen ad illum refertur. Sicut enim in naturalibus ita est, quod omni proprietate que in subiecto est, distinguitur subiectum in quo est, ab omni subiecto in quo non est; ita et omni proprietate que est in Patre et non in Spiritu sancto, distinguitur Pater ab eo. Aliis tamen uidetur quod non distinguitur Pater a Spiritu sancto paternitate, sed a solo Filio, ad quem solum refertur hac proprietate. Item Filius est Filius Dei per naturam, ergo per essentiam, ergo essentia, ergo non notione, uel simul essentia et notione.



CAPUT XXIX. De innascibilitate.


 De cetero agendum est de innascibilitate que est propria Patris, de qua plurimum dubitatur. uidetur enim hoc termino nil poni, sed excludi tantum. Unde Augustinus  : Cum ingenitus dicitur non quid sit, sed qui non sit dicitur. Item: Si pro eo quod dicitur ingenitus dicatur non genitus, non aliud dicitur. Item alibi: Tantum ualet non genitus quantum ingenitus. Ex quibus uidetur iste terminus nil ponere et ita notionem non significare. Sed intellige  Augustinum hoc dixisse etymologie nominis alludendo, non rationem predicationis assiguando. Item alibi  : Pater dicitur ingenitus, quia a nullo est.  Si autem non dicitur ingenitus nisi quia a nullo est, uidebitur iste terminus nil ponere, sed posset hoc mouere, si dixisset Augustinus, Non dicitur ingenitus nisi quia a nullo. Sed cum ait: Ingenitus dicitur quia a nullo est, non dixit pro eo solo; illud enim excludendo potest aliquid ponere. Unde idem Augustinus alibi ait  : Spiritum sanctum neque genitum neque ingenitum fides creata declarat, quia si ingenitum dixerimus, duos Patres affirmare  uidebimur; si uero genitum, duos filios credere culpabimur. Et alibi  : Cum Spiritum sanctum non dicamus genitum, dicere non audemus ingenitum, ne in illo uocabulo uel duos Patres in Trinitate, uel duos qui a nullo sunt confiteri uideamur. Et uidetur significare uel illa duo, uel alterum illorum hoc termino Ingenitus significare uel consignari; ut cum dicitur, Pater est ingenitus; uel duo dicuntur 77 de Patre, scilicet quod est Pater et quod a nullo, uel alterum tantum illorum. Si autem hac locutione significetur Patrem esse Patrem et preterea a nullo; uidetur idem significari hoc termino Ingenitus, et hoc termino Pater, quod uidetur contrarium uerbo Augustini dicentis  : Non est idem dicere Patrem quod ingenitum, quia etsi  Filium non genuisset nil prohiberet dici ingenitum, quod tamen secundum superficiem uerborum uidetur esse falsum: si enim Pater non genuisset Filium, Pater non esset: si Pater non esset Pater, ingenitus non esset, ergo si Pater non genuisset Filium, Pater non esset ingenitus. Falsum est ergo quod si non genuisset Filium nil prohiberet dici ipsum ingenitum. Potest igitur resolui per interpretationem huiusmodi: Si Pater non genuisset Filium, Pater non esset, sequitur tamen, si Pater non genuisset Filium, Pater non esset Pater, sed non sequitur, si Pater non esset Pater, Pater non esset ingenitus; quia etsi non esset Pater uel non genuisset Filium, nil prohiberet ipsum dici ingenitum, sed si hec duo simul essent, quod esset et  non esset Pater; que tamen esse non potuerunt. uel ita simpliciter intelligatur; si non genuisset Filium nil prohiberet ipsum dici ingenitum, id est non dicitur ingenitus respectu Filii.

Dicunt ergo quidam quia Pater dicitur ingenitus, non tantum quia a nullo, sed quia alii ab eo. Unde potest inferri quod si Filius et Spiritus sanctus non essent ab eo, non diceretur ingenitus, cum propterea dicatur ingenitus quia ab eo sunt, et ipse a nullo. Item innascibilitate et a nullo est, et alii ab eo, ergo innascibilitate Filius et Spiritus sanctus sunt a Patre, ergo innascibilitate Filius est a Patre, et ita innascibilitas est in Filio. Non enim proprietate que in eo non sit uidetur esse Filius a Patre. Item  innascibilitate est Spiritus sanctus a Patre et non est ab eo nisi per processionem, ergo innascibilitate Spiritus Sanctus procedit a Patre; sed [uidetur addendum si] non procedit Spiritus sanctus nisi proprietate que est in ipso, id est processione, uidebitur innascibilitas esse processio et esse potius in Spiritu sancto quam in Patre. Forte dicet quis quod innascibilitate ita sunt Filius et Spiritus sanctus a Patre quod neuter. Sed nec idem [fort. id] suffragatur. Quod si hoc est, uidetur potius innascibilitas esse in duobus quam in Patre cum nulla  sit communis notio Filii et Spiritus sancti. Non uidetur ergo dandum quod innascibilitate Pater a nullo sit et alii ab eo.

Ad hoc dicunt quod innascibilitate hoc habet Pater quod a nullo est, et quod Filius et Spiritus sanctus sunt ab eo, non tamen innascibilitate Filius et Spiritus sanctus sunt a Patre; sicut iste domino suo habet quod isti sint subiecti, non tamen isti dominio istius, sed seruitute sua sunt ei subiecti uel subditi. Item Pater innascibilitate hoc habet quod Filius et Spiritus sanctus sunt ab eo; ergo Pater innascibilis dicitur respectu Filii et Spiritus sancti; ergo innascibilitate refertur Pater ad Filium et Spiritum sanctum. Potest igitur dici: Pater est ingenitus Filii et Spiritus sancti. Quod etiam uidetur  Augustinus dicere, scilicet quod Pater innascibilitate ad Filium et Spiritum sanctum referatur. Unde: Cum ingenitus dicitur, non aliud dicitur quam esse non Filius. Negatiua porro particula non id efficit ut quod sine illa relatiue dicitur, ea preposita substantialiter dicatur; sed id tantum negatur quod sine illa aiebatur  . Item, sicut genitus non ad se dicitur, sed quod ex genitore sit, ita ingenitus non ad se dicitur, sed quod ex genitore non sit ostenditur. Item sicut Filius ad Patrem, et non Filius ad non Patrem dicitur relatiue, ita ingenitus ad genitorem, et non genitus ad non genitorem referatur necesse est. Hilarius etiam dicit  : Est unus ab uno, genitus ab ingenito proprietate in unoquoque innascibilitatis, et originis. uidetur ergo quod  Pater dicatur innascibilis respectu Filii in quo est origo.

Ad quod dicunt quia in predictis auctoritatibus ita accipit Augustinus hoc nomen ingenitus quod nil ponit sed remouet, ut idem sit ingenitus, ac si dicatur non genitus; et cum hoc dicitur, relatiue dicitur; nec tali 78 locutione Patri attribuitur proprietas, sed remouetur proprietas Filii a Patre et hoc relatiue; sicut cum dico, Filius non est Pater, remouetur proprietas Patris a Filio. Quod ergo dictum Ingenitus hoc ponat in Patre; quod Pater a nullo est et alii ab eo sunt, uidentur confirmare auctoritate Augustini qui ait  , In Patre est unitas, potuit dicere, in Patre est innascibilitas, sed expressius  sic dixit, uolens innuere nomine unitatis illa duo intelligi, ac si diceret, alie persone a Patre, Pater a nullo: ut omnis numerus ab unitate, unitas a nullo. Quod enim Augustinus ait: In Patre est unitas, et Hilarius  : In Patre est eternitas; et alii legunt, In Patre principii auctoritas, et alii innascibilitas. Hec omnia eumdem inueniunt intellectum. Idem est enim in Patre innascibilitas quod principii auctoritas. In eo autem quod dicitur, In Patre est innascibilitas, proprie intelligendum quod Pater a nullo et alii ab eo. Non  enim in eo proprie diceretur principii auctoritas, si ipse a nullo esset et nullus ab eo; uel si ipse ab aliquo et aliquis ab eo: sed quia ipse a nullo est, et alii ab eo sunt, de quo omnia. Ideo proprie dicitur in eo principii auctoritas, in quo etiam dicitur in eo esse innascibilitas, uel unitas, uel eternitas. Que omnia uocabula hac ratione Deo conueniunt.

Sunt alii qui dicunt hoc nomine Innascibilis duo significari, scilicet quod Pater a nullo sit, et quod Pater. Unde cum dico Pater est innascibilis, in hoc intelligitur quod Pater sit Pater, in quo etiam intelligitur quod Filius sit a Patre, sed non quod Spiritus sanctus sit a Patre. Non ergo facit innascibilitas intelligi quod alii sunt a Patre, sed alius, scilicet Filius: facit enim intelligi quod Pater sit  Pater, in quo intelligitur Filium esse ab eo; et quod Pater a nullo sit. Innascibilitas ergo importat paternitatem sicut paternitas et filiatio spirationem. Ideoque non sunt nisi tres proprietates in Trinitate, cum paternitas innascibilitate intelligatur. Unde non reputatur alia, nec uenit cum ea in numerum. At spiratio in paternitate sicut in humanitate intelligitur rationalitas.

At contra hoc obiicitur ita: Paternitas aut est alia proprietas ab innascibilitate, aut eadem; si est alia, sunt igitur quinque in Trinitate proprietates, quod ipsi negant: si est eadem, idem ergo significatur istis terminis Pater, innascibilis. Et sic idem significant iste propositiones Pater est Pater, Pater  est innascibilis, etc.; sicut ergo Pater paternitate refertur ad Filium, ita et innascibilitate, ex quo hec proprietas isti eadem. Quod uidetur ex auctoritate Hilarii supraposita  : Est unus ab uno genitus ab ingenito proprietate in unoquoque innascibilitatis et originis. uidetur enim dicere quod innascibilitas et origo sint proprietates que Patrem et Filium ad se referri faciunt, sicut paternitas, et origo et filiatio, quod idem est. Item eidem opinioni uidetur contradicere Augustinus in supradicta auctoritate  : Non est hoc dicere Patrem quod ingenitum, quia etsi Filium non genuisset, nichil prohiberet dici ingenitum. Ergo si Pater non genuisset Filium, nichil prohiberet Patrem habere innascibilitatem, et innascibilitas est aliqua proprietas  et paternitas, ergo alia est hec quam illa. Item, si Filium non genuisset, nichil prohiberet Patrem dici ingenitum, sed idem est dicere Patrem ingenitum et Patrem esse Patrem et a nullo esse. Ergo nil prohibet eum esse Patrem, etsi Filium non genuisset. Item, si Pater, est Filius, et econtra. Ergo si Filius non est, Pater non est et econtra; sed si Pater non est, Pater non est ingenitus; et si Filius non generatur a Patre, Filius non est et e contrario. ergo si Filius non generatur a Patre, Pater non est ingenitus, ergo falsum est quod dicit Augustinus: Si Pater non genuisset Filium nichil prohiberet dici Patrem ingenitum. Itaque non uidetur ut  ostensum est ex predictis, quod in eo quod dicitur Pater est ingenitus, intelligatur quod Pater sit Pater, uel habeat Filium, quod idem est.

Ideoque auctoritatem illam sic exponunt quidam, id est, sic hoc esset quod Pater esset aliquid et Filium 79 non haberet  tunc nil prohiberet dici Patrem ingenitum, id est non genitum, ut nil ponat iste terminus, sed remoueat. Alii dicunt sic: Nil prohibet Patrem ingenitum esse et non habere Filium, quia si similiter iudicemus de Trinitate et de rebus creatis, nil prohibet Patrem esse ingenitum et non habere Filium. Sic enim contigit in Adam; prius enim fuit innascibilis uel ingenitus quam habuerit filium, et posset fuisse ingenitus et non habuisse Filium. Aliis  autem uidetur quod hoc nomen ingenitus duo remoueat et unum ponat, quia ponit esse personam et excludit gigni, uel procedere, ut hic sit sensus, Pater est ingenitus, id est cum sit persona, nec gignitur nec procedit. Ideoque Pater et non Spiritus sanctus est ingenitus, cum tamen neuter sit genitus, sicut hec duo uerba tedet, legere, non discernunt personas, et tamen hoc et non illud est impersonale, quia hoc nomen impersonale non tantum priuat, sed ponit, quia cum habeat terminationem impersonalium non discernit personas. Secundum hoc accidit nullam notionem significari hoc termino innascibilis. Sed cum dicitur: Pater est ingenitus, innascibilis, non per ablatiuum notatur predicatio  notionis, sed ratio accommodationis, id est causa quare accommodatur Patri hoc nomen ingenitus. Si enim predicaretur proprietas, eadem ratione posset dici in Filio esse proprietas per quam excluderetur a Filio quod esset genitor uel procedens; et poneretur esse persona que esset alia ab innascibilitate et ab aliis quatuor. Similiter in Spiritu sancto esse proprietas que poneretur esse persona et excluderetur quod non esset Pater uel Filius et ita essent plures proprietates in personis quam inueniantur a sanctis determinate.

Ut ergo breuiter que dicta sunt colligantur, dicitur primo modo ingenitus, quia a nullo, et quia alii ab eo; secundo modo, quia a nullo et quia Pater est. Tertio modo quia est persona et non  gignitur, nec procedit. Elige cui dicas: Tu sola mihi places  . Cuilibet tamen istarum uidetur contradicere Hieronymus  , cum ait: Spiritus sanctus non est Pater sed est ingenitus et infectus; non est Pater sed est Patris et in Patre; a Patre habet processionem, non natiuitatem. Hic uidetur dicere quod Spiritus sanctus sit ingenitus, quod ostensum est esse falsum. Ad quod dicendum quod hoc nomen ingenitus accipitur tantum remotiue non positiue; ut idem sit ingenitus quod non genitus: quod patet ex diuisione, quam postea ponit talem: Omne quod est, aut est ingenitum et infectum ut Pater et Spiritus sanctus; aut genitum et non factum,  ut Filius, aut factum et genitum ut lapis, aut factum et genitum et renatum ut homo, aut factum et genitum, sed non renatum ut brutum animal.



CAPUT XXX. De communi Patris et Filii notione, id est de spiratione.

 Post hec de communi notione Patris et Filii dicendum est, id est de principio. Sciendum est igitur quod tropica est locutio cum dicitur: Pater et Filius sunt unum principium Spiritus sancti; et duplicem facit intellectum. Potest enim intelligi uel quod Pater et Filius uno modo spirant Spiritum sanctum, uel quia una notione spirant Spiritum sanctum, ut notetur, uel identitas modi, uel identitas notionis. Illa notio spiratio dicitur, et est istud uerbum in ore  hominis, licet non authenticum, imo usui odiosum uidetur; cum dicatur ab utroque spirans flamen; et analogie grammaticorum qui hoc uerbo absoluto utuntur quando utuntur, quando proprie ponitur non transitiue. Nos tamen cum aliis dicamus: Cum Pater et Filius spirant Spiritum sanctum, cum hoc habeant commune, id tamen habet Filius a Patre quod spirat Spiritum sanctum. Nam quidquid habet, a Patre habet. Cum ergo et Pater, et Filius, et Spiritus sanctus sit principium; alio modo dicitur hoc de Patre, 80 alio de Filio, alio de Spiritu sancto. Pater dicitur principium Filii generatione, unde ab eterno est eius principium. Est etiam Pater principium Spiritus sancti spiratione. Unde ab eterno  est eius principium. Est etiam principium creaturarum creatione que est non in Patre sed in creaturis; et tunc significat temporalem relationem que est in creatura non in Creatore: et, secundum hoc, Pater in tempore cepit esse principium creature. Sed cum de Filio dicitur, tantum duo potest significare; uel spirationem que notatur cum dicitur, Filius est principium Spiritus sancti; uel creationem que significatur cum dico, Filius est principium creature, et est ista relatio in creatura, non in Creatore. Spiritus sanctus uno solo modo dicitur principium creaturarum: scilicet ex tempore non ab eterno. De Patre igitur tribus modis dicitur; de Filio duobus, de Spiritu sancto uno solum modo: et hoc potes uidere in subiecta figura  .

 Queri autem potest, cum Pater et Filius una spiratione spirent Spiritum sanctum, an sint Pater et Filius unum principium Spiritus sancti, an plura? et ad hoc ita obiicitur: In eadem significatione dicitur hoc nomen principium, de Patre et Filio, Pater et Filius est principium Spiritus sancti, ergo Pater et Filius sunt principium Spiritus sancti, uel principia. Si sunt Pater et Filius principium Spiritus sancti, cum idem sit utrique esse principium Spiritus sancti, et esse personam spirantem Spiritum sanctum, ergo Pater et Filius sunt una persona  spirans Spiritum sanctum. Item, idem est esse principium Spiritus sancti et esse auctorem Spiritus sancti, Pater et Filius sunt principium Spiritus sancti, ergo sunt unus auctor Spiritus sancti. Ergo una persona. Item, Pater et Filius sunt unum principium Spiritus sancti, ergo sunt unum principium, quod est Spiritus sanctus, ergo Spiritus sanctus est principium Spiritus sancti. Si sunt unum principium, quod non est Spiritus sanctus, ergo Pater et Filius sunt aliquid quod est principium Spiritus sancti, et non est Spiritus sanctus, ergo sunt aliquid quod non est Spiritus sanctus.

Sed ut multas obiectiones sub paucis coarctemus, huiusmodi questionis difficultas expediri non potest, nisi huiusmodi nominis principium diuerse  appositiones aperiantur quas facere posse uidetur in predicato positum. Hoc igitur nomen uel apponit essentiam, uel personam cum notione, uel notionem puram. Si essentiam apponeret, constaret falsum esse, Pater est principium Spiritus sancti nam hic esset sensus, id est essentia que spirat Spiritum sanctum, cum essentia nec gignat nec gignatur, nec procedit, nec spiretur. Quod enim inuenitur scriptum  : Pater est principium deitatis totius , ita intelligendum, id est, Pater est principium Filii et Spiritus sancti, in quibus est tota deitas. Constat igitur hoc nomine non predicari essentiam. Si uero eo predicetur persona cum  notione, uerum quidem est et Patrem et Filium esse principium Spiritus sancti, id est personam spirantem Spiritum sanctum; sed cum Pater alia sit persona spirans Spiritum sanctum quam Filius, erit Pater aliud principium Spiritus sancti quam Filius; et ita Pater et Filius erunt duo principia Spiritus sancti. Quod negat Augustinus dicens  : Sicut Pater et Filius ad creaturam relatiue unus Creator et unus Dominus noster, ita relatiue ad Spiritum sanctum unum principium sunt sicut unus Creator et unus Dominus.

Relinquitur ergo quod hoc nomen notionem significat, ex quo nec essentiam nec personam cum notione apponit, sed notionem illam potest duobus modis significare, uel adiectiue, siue concrete . . . uel  copulando; uel subiectiue, aut mathematice, aut non copulando. uerbi gratia hoc nomen Pater, uel albus, uel aliquod tale adiectiuum significat talem proprietatem et eam copulat et adiectiue eam significat. Hoc nomen albedo, uel paternitas significat mathematice, et non copulando, et subiectiue, cum sint subiecta. 81 Hoc igitur nomen principium, cum significet spirationem, significat eam copulando, sicut hec dictio spirans; et ita adiectiue, quod si est, non uidetur congrue dici Pater et Filius sunt principium Spiritus sancti, cum non sint cui innitatur  hec dictio principium adiectiue posita. Sicut incongrue dicitur Pater et Filius sunt spirans Spiritum sanctum, uel Socrates et Plato sunt bonus. Unde illi argumentationi qua hoc concludebatur, in his posset ferri instantia. Multo minus uidetur congrue dictum, Pater est aliquod principium Spiritus sancti uel unum; cum dictionibus adiectiue positis incongrue complentur hec nomina unum, aliquod. Quis enim, dicit Socrates, est aliquis albus homo? multo minus potest fieri relatio ad hanc dictionem per quid, uel per quod, cum hoc nomen non referatur nisi ad dictionem positam subiectiue, quemadmodum in naturalibus secundum quosdam, cum dico dies est tempus, cum hoc nomen tempus, quod substantiuum est, adiectiue ponitur, non recipit adiunctionem  huius nominis unum, uel relationem huius nominis quod, ut dicatur dies est aliquod tempus, uel tempus quod est, uel quod non est. Similiter statua est opus hominis; secundum alios non potest dici aliquod opus hominis, uel opus quod est, uel quod non est.

Si uero dicatur hoc nomine significari relationem eo modo quo significatur hoc nomine spiratio, id est mathematice; uerum quidem est quod Pater et Filius sunt unum principium Spiritus sancti quod non est Spiritus sanctus, id est una spiratio Spiritus sancti que non est Spiritus sanctus: sed secundum hoc, cum idem sit Patrem esse principium Spiritus sancti, et esse spirationem Spiritus sancti; sicut non est idem Patrem esse Patrem, et esse paternitatem, non erit idem Patrem esse principium  Spiritus sancti et spirare Spiritum sanctum, nisi dicatur quod hoc nomen principium equiuoce significat illam proprietatem, et adiectiue et substantiue; cum tamen eam magis significare uideatur substantiue, cum sit substantiuum. Ad hoc quidam dicunt  quod cum dico, Pater et Filius sunt principium Spiritus sancti, hoc nomen relationem significat et copulat et apponit, et non personam uel essentiam. Illi non recipiunt, Diuina essentia est principium Spiritus sancti, sicut diuina essentia est Pater Filii. Nam cum hoc nomen Pater apponat personam cum notione, hoc nomen principium solam notionem apponit. Nec minus tamen  congrue ponitur cum eo hoc nomen unum causa maioris expressionis, cum dicitur, Pater et Filius sunt unum principium Spiritus sancti, ut per hoc ostendatur quod Pater eadem spiratione spirat Spiritum sanctum qua et Filius, non ideo tamen admittunt relationem ut dicatur, Pater est principium Spiritus sancti, quod est uel non est Spiritus sanctus; sicut ista duo differant genere uel specie; non tamen genere quod est, uel quod non est.

At dicet aliquis, Pater et Filius sunt unum principium Spiritus sancti; nulla spiratione spirat Pater  qua non spiret Filius  Spiritum sanctum; ergo Pater et Filius sunt idem principium Spiritus sancti; ergo Pater est principium Spiritus sancti quod est Filius; eadem ratione, Pater est principium Spiritus sancti quod est uel non est Spiritus sanctus. Ad quod ipsi dicunt quod nil nocet si recipiatur quod Pater et Filius sunt idem principium Spiritus sancti, id est eadem spiratione spirant Spiritum sanctum; sed quando ponitur ibi quod est, non admittendum sicut homo idem est genere cum asino, non tamen homo est idem genere quod est asinus uel non asinus. Magister tamen meus  in nullo uolens detrahere ueritati theologie propter grammaticorum considerationem conseruandam, longe ulterius hic progreditur, dicens quod Pater est principium Spiritus  sancti, quod non est Spiritus sanctus, passim admittens relationem; et quod Pater est principium Spiritus sancti quod est Filius, sub hoc sensu, 82 id est Pater est spirans Spiritum sanctum, et Filius eadem notione est spirans, et predicatur ibi hoc nomine principium spiratio, et copulatur, et adiectiue ponitur ibi hoc nomen et ad ipsum fit relatio per hoc nomen quod; quod in naturali facultate nequaquam reperitur ut ad nomen adiectiue positum fiat relatio per hoc nomen quod. Si quis ergo inferat ita, Pater est aliquod principium Spiritus sancti quod non est Spiritus sanctus; ergo aliquid quod est principium Spiritus sancti et non est Spiritus sanctus. Fallacia. Pater est aliquis generans qui non est Filius; ergo est aliquid quod est generans  et non est Filius, quod falsum est; nisi dictio neutrius generis scilicet aliquid accipiatur personaliter: aliquid, id est aliqua persona, sic etiam reciperet, ipse Pater est aliquid quod est principium Spiritus sancti et non est Spiritus sanctus, et aliqua persona que est principium Spiritus sancti et non est Spiritus sanctus. Quo tamen dato, si quis inferat, ergo Pater est aliquid quod non est Spiritus sanctus; in eodem instaret sic, Pater est aliquid quod generat et non est Filius; ergo est aliquid quod non est Filius.

Item contra hoc ita obiicitur, idem est Patri esse principium Spiritus sancti et spirare Spiritum sanctum, et Filio similiter; Pater et Filius sunt unum  principium Spiritus sancti; ergo sunt unum spirans Spiritum sanctum. uel ita, idem est tam Patri quam Filio esse principium Spiritus sancti et spirare Spiritum sanctum, Pater et Filius sunt spirantes Spiritum sanctum; ergo sunt principia Spiritus sancti; sed manifestum est hoc non esse recipiendum; uideretur enim pluralitas intelligi, uel circa modos uel circa spirationes. Cum tamen apponitur hec dictio spirans pluraliter, non ponitur pluraliter significatione, sed uoce, ut supra ostensum est, in omnibus uerbis que de Deo dicuntur secundum essentiam, que pluraliter, prolata singularia sunt  significatione. Sicut etiam cum dico, Athene sunt, hoc uerbum plurale est uoce, sed singulare significatione, nec tamen in neutro admittendum est, Pater et Filius sunt spirantia Spiritum sanctum, sed spirantes. Fallacia. Idem est Patri et Filio esse personam et esse essentiam, Pater et Filius sunt persone; ergo sunt essentie. Item, Spiritus sanctus principaliter procedit de Patre et non principaliter de Filio; ergo aliquo modo de Patre quo non de Filio, quod falsum est; quia una et eadem processione ab hoc et ab illo. Ideo dicendum quod principaliter procedere non ponit modum procedendi, sed principaliter a Patre dicitur, quia hoc dedit Pater Filio ut ab ipso Filio Spiritus procedat, fallacia. Filius est Deus de Deo Patre; Pater non est  Deus de Deo Patre; ergo aliquo modo est Deus Filius quo non est Deus Pater. Item auctoritas habet  quia Spiritus sanctus procedit ab utroque, Spiritus sanctus est spiritus utriusque: igitur qui procedit ab utroque personaliter differt ab utroque; ergo quia procedit ab utroque, est alius ab utroque; ergo a simili quia Pater et Filius sunt principium Spiritus sancti, Pater et Filius sunt aliud uel alii a Spiritu sancto, quorum neutrum dandum, fallacia. Quia iste genitus est a Patre suo, est alia persona a Patre suo; ergo quia Pater suus genuit eum, Pater suus fuit alia persona ab ipso. Non; quia prius fuit aliqua persona quam eum genuerit.

Item si Pater non genuisset Filium et esset principium Spiritus sancti, eo quod esset principium  Spiritus sancti esset alius a Spiritu sancto, nec aliter nec alio modo esset principium Spiritus; ita aliquis modo est alius a Spiritu sancto per hoc quod est principium Spiritus sancti; est ipse alius a Spiritu sancto; ergo Pater uel alius quam Pater; sed alius, non ergo Pater: si uero Pater est, Pater eo ipso quod est principium Spiritus sancti; ergo econtrario Pater in quantum est Pater, est principium Spiritus sancti; sic ergo Pater iam esset Pater Spiritus sancti, quod absurdum est, fallacia primi: si quis habens duos filios unum primogenitum, et alium secundo loco natum, non genuisset 83 illum qui est primogenitus, si genuisset alterum qui est secundo loco natus, ipse esset primogenitus, nec  tamen aliter esset eius filius quam modo; ergo sicut tunc esset primogenitus, ita nunc est prior genitus. uel ita, si aliquis qui uidet dextro oculo et uidet sinistro, uideret tantum sinistro non tamen alio modo uideret sinistro quam modo, cum uidet dextro et sinistro; ergo modo uidet tantum sinistro, sicut tunc tantum uideret sinistro.

Non ideo quia dicimus quod proprietas illa qua Pater est principium Spiritus sancti; non est personalis proprietas, personalem proprietatem dicimus quia aliqua [qua] persona differt a qualibet alia. Sed obiicitur, proprietas qua Spiritus sanctus procedit a Patre, est personalis; ergo proprietas  qua Pater spirat Spiritum sanctum est personalis. Fallacia. Proprietas qua Spiritus sanctus procedit a Patre conuenit uni soli persone. Item aliud est esse Patrem, aliud principium; ergo sicut Pater est alius a Spiritu sancto in quantum est Pater, ita in quantum est principium est alius ab eo. Quam argumentationem confirmat Augustinus sic: Aliud est gignere, aliud genitum esse, aliud procedere. Ita alius Pater, alius Filius, alius Spiritus S. Quod tamen sic intelligitur. Aliud est gignere, aliud gigni, id est alia est personalis proprietas generatio, alia natiuitas, alia processio. Cum uero dicitur, aliud est Pater, aliud principium, non potest intelligi aliqua personalis proprietas qua Pater sit principium. Ideoque Pater non est alius in quantum est  principium. Non enim esset Pater, cum non possit esse alius, et sic esset Pater Spiritus sancti. Cum ergo dicitur, aliud est esse Patrem, aliud principium, ita intellige, id est alterius proprietatis ostenditur esse Pater cum dicitur Pater, alterius cum dicitur principium. Item quia Spiritus sanctus procedit, ab utroque est alius ab utroque; ergo quia Pater est principium Spiritus sancti, est alius a Spiritu sancto, quod ideo non sequitur, quia illa proprietas qua Spiritus sanctus procedit ab utroque est personalis, illa autem Pater est eius principium non est personalis.

Item cum dicitur principium Spiritus sancti est Pater et Filius, de aliquo fit sermo quod est in Trinitate; ergo uel de persona uel de essentia, uel de  proprietate: si de persona, cum de eo de quo fit sermo dicatur quod sit Pater et Filius; ergo persona est Pater et Filius: si de substantia, ergo subiectus terminus significat substantiam; ergo substantia est principium Spiritus sancti; ergo Spiritus sanctus est diuina substantia; ergo non est diuina substantia, quia nil est illud a quo est. Si uero de proprietate, ergo subiectus terminus significat proprietatem; ergo de aliqua proprietate dicitur quod sit principium Spiritus sancti, et ita Spiritus sanctus est ab aliqua proprietate.

Dicunt quidam quod de nullo sit sermo, sed de duabus personis, scilicet de Patre et Filio. Contra sic, principium Spiritus S. est Pater et Filius:  Ergo Pater et Filius sunt principium Spiritus S. cum sit locutio a simplici conuersa. Item, idem significatur hoc termino posito in subiecto et predicato; idem est ergo Pater et Filius sunt principium Spiritus S. ac si diceretur Pater et Filius sunt Pater et Filius. Sed una est sola proprietas qua sunt principium; ergo una est qua sunt Pater et Filius, et ita una proprietas est paternitas et filiatio. Dicunt ergo quod nec de aliquo nec de aliquibus, sed contra: hac propositione Principium Spiritus S. est Pater et Filius, cum sit uera, significatur aliquod necessarium, illud pro aliquo uel aliquibus uerum est, et ita habemus premissam  obiectionem. Dicunt ergo quod ibi hoc nomen principium significat proprietatem, id est signum proprietatis, sed non appellat, nec nominat, nec predicat, nec subiicit.

Item Pater et Filius sunt principium Spiritus sancti; ergo sunt unum uel idem principium Spiritus sancti, a quo procedit Spiritus sanctus, aut non procedit: sed sunt principium a quo procedit Spiritus sanctus; ergo sunt aliquid a quo procedit Spiritus sanctus; et ita essentia, 84 uel proprietas, uel persona a qua procedit Spiritus sanctus. Ideo distingue, Pater et Filius sunt unum principium Spiritus Sancti, id est sunt unum a quo procedit Spiritus sanctus, falsum; sed una et eadem proprietate spirant Spiritum sanctum. Item Spiritus sanctus procedit a principio Patre et Filio;  ergo est aliquod principium Spiritus sancti quod est Pater et Filius; igitur uel substantia, uel proprietas, uel persona est principium Spiritus sancti, quod est Pater et Filius. Distinguenda est hec, aliquod est principium Spiritus sancti quod est Pater est Filius; id est principium Spiritus sancti est aliquid quod est Pater et Filius, falsum. Si uero sic, Spiritus sanctus procedit a Patre et Filio, uerum est.

Solet queri quid supponat hoc nomen principium cum ex parte suppositi nomen ponitur et dicitur, principium Spiritus sancti est Pater et Filius; quia aut essentiam aut personam cum notione, aut notionem supponit; sed non supponit essentiam; quia tunc esset sensus, aliquid, id est aliqua essentia que spirat Spiritum S. est Pater et Filius, et ita  esset locutio positiua falsi, scilicet quod diuina essentia spiraret Spiritum sanctum, quod falsum est si supponat personam cum notione, idem est igitur dictu, persona spirans Spiritum sanctum est Pater, ac si dicatur principium Spiritus sancti est Pater. Cum ergo alia persona spirans Spiritum sanctum sit Pater, et alia Filius, uidebitur aliud principium Spiritus sancti esse Pater et aliud Filius, cum non eadem persona spirans Spiritum sanctum sit Pater et Filius. Item iste terminus principium Spiritus sancti eque indifferenter dicitur de Patre et Filio. Cum ergo dicitur de Patre principium Spiritus sancti est Pater, facta suppositione pro Patre, uere poterit dici, principium Spiritus sancti non  est Filius, cum Filius et Pater sint opposita predicabilia, ut uidetur, quia Pater nec est nec esse potest Filius.

uidetur ergo indefinita hec propositio principium Spiritus sancti est Pater, ut indifferenter accipi possit hoc nomen principium pro Patre et Filio. Quod si dicatur hoc nomen principium non posse accipi, nisi pro persona Patris propter hoc nomen Pater quod in predicato ponitur, secundum illud: Talia erunt subiecta qualia predicata permiserunt, uidetur dandum, principium Spiritus sancti est tantum Pater. Unde infertur; ergo principium Spiritus sancti non est Filius; uel, idem principium Spiritus sancti est Pater et Filius. Item, principium Spiritus sancti est Pater; ergo principium Spiritus  sancti est Pater et Filius; uel est Pater et non Filius. Si est Pater et non Filius, ergo principium Spiritus sancti non est Filius. Si dicatur quod principium Spiritus sancti est Pater et Filius, cum non supponat ibi hoc nomen principium pro essentia, ut dictum est, quia illa non spirat; nec pro persona, quia nulla persona est Pater et Filius, supponit ibi pro personis, et ita habet ibi uim nominis collectiui, cum supponat pro Patre et Filio simul; ergo cum uere dicatur Pater et Filius non sunt Pater, uere dicetur, principium Spiritus sancti non est Pater, nec Filius, in uno sensu hoc nomine accepto in ui collectiui nominis, et tamen principium Spiritus sancti est Pater, principium Spiritus sancti est Filius.

 Sed hec nullo modo uidentur uera, principium Spiritus sancti est Pater et Filius, siue principium supponat pro una persona, siue pro duabus; quod tamen ita potest probari: Principium Spiritus sancti est Pater, principium Spiritus sancti est Filius, principium Spiritus sancti est Pater et Filius; ergo principium Spiritus sancti est Pater et Filius. Item, nulli conuenit predicatum huius propositionis, principium Spiritus Sancti est Pater, cui non conueniat subiectum; alicui conuenit subiectum cui non conuenit predicatum, quia Filio; ergo subiectum eius in uera propositione remouetur a predicato; ergo principium Spiritus sancti non est. Item aut aliquod principium Spiritus sancti non est Pater, aut nullum. Si dicat nullum principium Spiritus sancti non est Pater, et Filius  est principium 85 Spiritus sancti, et in eadem significatione dicitur hoc de Patre et Filio; ergo Filius est Pater. Item nullum principium Spiritus sancti non est Pater, nullum principium Spiritus sancti non est Filius: iste due propositiones sunt uniuersales et uere in quibus predicantur hec duo predicabilia, Pater, Filius, de eodem termino in eadem significatione accepto: ergo alterum eorum ponitur de altero. Item, Pater nec est nec esse potest Filius, et econtrario: ergo isti termini sunt opposita predicabilia. Sed utrique conuenit iste terminus, principium Spiritus sancti, et eis in eadem significatione; ergo est superius ad illa duo; ergo utrique duorum potest particulariter et uere  remoueri ab hoc, principium Spiritus sancti. Item, nullum principium Spiritus sancti non est Pater, nullum principium Spiritus sancti non est Filius, Pater et Filius sunt unum principium Spiritus sancti: ergo unum principium Spiritus sancti est Pater et Filius. Item, non est uerum quod principium Spiritus sancti sit et Pater et Filius, principium Spiritus sancti est Pater, principium Spiritus sancti est Filius; ergo principium Spiritus sancti, uel non est Pater uel non est Filius. Item, aut aliquod principium Spiritus sancti aut nullum est Pater quod sit Filius. Si aliquod, ergo principium Spiritus sancti quod est Pater, est Filius; ergo unum principium Spiritus sancti est Pater et Filius. Si nullum principium Spiritus sancti est  Pater quod sit Filius, et Pater et Filius est principium Spiritus sancti; ergo Pater et Filius non sunt unum principium Spiritus sancti. Multis aliis est ostendere modis quod non supponitur persona illo termino, nisi dicatur quod duo principia Spiritus sancti sunt Pater et Filius, quod nemo audet dicere propter auctoritatem Augustini supra positam, que contradicit.

Si uero dicatur hoc nomen principium ibi supponere relationem, certum est quod non posset tunc poni adiectiue; tunc enim incongrua esset locutio. Sicut incongrue dicitur, albus est homo, si supponit illud adiectiuum adiectiue positum; si uero substantiue ponitur, idem est dicere principium Spiritus sancti est Pater, ac si dicatur, spiratio  qua Pater spirat Spiritum sanctum est Pater. Et ita passim ibi admittetur relatio, quemadmodum si poneretur ibi hoc nomen spiratio, et ita dabitur, principium Spiritus sancti quod est Pater, est Filius, id est spiratio que est Pater est Filius, et principium Spiritus sancti quod est Pater non est Spiritus sanctus, id est spiratio que est Pater non est Spiritus sanctus, nec etiam illa propositio indefinita est, sed singularis. Et hoc dato, nullum uideo accidere inconueniens, nisi quod hoc nomen principium uariat suam significationem in subiecto et in predicato positum. Nam in predicato significat notionem adiectiue, in subiecto substantiue, et ita uariat suam significationem, imo potius modum  significandi, cum eamdem notionem hinc inde significet, sed alio modo hic alio modo ibi.

Aliis uidetur dandum, Pater est principium Spiritus sancti, quia ibi Pater sola notio, sed non econtrario; quia si diceretur, principium Spiritus sancti est Pater, supponeretur essentia cum notione, et esset sensus quod essentia diuina a qua est Spiritus sanctus esset Pater, et ita locutio illa esset positiua falsi, cum non sit ab essentia diuina Spiritus sanctus. Ideo non incongrue dicitur principium Spiritus sancti est Pater. uerumtamen congrue dicitur principium creaturarum est Pater, id est essentia diuina, a qua est creatura, est Pater, quia supponitur essentia cum relatione temporali.

 Solet queri an sit recipiendum, Pater est principium Filii et Spiritus sancti, quod non uidetur, quia alia ratione dicitur Pater esse principium Filii, scilicet generatione, quam Spiritus sancti cuius est Pater principium spiratione. Non est quidem dandum sub una prolatione Pater est principium Filii et Spiritus sancti, sed sub duabus sic, Pater est principium Filii, Pater est principium Spiritus sancti.

Item queritur an Pater et Filius sint unus auctor Spiritus sancti an 86 duo? Si enim sunt unus  auctor Spiritus sancti, ergo sunt una persona. Si uero sunt duo auctores Spiritus sancti, cum idem sit esse principium Spiritus sancti, et esse auctorem Spiritus sancti, uidebuntur duo esse principia Spiritus sancti. uel si sunt duo auctores Spiritus sancti, uidebuntur duabus notionibus spirare Spiritum sanctum. Ideo enim supra negatum est Patrem et Filium esse duo principia Spiritus sancti, ne uideantur alia spiratione uel alio modo spirare Spiritum sanctum quam Filius. Item, si ista duo nomina homo et lapis dicuntur una pars orationis, quia unum et eumdem modum habent significandi, quia tropica est locutio; uidebitur sic quoque quod Pater et Filius sint unus auctor Spiritus sancti, quia eadem ratione dicitur Pater auctor  Spiritus sancti qua et Filius; presertim cum Pater et Filius sint unum principium Spiritus sancti, et idem sit esse principium Spiritus sancti, et esse auctorem Spiritus sancti. Ad quod potest dici quod nil noceret si diceretur Patrem et Filium esse duos auctores Spiritus sancti, nec refertur pluralitas ad modos uel notiones, sed ad personas que eadem notione spirant Spiritum sanctum. Non ideo tamen dandum quod Pater et Filius sunt duo principia Spiritus sancti, quia illud contradicit auctoritas. Quia non dicitur Patrem et Filium esse duos auctores creaturarum, sed unum, nec duo principia Spiritus sancti, sed unum, cum sint unum principium; et hoc sit idem illi, nec ponitur persona  uel essentia hoc nomine, auctor, sed notio tantum, sic et hoc nomine principium. Utrumlibet tamen istorum recipiatur, semper consideranda est causa dicti. Nam, dato singulari, ad modum et notionem singularitas non ad personam est referenda; sin plurale, propter pluralitatem personarum non modorum uel notionum, hoc dicitur.

 Solet etiam queri quare Filius dicatur principium de principio et non Spiritus sanctus, et quid isto predicetur de Filio? Ad quod dicendum quod si hec oratio principium sine principio accipiatur in ui nominis, accipitur pro hoc nomine ingenitus, et sic Pater aliqua notione, scilicet innascibilitate, est principium sine principio, sicut innascibilitate est ingenitus. Si uero habeat uim orationis, per  nominatiuum notatur communis participalitas trium personarum; per ablatiuum uero innuitur modus dandi principalitatem de Patre, quo modo non dicitur principalitas de aliis duabus personis. Idem est ergo dicere principium sine principio, ac si dicatur Pater est Creator uel principium creaturarum, uel essentia diuina a qua sunt omnia, et a nullo est. Sic quoque cum dicitur, Filius est principium de principio, hec oratio potest habere uim nominis, ut idem sit ac si dicatur, Filius est Filius, et probatur eadem notio tunc, hoc uerbo principium de principio, et hoc nomine Filius. Nam hec  circumlocutio ab auctoribus sacre pagine Filio appropriata est. Si uero circumlocutio illa habeat uim orationis, idem est ac si dicatur: Filius est principium creaturarum, uel est diuina essentia, et ipse est de Patre, ut per nominatiuum notetur communis principalitas trium personarum que est diuina essentia; per ablatiuum modus dandi illam principalitatem de Filio, et non de Patre, ita scilicet quod Filius est de Patre unum cum eo principium. Sic ad solam diuersitatem modorum dicendi nolunt quidam referre quod dicitur Pater principium Filii, ut potius sit equiuocatio dicendi quam essendi. Nec secundum eos, cum dicitur, Pater paternitate est principium Filii, notatur per ablatiuum predicatio notionis, sed ratio accommodatur  et probatur ratio theologica, scilicet principalitas, cum dicitur principium Filii, uel principium Spiritus sancti.

Si queratur quare Filius et non Spiritus sanctus nicatur principium de principio, poterit pro ratione sufficere uoluntas auctorum Filio huiusmodi locutiones appropriantium. Quidam tamen uolunt super hoc reddere rationem, quibus uidetur, cum dicitur principium de principio, non per nominatiuum designari communem 87 principalitatem trium personarum, sed eternam relationem, scilicet spirationem; per ablatiuum uero paternitatem; et ita notantur due essentie relationes cum dicitur, Filius est principium de principio. Si autem dicatur, spiratio est principium de principio, per nominatiuum  notatur temporalis relatio, cum Spiritus sanctus non sit principium ab eterno; per ablatiuum eterna relatio: et quia inconueniens uidetur talis iunctura relationum que diuerse sunt rationis quarum altera eterna, altera temporalis, nec sustinet hec prepositio, de, talem iuncturam. Ideo non dicitur principium de principio Spiritus sanctus. Sic igitur secundum eos sic notatur per nominatiuum eterna relatio, scilicet spiratio. Sicut tamen ex supradictis habemus, potest dici quod hec nomina in tali iunctura locutionis, Deus de Deo, lumen de lumine, principium de principio, et huiusmodi personaliter accipiuntur, non relatiue, sed pro relatiuis, ut primo positum dicatur pro persona Filii, secundo positum pro persona Patris; et ita necesse  est accipi cum in subiecto positis huiusmodi appellationibus dicitur principium de principio est Filius. Non enim ibi essentiam potest supponere hoc nomen principium uel relationem, cum nec diuina essentia nec spiratio sit a Patre principio.

Si ita obiiciatur, Spiritus sanctus est principium et non est de principio; ergo est principium sine principio; ergo est Pater: soluitur per interemptionem. Est enim Spiritus sanctus de Patre principium. Unde si inferatur, Spiritum sanctum esse principium de principio, neutrum dandum, nec quod sit principium sine principio, nec quod sit  principium de principio, quia istarum orationum una appropriata est Patri, altera Filio; eo quod Filius primo loco procedit de Patre  sed quia ita est Filius a Patre, quod non ab alio. Spiritus sanctus ita est a Patre quod etiam a Filio. Ob quam considerationem non dicimus aliquem curare si dicat solum Filium esse principium de principio, uel Deum de Deo, siue lumen de lumine; quia solus ut dictum est, a Patre primo loco est.



CAPUT XXXI. De proprietate eterna Spiritus sancti, id est de processione.

 His ita tractatis agendum est de propria Spiritus sancti proprietate, secundum quam dicitur  procedens. In quo notandum quod dupliciter est processio Spiritus sancti, temporalis et eterna. Aeterna est que ineffabilis est qua a Patre et Filio eternaliter et sine tempore processit; et temporalis qua a Patre et Filio ad sanctificandam creaturam procedit. De illa processione que eterna est primo agendum, quia non est susceptus hic sermo nisi de eternis relationibus, postea enim sigillatim tractabitur de temporalibus proprietatibus. Primo igitur queri potest cum Spiritus sanctus uere procedat de Patre et sit de substantia Patris, cur non dicitur natus uel genitus? quod ita soluit Augustinus  : Si Spiritus sanctus Filius diceretur, amborum utique Filius diceretur, quod absurdum est; Filius quippe nullus duorum est nisi patris et matris.

 Queritur etiam cum Spiritus sanctus non  dicitur genitus sed procedens, cur Filius non dicitur tantum genitus, sed et procedens, sicut in Euangelio ipse de se ait: Ego a Patre processi et in hunc mundum ueni . Ad quod dicendum, quia cum Filius procedat a patre processione [generatione], et Spiritus sanctus eterna processione, alio modo dicitur procedere Filius, alio modo Spiritus sanctus. Nam Filius nascendo, Spiritus sanctus non nascendo. Si uero tantum queratur quare magis Filius nascendo quam Spiritus sanctus a Patre procedat, audi Augustinum dicentem  : Distinguere inter illam generationem et processionem nescio, non ualeo, non sufficio. Ac per hoc quia et illa et ista est ineffabilis sicut propheta loquens  de 88 Filio ait: Generationem eius quis enarrabit?  ita de Spiritu sancto uerissime dicitur, processionem eius quis enarrabit? Sufficiat ergo nobis scire et credere quod a Patre sit et procedat Spiritus sanctus, modumque positum supra hominem pie ignoremus. Hoc tamen nobis certum quod hac proprietate refertur ad Patrem et Filium. Nam ab utroque procedit. Quod enim a Filio procedat, testatur Apostolus: Misit Spiritum Filii sui in corda nostra .

 Greci tamen Spiritum sanctum a Filio procedere negant, quia in Euangelio loquens ueritas de  processione Spiritus sancti, mentionem de Patre facit, non de Filio, dicendo: Spiritus qui a Patre procedit ; et quia in principalibus conciliis que apud illos celebrata sunt (in quibus quidem Symbolum ordinatum est, in quo solus commemoratur Pater his uerbis  : Et in Spiritum sanctum Dominum et uiuificantem protectorem ex Patre procedentem et Filio coadorandum et conglorificandum, sancitum est subiunctis anathematibus: Qui aliter docuerit, uel aliter predicauerit anathema sit. Ideoque nos anathematizatos dicunt qui Spiritum sanctum a Filio procedere dicimus; quod enim secundum nos ibi dicitur, qui ex Patre Filioque procedit, alterum a Latinis additum est, id est Filio.

  Sed nos uerba illa determinamus; qui aliud, id est qui contrarium predicauerit; sicut in Epistola ad Galatas : Si quis aliud, id est contrarium euangelizauerit, anathema sit; non dixit, si addiderit: ipse enim Apostolus cupiebat uenire ad quosdam ut quod deesset in fide suppleret. Ad illud uero quod in Euangelio uidetur dici Spiritum sanctum non procedere a Filio, sed a Patre, de quo solo fit mentio, ita respondemus: Quia, quamuis nominetur Pater, non ideo excluditur Filius; quia non dicitur solo Patre. Sed ideo solum Patrem commemorauit, quia ad ipsum etiam solet referre quod ipsius est, quia ab illo habet  . In sensu tamen conueniunt Greci nobiscum, quia recipiunt Spiritum sanctum esse Filii, quod non est aliud quam ipsum  procedere a Filio. Unde etiam quidam eorum doctores unam eamdemque sententiam attendentes, Spiritum sanctum a Filio procedere testati sunt, ut Athanasius  : Spiritus sanctus a Patre et Filio, non factus, nec creatus, nec genitus, sed procedens. Ioannes etiam Chrysostomus in homilia quadam  : Iste est Spiritus sanctus procedens a Patre et Filio qui diuidit bona propria, prout uult.

 Queritur etiam an prius processerit Spiritus sanctus a Patre quam a Filio, uel non? Ad quod ita ratiocinabatur quidam hereticus contra Augustinum: Spiritus sanctus procedit de Patre; ergo nato Filio aut non nato. Si nato Filio, ergo natiuitas Filii precessit processionem Spiritus sancti.  Si uero nondum nato Filio, ergo processio Spiritus sancti precessit natiuitatem Filii. Huic questioni satis puerili respondet Augustinus  : In illa summa Trinitate que Deus est, interualla temporum nulla sunt per que possit ostendi aut saltem requiri, utrum prius de Patre natus sit Filius, et postea de ambobus processerit Spiritus sanctus.

  Solet etiam queri, an plenius uel magis procedat Spiritus sanctus a Patre quam Filio, uel econtrario? Quod ita uidetur Augustinus dicere  : Non frustra in hac Trinitate non dicitur uerbum Dei nisi Filius, nec donum Dei nisi Spiritus sanctus, nec de quo genitum est uerbum et de quo procedit Spiritus sanctus principaliter nisi Deus Pater. Hic uidetur dicere quod Spiritus sanctus principalius a Patre procedat quam a Filio. Quod ideo dicit Augustinus  , quia cum etiam a Filio procedat Spiritus sanctus, idipsum habet a Patre Filius, quia quidquid habet, habet a Patre, etiam essentiam suam. Ideoque omnia que sunt Filii ad Patrem referuntur.

Queritur autem, cum processio Spiritus sancti  sit proprietas per quam distinguitur a Patre et a Filio, an per eam referatur Spiritus sanctus ad Patrem et ad Filium. Quod si est, potest igitur dici Pater Spiritus sancti, et Filius Spiritus sancti. Unde habebitur quod Spiritus sanctus habet Patrem et Filium. Si uero dicatur, 89 habet terminum dici de Deo, secundum essentiam dicitur de Trinitate. Itaque erant Pater et Filius et Spiritus sanctus unus Spiritus sanctus, sicut unus Deus. Ad quod dicendum quod hec oratio Spiritus sanctus, quandoque accipitur, essentialiter ut dicatur de tota Trinitate. Unde Augustinus  : Nullo modo Trinitas potest dici Filius; Spiritus uero sanctus potest dici, secundum quod scriptum est: Deus Spiritus est . Quidam tamen dicunt quod  Pater et Filius sunt Spiritus, non tamen Spiritus sanctus, uel non sanctus. Sumitur et hec oratio Spiritus sanctus in designatione relationis. Unde  Spiritus sanctus, qui non est Trinitas, sed in Trinitate intelligitur, in eo quod proprie dicitur Spiritus sanctus, relatiue dicitur, cum et ad Patrem et ad Filium referatur; relatio tamen non apparet in hoc nomine, apparet tamen cum dicitur donum.

 Et nota quia alia ratione dicitur donum, alia donatum. Nam donum dicitur ab eterno; donatum, ex tempore. Unde Augustinus  . Semper procedit Spiritus sanctus et non ex tempore, sed ab eterno procedit, et quia ab eterno procedebat ut esset donabile, iam donum erat antequam esset cui  daretur. Et nota quod Spiritus sanctus proprie dicitur donum Dei, id proprie caritas, licet hoc unum de tota Trinitate dicatur.

 Quod enim caritas ipsa qua Deum diligimus, uel qua Deus nos diligit Deus sit, audi Augustinum dicentem  : Cum de dilectione fratrem diligimus, de Deo fratrem diligimus. Nec fieri  potest ut ipsam precipue dilectionem non diligamus, qua fratrem diligimus, quia Deus ipse dilectio est. Et ne quis hoc dictum esse putet per causam, sicut cum dicitur, Deus est spes nostra et refugium, quia est causa spei et refugii; audi quid alibi dicat  . Tale est: Tu es patientia mea , quale est, Domine, spes mea ; et: Deus meus misericordia mea . Non autem ita dictum est: Deus caritas mea, sed ita dictum est: Deus caritas est , sicut est dictum: Deus Spiritus est.

 Quod tamen si dicatur, queritur cum caritas magis et minus habeatur, augeatur et minuatur, an Spiritus sanctus augeatur et minuatur, cum caritas sit Spiritus sanctus; sic enim uidetur mutabilis.  Ad quod dicendum quod Spiritus sanctus non recipit in se magis uel minus, nec in se exaltatur uel magnificatur, sed in nobis exaltatur qui eum habemus, et in quo proficimus diligendo et cognoscendo. Unde Augustinus  : Si Spiritus sanctus ab alio magis et ab alio minus non haberetur, sanctus Eliseus sancto Elie non diceret; Spiritus qui in te est, duplo fiat in me . Et alibi  : Probet se quisque quantum caritas in eo proficiat, imo quantum ipse in caritate. Si enim Deus caritas est, nec proficit nec deficit.

 Item, aliquis habet caritatem qui prius non habebat, et caritas est Spiritus sanctus. Ergo aliquis  habet Spiritum sanctum qui prius non habebat eum. Ergo in aliquo est Spiritus sanctus in quo prius non erat, cum tamen ille prius esset. Ad hoc dicimus, quia non omnis habet Spiritum sanctum in quo est Spiritus sanctus. Alioquin irrationales creature eum haberent, sed illi soli habent in quibus est per inhabitantem gratiam. Item dicit Augustinus  : Unde est fides, nisi a quo est dilectio, id est a Spiritu sancto. Ergo sicut fides que est a Spiritu sancto non est Spiritus sanctus, ita dilectio que est a Spiritu sancto non est Spiritus sanctus. Ad quod dicimus quod Spiritus sanctus a se quidem est in nobis; hoc supplendum est. Nam ipse se dat nobis; et ita tam fides quam Spiritus sanctus a se est in nobis. Item Augustinus   : Charitas Dei dicta est diffundi in cordibus nostris , non qua nos ipse diligit, sed qua nos suos dilectores facit. Hic uidetur distingui caritas qua Deum diligimus, ab ea qua ipse nos diligit; et ita cum Deus diligat nos caritate que est Spiritus sanctus, non uidetur quod nos diligamus  eum ea qua ipse nos diligit; et ita cum Deus diligat nos caritate que est Spiritus sanctus, non uidetur quod nos diligimus eum caritate que est Spiritus sanctus, sed caritate creata que est uirtus mentis. Sed nos ita exponimus auctoritatem illam  , ut non distinguatur inter dilectionem illam 90 qua nos diligit, et illam qua eum diligimus, que eadem est Spiritus sanctus. Sed ita, non qua nos ipse diligit, sed secundum quod ea nos suos dilectores facit, ut una etiam intelligatur utrobique dilectio. Item Augustinus  Charitatem uoco motum animi ad fruendum Deo propter ipsum; et se ac proximo propter Deum. Sed ita dicitur caritas esse motus animi, sicut dicitur Deus spes nostra, scilicet per causam; sicut Sapientia in  sacra Scriptura dicitur actus mobilis, certus, incoinquinatus  , cum tamen ipsa non sit aliquid mobile, nisi per causam qua facit nos moueri de uirtute ad uirtutem. Sed cum caritas operetur in nobis actum credendi et sperandi, sicut et diligendi, cur dicitur quod caritate diligimus, et non caritate credimus uel speramus? Cuius quidem patet solutio, quia caritas modum credendi operatur mediante fide uirtute, sicut modum sperandi mediante Spiritu sancto, sed modum diligendi nulla uirtute mediante  . Unde a caritate credimus, speramus, sed non caritate; a caritate diligimus et caritate diligimus.

Quidam tamen imo fere omnes propter uerbum  Apostoli dicentis: Fides, spes, caritas, tria hec: maior autem horum est caritas . Quod genus locutionis incongruitatem intellectus faceret, nisi caritas esset uirtus sicut fides et spes, cum non soleat fieri comparatio per superlatiuum, aut communicatio nisi rerum eiusdem generis, maxime Creatoris ad creaturas. Dicunt hoc nomine caritas duo significari, uirtutem animi que intensior est in quibusdam quam in aliis; et Spiritum sanctum, qui tamen per caritatem solam et improprie dicitur caritas secundum quosdam, sicut spes et misericordia.

 Preter hec etiam dicitur caritas motus illius uirtutis que est in anima. Cum ergo dicitur Deus diligit nos caritate, caritas ibi ad  Deum refertur secundum omnes Catholicos, eum in Deo non sit uirtus, nec qualitas mentis secundum quod Deus. Cum dicitur nos diligimus Deum caritate, non de Spiritu sancto hoc dicitur, sed de uirtute mentis uel motu uirtutis.



CAPUT XXXII. De hoc nomine, Trinitas.


 In quinto genere uocabulorum que de Deo dicuntur continetur hoc nomen Trinitas, quod quasi collectiuum est, cum idem sit dicere Trinitas est Deus, ac si dicatur, tres persone sunt Deus. uidetur tamen hoc nomen Trinitas dici de Deo secundum essentiam, quia est Trinitas ac si dicatur trium unitas  , sed unitas trium est essentia trium, et hoc de Deo dicitur secundum essentiam, cum conueniat singulis personis et eis in summa singulariter non pluraliter. Ergo et Trinitas secundum essentiam dicitur. Ergo quelibet trium personarum est Trinitas, cum sit trium unitas. Ad quod dicendum quod non est idem, Trinitas, et trium unitas;  sed est quedam allusio et etymologia uocabulorum non conuertibilis, sed potius eque ualet hoc nomen huic termino tres persone, sicut dictum est.

Ad quod ita obiicitur: Quidlibet est persona uel non persona, Trinitas est aliquid, ergo persona uel non persona. Si Trinitas est persona, ergo tres persone sunt persona. Si Trinitas est non persona, et est unum solum, ergo Trinitas nil est quod sit persona. Dicunt ergo quidam hoc nomen quandoque accipi distributiue, ut idem sit ac si dicatur: quelibet trium personarum est persona. Aliis uidetur ipsum accipi collectiue nisi quando adiungitur ei hoc nomen totus. Tunc enim et distributiue accipitur. Unde concedunt, tota Trinitas est persona, non  tamen Trinitas est persona. Melius est tamen ut dicatur per se collectiue accipi cum hoc adiuncto totum distributiue et collectiue, ut sit sensus, tota Trinitas est persona, id est tres persone sunt persona et quelibet earum est persona: quorum primum est falsum. Sicut non datur, totus iste populus est homo. Secundum hoc igitur non est dandum, Trinitas est persona. Si uero dicatur, Trinitas est non persona, dicunt quidam tales 91 insinuationes nominum non reperiri in sacra pagina, et ideo non debere induci propter uerborum profanas nouitates . Augustinus tamen, ut supra diximus, sepe his utitur, et ideo si quis nolit recipere, Trinitas est non persona, instet priori argumentationi sic:

Quidlibet est album uel non album, iste populus  [est aliquid]. Ergo est album, uel non album. Item quelibet trium personarum est persona, tota Trinitas est id quod est persona. Ergo tota Trinitas est persona. Fallacia. Iste uidebit quelibet que sunt de numero istorum agminum, iste uidebit ea que sunt illa agmina. Ergo uidebit hec agmina, posito quod nunquam ea uidebit collecta, sed separatim. Item tota Trinitas est id quod est persona, Trinitas est aliquid. Ergo persona uel non persona. Fallacia. Pater et Filius sunt id quod est Pater; Pater et Filius sunt aliquid. Ergo Pater uel non Pater. Item, nichil est persona Patris quod non sit persona Filii, persona Patris est id quod persona Filii, et persona Filii est id quod persona Patris. Ergo persona  Patris est persona Filii, et e contrario. Fallacia. Nomen quod est hec uox album, est hec uox alba; et e contrario, hec uox albus est nomen quod est hec uox alba, et nomen quod est hec uox alba est hec uox albus. Ergo hec uox album est hec uox alba, uel e contrario. Item, diuersa supponuntur his propositionibus persona est Pater, persona est Filius, et eadem supponuntur his, Deus est Pater, Deus est Filius. Igitur uel non diuerse persone sunt Pater et Filius, uel diuersi dii sunt Pater et Filius. Soluendum hic per interemptionem, quia cum dicitur Deus est Pater, Deus est Filius, supponitur diuina essentia.

Sed cum hoc sit, queritur an possit fieri sermo de diuina essentia, quin fiat sermo de persona, scilicet  de Patre, de Filio, de Spiritu sancto? Quod si est, ergo, cum de diuina essentia sit uerum quod sit plures persone, de persona est uerum quod est tres persone. Item, non potest fieri sermo de diuina essentia quin de aliqua persona fiat sermo; de diuina essentia est uerum, quia nec gignit nec gignitur, nec procedit. Ergo de aliqua personarum idem est uerum. Item non potest fieri sermo de diuina essentia, quin fiat sermo de aliqua trium personarum; sed iste terminus diuina essentia non determinat de qua persona, cum indifferenter cuilibet conueniat. Cum igitur hec propositio sit infinita, diuina essentia est Pater; sicut, persona est Pater; uidetur ergo uere dici, diuina essentia non est Pater,  sicut persona non est Pater, ut utrinque intelligatur pro Filio. Si uero dicatur hoc termino supponi tres personas ita quod nulla earum, erit igitur hec falsa, diuina essentia est Pater, quia tres persone non sunt Pater; et idem significabunt he due, Trinitas est Pater, diuina essentia est Pater.

Ad id igitur deducitur ratiocinatio indirecte, ut dicatur posse fieri sermonem de diuina essentia, et non de Patre, nec de Filio, nec de Spiritu sancto; et hoc per hunc terminum diuina essentia, sed cum hac propositione, diuina essentia est Pater, fiat sermo de omnipotenti, et non de Patre, uel de Filio, uel de Spiritu sancto. Ergo de coomnipotenti illo. Item diuina essentia est Pater; hac propositione fit sermo de Deo, non est Deus qui non sit  Pater, uel Filius, uel Spiritus sanctus; hac propositione fit sermo de Deo qui est Pater et Filius et Spiritus sanctus. Ergo hac propositione fit sermo de Deo Patre, uel de Deo Filio, uel de Deo Spiritu sancto. Item, iste sunt due propositiones, Pater est Pater, diuina essentia est Pater, quarum utraque fit sermo de aliquo determinate. Ergo illis duabus de eodem, uel de aliquo una de quo non reliqua. Si dicat de eodem tantum, ergo utraque de Patre, uel neutra. Si de aliquo una de quo non reliqua, sed nil est id de quo fit sermo una, quod non sit de quo fit sermo reliqua; ergo de nullo una de quo non reliqua. Propterea dicunt quidam non esse dandum quod unus Deus sit plures persone, quia oporteret  hoc nomen Deus in subiecto positum ratione propositi, supponere pro una trium personarum; 92 et pro qualibet facta suppositione, falsum esset. Ipsi tamen non negant quin tres persone sint unus Deus, sicut in naturalibus plures uoces sunt unum nomen, sed non unum nomen est plures uoces, quod uidentur affirmare auctoritate Hilarii  qui ad hereticum loquens de uerbis Apostoli ait: Quero nunc in Spiritu Dei, an naturam, an rem nature intelligas, non enim idem est res nature et natura, sicut non idem est homo et quod est hominis; non idem est ignis et quod est ignis, ita non idem est Deus et quod est Dei. Alibi etiam legitur. Qui non distinguit inter personam et naturam aut in diuisionem Arii, aut in confusionem  Sabellii incidit. Quibus quia sufficienter respondet Magister in libro Sententiarum  , et eos fures esse ueritatis per circumstantiam littere arguit, necessarium non duximus hic respondere.

Sed id uolumus ut soluant, si diuina essentia ab eterno est, et ita Deus est, et non est Pater, Filius, uel Spiritus sanctus, quia non est ratio quare magis una persona quam alia. Si enim dicatur quod sit Pater, habetur etiam quod sit Pater et Filius et Spiritus sanctus; uel si est Pater et non est Filius, diuina essentia non est Filius. Est igitur Deus qui non est Pater uel Filius, uel Spiritus sanctus; et ita est quaternitas in Trinitate, non trinitas. Si quis solutionem predictorum uelit sumere,  scilicet similitudinem naturalium, et, ut dicitur, quod quandocunque fit sermo de aliquo, sumpta aliqua eius appellatione, fit sermo de eodem, sumpta qualibet alia appellatione, scilicet cum dicitur, Sequana est hic et alibi, de substantia fit sermo de qua dicitur quod Sequana est hic et alibi; et cum dicitur Sequana currit de aliquo dicitur non quod ipsum currat, sed quod Sequana currat. Ita et cum fit sermo de statua, et dicitur, hec statua est artificialis, de opere [corpore] dicitur quod statua sit artificialis. Si adhibeatur consideratio in huiusmodi, accedunt multa inconuenientia. Primo, quod cum dicitur, diuina essentia est tres persone, de qua fit sermo? cum nulli conueniat hoc nomen persona, cui non conueniat iste terminus  diuina essentia; et ita de persona dicitur quod diuina essentia est tres persone; et si, ea, de persona sit sermo, Ergo de Patre uel Filio uel Spiritu sancto, cum prorsus eidem conueniant isti tres termini diuina essentia, persona, Pater uel Filius uel Spiritus sanctus, et ita de Patre uel Filio uel de Spiritu sancto est uerum, quia diuina essentia est tres persone. Imo cum nulli conueniat iste terminus, diuina essentia, cui non conueniat iste terminus, Pater; et e contrario, quia uterque tantum conuenit diuine essentie. Cum dicitur, diuina essentia est Filius, de Patre fit sermo, et de Patre dicitur quod  diuina essentia sit Filius, ita etiam potest dici quod fit sermo de qualibet trium personarum, cum dicitur diuina essentia est Filius. Item cum nulli conueniat iste terminus Pater, cui non conueniat hoc nomen Filius, quoties fit sermo de Patre, et de Filio; et ita cum dicitur Pater est Pater, de Filio fit sermo, et de eodem dicitur quod Pater sit Pater; ita etiam de Spiritu sancto et de qualibet personarum. Ita etiam cum isti tres termini uni soli conueniant, scilicet Pater, diuina essentia, Trinitas, quia diuine tantum essentie et nulli quod non sit illa; habebitur quod hac propositione, diuina essentia est Pater, fit sermo de Trinitate, et dicitur de ea quod diuina essentia sit Pater et uere, et ita de tribus personis est uerum quod diuina essentia est Pater.  Item de uno solo fit sermo his tribus propositionibus, Pater est Pater, diuina essentia est Pater, Trinitas est Pater. Ergo qualibet earum fit sermo de Trinitate, uel nulla. Quod si est, cum dicitur Pater est Pater, de Trinitate dicitur Patrem esse Patrem, et ita de tribus personis est uerum Patrem esse Patrem, et ita de eodem quia diuina essentia est uerum Patrem esse, et Filium esse. Item his tribus propositionibus fit sermo de uno solo, Pater est, diuina essentia est, Trinitas est; duabus primis fit sermo de Patre, ergo et hac, Trinitas est. Quod si est, uere igitur dicimus de Patre, Trinitatem esse, et ita de Patre esse uerum tres personas esse, et ita Filium esse et Spiritum sanctum 93 esse est  uerum de Patre.

Non uidetur ergo transferenda consideratio dialecticorum ad huiusmodi propter inconuenientia predicta, sed distinguendum est inter personam et essentiam, non quantum ad modum essendi (cum idem sit persona et essentia, quod quidam negauerunt, quos arguit Augustinus sic [ sed quantum ad rationem loquendi et intelligendi. Posito enim nomine persone in subiecto, dicendum est sermonem fieri de persona, non de essentia, licet idem sit persona et essentia, ut cum dicitur, Pater est Pater, posito hoc termino diuina essentia fit sermo de diuina  essentia, non tamen de persona, licet idem sit diuina essentia quod persona. Sicut cum dicitur; iste scyphus ualet decem marchas, cuius opus materiam superat, sermo fit de hoc scypho in quo intelligitur materia cum forma. Non autem fit sermo de hoc argento, licet idem sit hoc argentum quod iste scyphus. Et sicut non haberetur ex alia parte quod fiat sermo de coomnipotenti, ita nec hic fit sermo de cariori, licet pretiosior sit iste scyphus quam hoc argentum, et est qualiscunque similitudo in naturalibus; non enim expressa potest inueniri. Ita igitur distinctio adhibenda est inter personam et  naturam, quantum ad modum loquendi et significandi et intelligendi, sed non ad modum essendi.

Utrum tamen hac propositione, Trinitas est, uel tres persone sunt, fiat sermo de aliquo uel de pluribus. Et si de aliquo, an de eodem, de quo ista, diuina essentia est, dubium esse potest: nec inutiliter inquiritur. Item, diuina essentia est tres persone, ita quod quelibet earum. Ergo diuina essentia est una personarum que ista est, Ergo est una persona: Quod quidam non recipiunt, quia hoc nomen distinctionem notat, et idem esset ac si diceretur, Diuina essentia non est plures persone. Item, persona est rationabilis nature indiuidua essentia. Ita describit Betius in libro De Trinitate  . Sed Pater et Filius sunt due persone. Ergo  sunt due nature indiuidue rationabilis essentie; et est a definitione locus. Sed nostri theologi plerique non habent illam diffinitionem pro authentica, quia magis fuit philosophus quam theologus, et magis ad probabilitatem locutus est quam ad ueritatem. Item Pater et Filius et Spiritus sanctus sunt diuina essentia, hoc dicitur pro particularibus personis. Ergo et cum dicitur, diuina essentia est Pater et Filius et Spiritus sanctus, de pluribus personis fit sermo, et ita iste terminus supponit idem quod hoc nomen Trinitas. Fallacia. Cum dico, albus, alba, album, sunt idem nomen, pro pluribus uocibus hoc dicitur, Ergo cum dicitur, hoc nomen est plures uoces.

Solet queri an diuina essentia possit introduci,  ut loquens, uel ut sermonem suscipiens ut possit dici; ego sum Pater, uel, ego sum Trinitas. Quod si est, ergo illa propositione fit sermo de persona, et ita aliqua propositione fit sermo de diuina essentia qua fit sermo de persona. Item, si diuina essentia introducitur loquens, cum uere possit dicere; ego nec gigno, nec gignor, nec procedo, nec spiro, et ad eam quoque sub eisdem uerbis uere possit dirigi sermo, sic, tu nec gignis nec gigneris, nec spiras nec procedis, poterit et de ea fieri sermo per eumdem tenorem, ut dicatur, iste nec gignit, nec generatur, nec procedit, nec spirat, sed certum est hic fieri sermonem de persona. Ad quod dicendum quod non ita potest introduci diuina essentia loquens uel sermonem  suscipiens, quia hoc soli persone conuenit, potest tamen de ea fieri sermo, licet non de persona: uel, etiamsi introduceretur ut loquens, oporteret hoc pronomen ego in neutro genere poni; similiter hoc pronomen tu. Unde in tertia quoque persona oportet dici istud, et non iste ut de essentia, non de persona sermo fieret.



94 CAPUT XXXIII. De habitudine horum predicabilium Pater, Filius, Spiritus sanctus; an etiam hec propositio sit singularis, Deus est.

 De habitudine quoque istorum predicabilium,  Pater, Filius, Spiritus sanctus, diuina essentia Trinitas, et huiusmodi, dubitari potest. Quod hec sint opposita, Pater scilicet et Filius, facile uidetur ostendi sic. Pater nec est, nec potest esse Filius, et e contrario; ista predicabilia se habent aliquo modo. Ergo sunt opposita, et de eis ponitur hoc nomen Deus, et in eadem significatione. Ergo illa continentur sub eo, et omnia illa predicantur in quid. Ergo hoc predicabile Deus est genus uel species, et illa sunt indiuidua, Pater, Filius, Spiritus sanctus. Quod ita uidetur dicere Ioannes Damascenus  : Commune autem substantia est, particulare uero hypostasis. Particulare autem dicitur non quod partem nature habeat, sed numero. Numero enim et natura dicuntur differre hypostases.  Item alibi  ; Substantia significat communem et circumplectiuam speciem homoiden [], id est similium specie hypostaseon, id est personarum, ut puta Deus homo. Hypostasis autem indiuiduum demonstrat, scilicet Patrem Filium, Spiritum sanctum. Hic aperte uidetur uelle quod Deus sit uniuersale, et Pater et Filius et Spiritus sanctus sunt indiuidua. Quod ita improbat Augustinus  , quia tunc non singulariter sed pluraliter participarent indiuidua suo uniuersali, ut diceretur Pater, Filius et Spiritus sanctus sunt duo dii uel tres, non unus Deus, sicut non dicitur Socrates et Plato sunt unus homo, sed duo homines. Ex quo non uidetur posse probari quod Pater et Filius sunt paria predicabilia, quia nulli conuenit unum cui non conuenit  reliquum, cum utrumque diuine essentie; et nil est Pater quod non sit Filius: et e contrario. Ergo ista predicabilia sunt paria. Quod si est, ergo Pater et Filius, uel e contrario. Ad hoc dicendum quod huiusmodi predicabilia nulla habitudine sese respiciunt, nec enim sunt paria uel opposita, nec excedentia et excelsa, nec pars et totum, cuiusmodi multa in naturali facultate inuenies, ut, animal quod fuit, et animal, et multa alia.

Quod ergo dicit Ioannes Damascenus, non ita accipiendum ut uniuersalia et indiuidua ita accipiantur sicut in philosophicis disciplinis; sed per similitudinem eorum locutus est. Nam sicut ibi uniuersale dicitur quod ponitur de pluribus; indiuiduum  uero quod de uno solo; ita essentia diuina dicta est uniuersale, quia de omnibus et singulis dicitur separatim; et Pater singulare uel indiuiduum per eamdem similitudinem dicitur  : Augustinus uero uidens maiorem dissimilitudinem quam similitudinem, ab excellentia Trinitatis predicta remouet.

Si queratur an hoc predicabile, Deus, sit uniuersale uel indiuiduum neutrum hic admittendum: Quod autem Ioannes Damascenus dicit Patrem et Filium differre numero, sane intelligendum. Nam differre numero dicitur aliquid ab alio, quia non est illud nec aliquid quod sit illud uel in illo. Non ita dicitur Pater  differre  Filio numero, quia Pater est id quod Filius et est in Filio: sed dicitur ab eo differre numero, quia uenit in connumerationem cum eo cum possit dici Pater et Filius et Spiritus sanctus sunt tres, sunt duo. uidetur tamen hoc predicabile, persona, esse uniuersale sub quo contineantur Pater et Filius et Spiritus sanctus, quia cum in eadem significatione dicatur hoc nomen de illis et pluraliter, non singulariter dicatur, Pater, et Filius et Spiritus sanctus sunt tres persone , diuina essentia  si sunt Pater et Filius et Spiritus sanctus persone, sunt essentie. Item nulli conuenit hoc nomen persona, cui non hic terminus diuina essentia, et e contrario. Ergo a quocunque remouetur iste terminus persona, et ille; sed iste terminus persona ab hoc termino Trinitas remouetur. Ergo ab eodem iste terminus diuina essentia. Item, nulli conuenit hoc nomen persona, cui non conueniat iste terminus diuina essentia et e contrario. Ergo quidquid remouetur ab hoc particulari persona, et ab hoc termino diuina essentia. Sed persona non est Pater, ergo diuina essentia non est Pater; et sic ista propositio est indefinita diuina essentia est Pater.

 Ad hoc dicendum quod nulla habitudine sese respiciunt ista personalia [particularia]. Non enim exigenda est hic illa habitudo quam assignant dialectici, quemadmodum si nullum nomen esset nisi hoc nomen albus, et iste uoces essent albus, alba, album, non esset hoc particulare nomen uniuersale uel indiuiduum. Quod uero dicitur, quia quicunque conuenit unum et reliquum, et e contrario. Ergo quidquid remouetur ab uno et a reliquo, fallacia. Cuicunque conuenit iste terminus animal, conuenit iste terminus animal quod fuit. Ergo quidquid remouetur ab uno et a reliquo.

Item Pater est unus unitate, Filius est unus eadem unitate, Pater et Filius sunt unum. Ergo  sunt unus: quod supra ostendimus esse falsum. Item Pater et Filius sunt duo, Pater est unus unitate, Filius est unus unitate. Ergo Pater est unus alia unitate quam Filius. Item, Pater et Filius et Spiritus sanctus sunt tres. Ergo ternarius est in eis. Ergo aliquid est subiectum illius ternarii, uel aliqua: si aliquid, ergo aliquid est tria; si aliqua, et illa sunt Pater et Filius et Spiritus sanctus. Ergo illi sunt tria  . Ad hoc dicendum, quod nomina numeralia in Deo nil ponunt, sed excludunt. Nam cum dicitur, Deus est unus, sensus est, id est, non est multi dii; quod ita dicit Ambrosius   : Cum Deum dicimus unum, unitas excludit multitudinem deorum, non quantitatem Deo ponit; quia nec numerus, nec quantitas in Deo est.

Sed dicet aliquis: Ergo in eodem sensu dicitur, Pater et Filius sunt duo, Pater, et Filius, et Spiritus sanctus sunt tres, quia utrobique excluditur quod non sint unus tantum. Ad quod dicendum quod plus excluditur per tres; excluditur enim quod non sit unus tantum, nec tantum duo. Minus per duo, tunc enim excluditur quod non sit tantum unus nec plures quam duo. Hoc etiam debes intelligere; alioquin Pater et Filius et Spiritus sanctus essent duo, quia non sunt unus tantum.

 Item cum dicitur, Deus est trinus; aut de persona, aut de essentia fit sermo: si de persona, ergo uerum personam esse trinam: et ita Pater est trinus; si de diuina essentia est sermo, ergo diuina essentia est trina, ergo triplex: quod negat sic Augustinus  : Non quia Deus dicitur trinus uel Trinitas, ideo triplex est putandus. Potest etiam queri quid predicet hoc nomen trinus, an sit tantum exclusiuum, sicut hoc nomen unus; quod quidem iudicio maiorum discutiendum relinquimus. Item tres persone sunt in diuina essentia. Ergo Trinitas est in diuina essentia, et diuina essentia est in tribus personis: Essentia Dei ut unitas Dei qui proprie  dicitur unum. Ergo unitas est in personis, et ita  habebitur quod Trinitas est in essentia et unitas in personis; et e contrario dicatur, Trinitas est in personis, unitas est in essentia. Ad quod dicendum quod ita intelligenda est hec locutio, Trinitas est in personis, unitas est in essentia, id est una est essentia et tres sunt persone: nec est dandum quod Trinitas sit in essentia. Nam uideretur dici quod tres essent essentie. Fallacia. Charitas est diuina essentia, et diuina essentia est in diabolo. Ergo caritas est in diabolo.

 Item queritur an sit dandum, solus Pater est Deus: Quod quidem uerum est, si non intelligatur excludi persona uel essentia; nec uidetur excludi persona cum dicitur solus Pater, propter unitatem essentie que est inter Patrem et Filium  et Spiritum 96 sanctum. Si uero excluderetur persona, falsum esset. Item queritur an sit concedendum Pater est solus Deus, ut uidetur dicere Augustinus quod hoc soli Trinitati conueniat, quia sola est solus Deus, non Pater, non Filius, non Spiritus sanctus, quod ita uidetur tradere  : Si interroget quis Pater solus utrum sit Deus. Quomodo respondebitur non esse, nisi forte dicamus esse quidem Patrem Deum, sed non esse eum solum Deum; esse autem solum Deum dicamus Patrem et Filium et Spiritum sanctum. Quidam tamen uolunt  intelligere solum in subiecto. Alibi  uidetur dicere contrarium, ubi ait: Quoniam ostensum est quomodo dicatur solus Pater, solus Filius, consideranda est illa sententia qua dicitur non solum Patrem esse solum uerum Deum, sed Patrem et Filium et Spiritum sanctum. Ibi enim aperte dicit Patrem esse solum Deum, quia nisi Pater esset solus Deus, incongrue diceretur, non solus Pater est solus Deus, sicut incongrue diceretur, non solus Iudas est malus, nisi Iudas esset malus.

Post hec queritur utrum, cum idem sit essentia Dei quod Deus, et recipiatur una essentia trium personarum, sit dandum unus est Deus trium personarum. Quam locutionem in sacra Scriptura non inuenimus, quia ex ipsa iunctura locutionis uideretur  aliqua subiectio esse trium personarum ad Deum, sicut cum dicitur Deus Abraham. Sicut econtrario, cum idem sit Deus et essentia, non dicitur una est essentia Iudeorum et Christianorum, cum tamen dicatur unus est Deus Iudeorum et Christianorum.



CAPUT XXXIu. De hoc nomine, Creator, et similibus; an predicent essentiam, uel relationem, uel neutrum.

 Sunt alia nomina que de Deo dicuntur ex tempore, ut Creator, Dominus, principium, sicut ibi accipitur: Principium, qui et loquor uobis , et significant relationes temporales que in creaturis sunt, non in Creatore. De quibus primo  occurrit questio, quid predicent cum dicitur, Deus est Creator, Deus est Deus omnium, quia sicut aliquid predicant, ergo temporale, uel eternum: si temporale, ergo aliquod temporale est in Deo; si eternum, ergo Deus ab eterno est Creator. Ergo ab eterno est aliqua creatura cuius est Auctor, uel Creator. Item si hoc nomen Creator eternum aliquod predicat, ergo essentiam uel notionem, sed manifestum est quoniam nullam illarum quinque notionum predicat quas supra distinximus, nec aliam, quia non est alia qua sit eterna. Ergo predicat essentiam diuinam. Sed Deus potuit non esse Creator. Ergo potuit non esse Deus. Ad hoc dicunt quidam quod huiusmodi nomina potentiam diuinam significant communiter quodam respectu creaturarum, et eam predicant. Et ita  Deus ab eterno est Creator, id est essentia diuina, cuius uoluntate omnia de non esse prodierunt ad esse, et inducunt auctoritatem ab illo loco: Qui ascendit super occasum, Dominus nomen illi , id est omnipotens. Et Ambrosius: Deus et Dominus nomen est potestatis, non est nature. Si uero ita inferatur, Deus ab eterno est Creator, ergo ab eterno est aliqua creatura. Ipsi bene putant se instare per expositionem sic: Deus ab eterno est ille cuius causa omnia de non esse prodierunt ad esse. Ergo ab eterno est aliqua creatura.

Alii tamen dicunt hoc nomen, Dominus, secundum  quod dicitur a dominio, significare essentiam diuinam; et ita ibi accipitur, et sic ab eterno Dominus est. Dicitur etiam a dominando, et secundum hoc relationem temporalem significat que est in creatura, et ex tempore Deo conuenit. Si hoc nomen tamen significaret temporalem relationem, non ideo tantum minus uerum esset secundum Ambrosium ipsum significare potentiam Dei, id est innuere. Nam et dictum de homine potentiam facit intelligi. Secundum hos nil predicatur cum dico, Deus est Dominus, nisi sola appellatio relatiua 97 per quam refertur ad creaturas; imo magis creatura ad Deum. Nam illa relatio in creatura est, non in Creatore. Sed per hoc non ab eterno Deus est creator, uel Dominus, uel principium, sed ex tempore, ut ita  dicit Augustinus  : Si Dominus non dicitur nisi cum habere incipit seruum, etiam ista appellatio ex tempore relatiua est Deo. Non est enim sempiterna creatura, cuius Dominus est. Ergo Dominum esse non habet sempiternum, ne cogamur dicere creaturam sempiternam.

Sed ad hoc obiicitur, cum dicitur Deus est creator, de Deo fit sermo et locutio tantum affirmatiua est: ergo aliquid Deo attribuitur, ergo temporale uel eternum: si eternum, ergo ab eterno est Creator, si temporale et tantum uera est propositio, ergo temporale est in Deo. Item cum dico Deus est creator, nichil attribuitur Creatori, sed creature: ergo de creatura et non de Creatore fit sermo. Mirum enim  uidetur si de alio fieret sermo, et alii fieret attributio. Item cum dicitur, Deus creator, de aliquo dicitur quod sit Creator, uel de nullo: si de Deo, ergo Deo attribuitur esse Creatorem et uere: ergo Deo conuenit esse Creatorem. Unde potest queri, an hoc sit ei temporale, uel eternum? eternum non est, quia non est ab eterno Creator: si temporale, ergo temporale in Deo est. Ad quod dicunt quidam non esse mirum si de Deo fiat sermo, et nil ei attribuatur per predicationem, sed alii, id est creature. Nam et cum dico, Cesar laudandus est, uel dignus laude, Cesari nichil attribuo, quia nichil ei conuenit cum modo non sit, et tamen locutio tantum est affirmatiua, innuitur tamen illa locutione quod Cesar fuit  strenuus imperator.

Aliis melius uidetur quod hoc nomen essentiam diuinam predicat, et relationem in creatura esse significat qua refertur creatura ad Creatorem; non tamen Deus ab eterno est Creator, sed ex tempore. Nam in huiusmodi  inspicienda principalis significatio diuine essentie; quantum ad iudicium ueritatis et falsitatis, intendenda est consideratio ad secundariam significationem. Unde non ab eterno est Creator, quod dico propter relationem que est in creatura, et quamuis potuerit non esse Creator, non ideo potuit  non esse Deus, cum significatur diuina essentia hoc nomine prescius.

uidetur tamen quod ab eterno sit Creator, quia hoc uerum Deum esse ab eterno est et est a Deo, non per filiationem sicut Filius, nec per processionem sicut Spiritus sanctus: ergo per creationem, quia non est alius modus; ergo hoc uerum ab eterno est creatura, ergo Deus ab eterno est Creator, et ita Spiritus sanctus ab eterno est principium, cum idem sit principium et Creator. Dicunt ergo quod insufficiens est illa enumeratio. Et cum hoc uerum sit ab eterno, non tamen est eternum, quia esse ab eterno, est nunquam incepisse. Esse eternum, est ita esse, quod nichil sit ei preteritum, nil futurum: quod soli Deo conuenit, sed omnia ei  presentia.

Sed dicet aliquis, cum omne uerum sit a Deo sicut etiam dicit Augustinus: Et hoc uerum ab eterno est principium huius mundi, et ita Spiritus sanctus est principium ab eterno, quod supra negatum est. Ideo querendus subtilior solutionis modus, qui non potest reperiri, nisi per definitionem comprehendatur quid sit uerum; cuius quidem rei certitudinem nondum audiuimus. Item, idem est Deo uelle et facere, uelle Dei est eternum: ergo et facere eius est eternum, ergo Deus ab eterno fecit aliquid. Ideo dicunt quidam predictam locutionem esse tropicam, et ita intelligendam, idem est Deo uelle et facere, id est de sua propria uoluntate sine exteriori adminiculo facit quod facit. uult enim aliquid  et statim fit illud. Alii dicunt quod proprie hoc dicitur. Idem enim predicatur siue dicatur, Deus uult hoc, siue dicatur Deus facit hoc, scilicet essentia diuina. Cum dico, Deus facit hoc, id est Deus uult ut hoc modo fiat uel sit. Item idem est creaturam esse creatam a Patre, et esse a Patre, omnia 98 sunt creata a Patre: ergo omnia sunt a Patre. Unde sic, omnia sunt a Patre et omnia a Filio: ergo omnia per Patrem et omnia per Filium. Omnia sunt a Patre per Filium: ergo omnia sunt a Filio per Patrem, quod non conceditur, ne uideatur auctoritas respectu Patris esse in Filio. Fallacia. Ego habeo hanc prebendam et ab episcopo et a capellano qui me inuestiuit et pro me intercessit, et per  capellanum habeo ab episcopo: ergo a capellano per episcopum. Non uidetur enim quod ipse episcopus intercessisset, cum ipse dedit.

Item queritur quid predicetur cum dico, Deus est in omni creatura, an essentia, an relatio? non essentia, quia non ab eterno est in creatura. Et potest dici quia essentia diuina cum quodam respectu qui est in creatura, sicut dictum est quod dicitur Deus est creator.

Et nota quod si quis uelit probare Deum ab eterno esse creatorem, quia essentia diuina ponitur cum dicitur Deus est creator, eadem ratione potest  dici quia Deus ab eterno creauit mundum, si essentia diuina ibi illo uerbo predicetur: si enim nil illa propositione predicetur, oportet redire ad illam mediam opinionem, qua dicitur solam appellationem predicari cum dicitur, Deus est Dominus, et est quelibet istarum propositionum satis probabilis, nec contra fidem in aliquo, dum tamen ea que suscepta sunt ad sustinendum, seruentur secundum modum.



CAPUT XXXu. De uisibili missione Spiritus sancti.

 Preter predicta uocabula que de Deo dicta significant relationes, sunt quedam que similiter ex tempore Deo conueniunt et relationem temporalem significant ut missus, datus, et huiusmodi, que in  hoc differunt a predictis, quia cum predicta dicantur de tota Trinitate, huiusmodi uocabula uel de una persona dicuntur uel de duabus, ita quod non de tribus. Non enim Pater missus dicitur, cum hoc et de Filio et de Spiritu sancto dicatur. Est autem duplex missio Filii  scilicet uisibilis et inuisibilis. uisibilis, qua humana natura mundo innotuit, de qua Apostolus dicit: Misit Deus Filium suum , etc. Et est alia missio inuisibilis qua ex tempore, cuiusquam mente percipitur Filius; que missio dicitur inuisibilis, quia non apparet in natura aliqua creata. Prima missio tantum semel facta est, secunda toties fit, quoties contigit aliquem notitia  et uita Deo appropinquare. Prima facta est in mundum, quia tunc uisibilis mundo apparuit; secunda fit in homine. Non enim  ideo dicitur Filius mitti in mundum si per gratiam accedat alicui ad illuminandum. Unde Augustinus ait  : Non ex eo quod de Patre natus est Filius, missus dicitur, sed uel ex eo quod apparuit mundo uerbum caro factum, uel ex eo quod cuiusquam mente percipitur. De hac missione, quia eadem est que et Incarnatio, plenius postea agendum, hoc solo hic determinato.

An Filius sit missus a Spiritu sancto? quod uidetur, aliter enim diuisa essent opera Trinitatis. Si enim mittitur Filius a Spiritu sancto, minor est Filius Spiritu sancto secundum quod ab eo mittitur,  quod constat esse uerum, cum dicat Isaias: Misit me Dominus et Spiritus eius . Dicit enim Augustinus  quod Christus, secundum quod homo, minor est et Patre et Spiritu sancto, et seipso secundum quod Deus. Unde in forma Dei unigenitus Dei equalis est Patri, in forma serui minor est seipso. Ergo  cum uidetur dicere ueritas in Euangelio: Ego a meipso non ueni , ita intelligendum est; Ego secundum humanam illam formam quam aspicis non operatus sum incarnationem, imo secundum diuinam naturam. Quam expositionem notat hoc pronomen  ipso ibi positum. Nihil amplius hic determinandum de inuisibili missione 99 Filii. De uisibili autem dicendum, sed quia illa communis est et Filio et Spiritui sancto  ideo et de illa uisibili missione Spiritus sancti non expediamus, ut postea de inuisibili missione utriusque dicatur.

 Notandum ergo quia preter illam eternam missionem qua procedit Spiritus sanctus a Patre et Filio, duas habet missiones temporales, unam que fit uisibiliter, alteram inuisibiliter. uisibiliter autem mittitur Spiritus sanctus quando per alicuius rei extrinsece signum manifeste ostenditur infundi cordibus fidelium  , sicut in die Pentecostes per linguas igneas capitibus apostolorum supereminentes  , et in die Epiphanie per columbam descendentem supra Dominum in Iordane a Ioanne baptizatum . Hic primo queritur, an Spiritus sanctus magis esset in columba ipsa, uel alio modo, quam in aliqua alia re. Si enim aliquo modo in ea erat quo non in aliis rebus, et nullo modo potest Spiritus sanctus esse in aliqua re nisi per essentiam, aut gratiam, aut unionem. Cum in omni re sit per essentiam, erat ibi alio modo quam per essentiam. Quod si per gratiam, ergo illa columba Deum diligebat. Nam hoc est esse per gratiam ut faciat illum in quo est Dei dilectorem. Si per unionem, ergo illa columba erat Spiritus sanctus. Si uero nullo modo erat in illa columba quo  non esset in quolibet alio, quomodo dicitur apparuisse in columba uel in igne magis quam in alio corpore? Ad hoc dicendum quia nullo modo erat in illa columba quo non esset in qualibet re, quia non erat ibi nisi per essentiam; sed ad aliquid erat ibi ad quod non in aliis rebus; scilicet ad significandum quod Spiritus sanctus in cordibus illorum infunditur, super quos huiusmodi signa proueniunt.

Item queritur, an Spiritus sanctus secundum illum temporalem missionem minor sit Patre et Filio, sicut supra diximus, quod Filius secundum quod uisibiliter mittitur a Patre minor est eo. Ad quod dicendum quod non ideo minor est Spiritus sanctus quam Pater quia missus est ab eo, licet de Filio hoc uerum sit. Filius  enim ita apparuit in carne  quod fuit homo; et carnem cum anima in unitatem persone sibi uniuit. Spiritus uero sanctus, etsi in substantia creature apparuit, ut in columba uel in igne, neutram in unitatem persone sibi uniuit. Non enim factus est Spiritus sanctus columba uel ignis, non incolumbatus, uel ignitus sicut Filius est humanatus uel incarnatus. Ideo cum Filius sit minor secundum humanam naturam Patre, non tamen Spiritus sanctus est minor Filio aut Patre secundum igneam aut columbinam naturam, quia neutrum assumpsit, nec etiam natura sua est minor Patre uel Filio, cum sit tantum eiusdem nature cum utroque;  quod ita dicit Augustinus  : Non ita assumpta est creatura illa in qua apparuit Spiritus sanctus, ut caro illa uel humana forma quam assumpsit Filius. Non enim Spiritus sanctus columbam illam, uel ignem illum sic beatificauit, aut in unitatem persone coniunxit. Item Spiritus sanctus apparuit in columba, et indiuisa sunt opera Trinitatis. Ergo et Pater et Filius apparuit in columba. Sed constat hanc illationem esse falsam, quia cum prius proponitur quid, postea assumitur quale. Cum dico, Spiritus sanctus apparuit in columba, duo innuuntur; et quod Spiritus sanctus sit infusus, et quod columba esset signum missionis illius, quorum utrumque uerum. Cum uero dicitur: Filius apparuit in columba, duo similiter innuuntur, et quod Filius sit  missus, et quod columba esset signum illius missionis; quod ultimum falsum est. Fallacia. Filius est incarnatus, et indiuisa sunt opera Trinitatis. Ergo Trinitas est incarnata. Item tota Trinitas operata est apparitionem Spiritus sancti; Spiritus sanctus apparuit in columba, ergo et tota Trinitas. uel, tota Trinitas operata est passionem uel generationem Filii; Filius est passus uel generatus. Ergo tota Trinitas passa uel generata.

Sed dicet aliquis, cum non possit infundi una persona sine aliis, cum 100 Spiritus sanctus sit infusus in linguis igneis, nunquid ita est infusus, quod Pater uel Filius, cum eo, secundum uerbum ueritatis quod dicit: Ego et Pater ad eum ueniemus, et mansionem apud eum faciemus . In quo  intelligitur Spiritus sanctus, ut habetur in Glossa super illum locum. Quod si est infusa quelibet personarum cordibus apostolorum in illa apparitione, ergo tota Trinitas est infusa in linguis igneis. Ad quod dicendum quod potest intelligi hec prepositio in, temporaliter, ut sit sensus, tota Trinitas est infusa linguis igneis, id est dum lingue ignee super eos descenderent, uerum; si uero ita, tota Trinitas est in linguis igneis, id est tota Trinitas apparuit in linguis igneis, id est quod lingue ignee essent signum missionis totius Trinitatis, falsum est, quia non erant signum nisi missionis Spiritus sancti. Unde recipimus, Spiritus sanctus infusus est in linguis igneis et apparuit in eis. De Trinitate uero  dandum quod infusa est in linguis igneis, non tamen quod apparuit in linguis igneis. Nam apparere, duo notat, et infusionem et signum; sicut tota Trinitas iudicabit, nec tamen tota apparebit.

At queret aliquis, si lingue ignee descendentes fuerunt signum missionis Spiritus sancti, et tunc etiam infusa est tota Trinitas, cum una persona non poterat infundi sine aliis; cur non illarum linguarum descensus fuit signum missionis totius Trinitatis, ut dicatur et Pater in columba et in igne et Filius apparuisse, sicut Spiritus sanctus? Ad quod dicendum puto quod propter similitudinem hoc dictum  est, quia Spiritus sanctus antonomastice caritas dicitur, et ignis consumens , quia secundum illud, Deus noster ignis consumens, consumit uitia et inflammat cor nostrum ad diligendum Deum  . Unde: Cor nostrum ardens erat in uia, etc. , et in linguis, ideo quia loqui linguis  donum est Spiritus sancti. Item usu lingue sibi sociantur homines, et Spiritus sanctus, qui est amor Patris et Filii, Deus est pacis, non dissensionis; et per caritatem, que in eo datur, sibi inuicem homines sociantur: ideo plus dicitur apparuisse in forma lingue, quam in alia. Similiter columba inter animalia simplicius, et simplicitas, siue bonitas uel humilitas in Trinitate Spiritui sancto attribuitur. Ideoque  columba magis dicitur fuisse signum missionis Spiritus sancti quam Patris uel Filii.



CAPUT XXXuI. De inuisibili missione Filii et Spiritus sancti.

 Hoc igitur determinato quod nostre memorie occurrit de uisibili missione Spiritus sancti prout ipse Spiritus sanctus in sacre Scripture lectione nobis ministrauit, dicendum est de inuisibili missione eiusdem. Tunc ergo inuisibiliter mittitur Spiritus sanctus, quando anime humane per gratiam infunditur, ita etiam infunditur Pater, infunditur et Filius, quia nulla personarum sine altera infunditur. Distinguitur tamen a quibusdam inter temporalem infusionem Patris, et eam que est Filii,  et eam que est Spiritus sancti. Spiritus enim sanctus mitti uel infundi dicitur proprie temporali et inuisibili missione, cum anime humane per gratiam ita datur ut eam Deum diligere faciat, siue anima illa Dei habeat cognitionem siue non; siue habeat potentiam perseuerandi, siue non, Filius dicitur mitti, quando a quoquam mente incipit cognosci  siue ille qui cognoscit, habeat Deum per inhabitantem gratiam, siue non; siue perseueret, siue non, Pater dicitur infundi quando ita datur homini ut possit in bono perseuerare; et iste tres missiones uel infusiones temporales ex eo uidentur sumpte, quia Patri potentia, Filio sapientia, Spiritui sancto bonitas attribuitur. Ideo Pater proprie infundi dicitur  quando homo potens est in bono perseuerare, Filius quando homo habet notitiam Dei, Spiritus sanctus quando homo incipit per 101 gratiam esse bonus. Non tamen potest infundi Pater dando potentiam perseuerandi, quin et infundatur Filius et Spiritus sanctus, cum sit una et eadem potentia; nec Filius dando scientiam, quin Pater et Spiritus sanctus, cum sint una sapientia; nec Spiritus sanctus dando gratiam uirtutum, quin Pater et Filius, cum sint una bonitas. uidentur ergo secundum huiusmodi distinctionem tres esse temporales missiones inuisibiles un iuscuiusque personarum, ut dicatur Spiritus  sanctus infundi uel dari, quando datur homini gratia diligendi; quod est quasi proprium Spiritus sancti; et quando homo mente accedit ad cognitionem Dei, quod est quasi proprium Filii dare; et quando homo confirmatur in perseuerantia bonorum operum, quod dare est quasi proprium Patris. Non dico proprium quia nil facit una persona sine altera.

Secundum hoc accidit Spiritum sanctum dari ei qui nullam habet uirtutem, qui non habet caritatem, quia datur ei cognitio Dei, cum tamen non dicatur aliquis habere Spiritum sanctum, scilicet si non habeat per inhabitantem gratiam; nec alicui datur Spiritus sanctus, nisi diligat Deum et ei qui caritatem habet. Aliter enim diceretur dari infideli qui nullam habet de Deo cognitionem. Ideoque  non uidentur predicte distinctiones approbande; et, licet in omni re sit tota Trinitas per essentiam, non tamen dandum aliquid habere Spiritum sanctum uel Patrem, uel Filium, nisi habeat per gratiam caritatis, siue habeat per cognitionem uel perseuerantiam, siue non. Quod ergo dicit Augustinus  : Tunc mitti Filium cum cuiusquam mente cognoscitur; intelligendum est de cognitione deuotionis. Licet enim aliquis cognitionem habeat modo de Filio, et si prius non haberet illam, non ideo dicitur ei mitti, nisi caritatem habeat. Eadem enim ratione diceretur mitti Spiritus sanctus, quia nemo habet cognitionem de una persona sine alia. Unde: Philippe, qui uidet me,  uidet et Patrem . Et illis solis et omnibus datur, mittitur, uenit tota Trinitas, qui eam habent per gratiam: et sic una sola est missio Spiritus sancti communis Spiritui sancto cum Filio. Utrum autem Pater mittatur, postea determinabitur.

Prius tamen respondetur his qui contendunt non Spiritum sanctum dari uel mitti, sed eius gratiam, et tunc dicitur mitti Spiritus sanctus, cum eius gratia homini datur  , nec eius temporalis missio aliud est quam gratie infusio et uirtutis largitio, quod uolunt habere auctoritate Bede, qui in homelia quadam ait  : Cum Spiritus sancti gratia hominibus datur, Spiritus sanctus dari dicitur. Mittitur a Patre, mittitur a Filio; procedit a  Patre, procedit a Filio. Eius enim missio est eius processio. Quasi diceret Beda: ob hoc solum dicitur dari Spiritus sanctus, quia eius gratia hominibus datur; non quod ipsa persona hominibus mittatur. Item Spiritus sanctus est in humana anima, antequam gratia Spiritus sancti infundatur; et nil nisi gratia Spiritus sancti. Ergo nichil preter hanc gratiam modo est in hac anima quod prius non esset in ea. Ergo nil preter hanc gratiam est infusum huic anime, quod prius non esset infusum: quod forte uerum est, quia Spiritus sanctus, qui modo infusus est per gratiam, prius  erat infusus per essentiam. Sed tamen infertur: Ergo nil preter hanc gratiam modo est datum huic anime quod prius non esset ei datum, quod etiam potest admitti, quia, licet Spiritus sanctus sit datus huic anime qui prius non erat datus, datio eius non excluditur per hanc distinctionem preteriunctam cum nomine gratie quam dat Spiritus sanctus. Sicut cum dico: nichil preter uocem sacerdotis auditur a me, non excluditur sacerdos, cuius uox est. Si tamen inferat: Ergo nil quod non sit hec gratia, modo datur huic anime quod non prius esset ei datum; uel, nil quod non sit hec gratia habetur ab hac anima quod non prius haberetur ab ea. Fallacia. Nihil preter sacerdotem auditur a me. Ergo nil quod sit uox sacerdotis.

 Item aut aliquid quod non est gratia modo est in hac anima quod prius non erat in ea, aut nil. Si dicat affirmationem, 102 non poterit dici de alio quam de Spirtu sancto, et ita Spiritus sanctus prius non erat in hac anima, quod falsum est; quia erat in ea per essentiam. Si dicat: Nihil quod non sit gratia est in hac anima quod prius non esset in ea. Ergo nil quod non sit gratia datur huic anime quod prius non esset datum; aut aliquid ei datur quod prius erat in ea; quod uerum est. Nam Spiritus sanctus ei datur, ei mittitur, ei uenit, eam illuminat, in ea manet, et tamen prius in ea erat per essentiam, modo per gratiam. Cum enim dicit Filius: Ego et Pater ad eum ueniemus et mansionem apud  eum faciemus , non ideo hoc dicitur quin et Pater etiam et Filius et Spiritus sanctus prius essent in eo per essentiam. Sed tunc dicitur uenire, cum uenit per gratiam: tunc datur, tunc mittitur, tunc illuminat, tunc primo manet, inhabitat, habetur.

Cesset igitur illa obiectio que solet sic fieri  . Filius uel Spiritus sanctus mittitur. Transit igitur de loco ad locum. Et ita in loco a quo mittitur desinit esse, et in loco ad quem mittitur incipit esse. Ergo non ubique est, cum tamen ipse dicat: Celum et terram impleo . Quam quidem obiectionem et carnalem esse patet, et a carnalibus fieri  , cum Deus non sit aliqua corporea res que locum occupet, nec loco definiatur. Non enim ita est in uno loco quod non in alio, sicut Spiritus  creatus, anima uel angelus. Sed in omnibus est locis sine sui spatiosa magnitudine, et tamen mitti dicitur propter predictam similitudinem.

Item, cum Spiritus sanctus detur huic, et gratia Spiritus sancti detur eidem; et nec Spiritus sanctus est gratia quam ipse dat, nec illa gratia fit Spiritus sanctus. Danturne duo huic? Non, quia unum dicitur dari per alterum, sicut non audiuntur duo a me qui audio et uocem sacerdotis et sacerdotem, et tamen Spiritus sanctus est datus, et aliquid quod non est Spiritus sanctus datur. Item Spiritus sanctus est in omni re per essentiam. Ergo et  in diabolo. Ergo Spiritus sanctus est in diabolo, quod non uidetur concedendum propter quamdam subinnuitionem, quia uidetur dici quod faceret eum Dei dilectorem, et hoc propter repugnantiam huius termini diabolus, ad hunc terminum Spiritus sanctus, cum sint oppositi: nam unus notat prauitatem, alter benignitatem. Dandum tamen quod Spiritus sanctus est in omni re: in angelo qui est diabolus; in creatura, quia nulla est ibi subinnuitio. Et diuina essentia est in diabolo et tota Trinitas est in diabolo. Non tamen Spiritus sanctus, propter predictam subinnuitionem. Et in omnibus his que hic obiici possunt, est fallacia accidentis.

Item, queritur an possit una personarum esse in aliqua re uno modo, quin et utraque reliquarum  sit in eadem re eodem modo  . Si enim Deus in nulla re est, nisi per essentiam et per gratiam, et per unionem, et per essentiam, in nulla re est una personarum, in qua non sit altera, cum tota Trinitas sit in omni re per essentiam, et in omnibus habentibus Deum per caritatem, est tota Trinitas per gratiam. Sed cum Filius Dei sit in Christo homine per unionem, estne Pater uel Spiritus sanctus in eo per unionem? Quod si est, Christus est Pater uel Spiritus sanctus. Si uero in eo est Filius per unionem et non Pater uel Spiritus sanctus, in aliquo igitur est persona aliqua per unionem in quo non est altera eodem modo. Sufficiat ergo hoc pro solutione quod et Pater et Spiritus sanctus est in Christo  per unionem quam facit, non qua uniatur. Sed Filius ibi est per unionem quam facit et qua unitur. Aliter enim haberetur, quia diuina essentia in aliqua re est aliquo modo, in qua non est tota Trinitas eodem modo. Unde non uideretur diuina essentia esse Trinitas.



CAPUT XXXuII. An quelibet persona que mittitur, a Trinitate mittatur.

 Cum ergo ex predictis constet Spiritum sanctum dari, queritur an detur a seipso. Cum enim 103 detur a Patre et Filio; ergo datur a se, uel diuersa sunt opera Trinitatis. Si uero dicatur Spiritum sanctum dari, et idem est Spiritum sanctum dari, et procedere temporaliter: ergo Spiritus  sanctus a se procedit temporaliter, et ita Spiritus sanctus a se procedit. Ad hoc dicendum quod Spiritus sanctus a se mittitur, a se datur, a se procedit ex tempore. Nam eius missio idem est quod datio et processio temporalis, sicut supra auctoritate Bede confirmauimus. Quod et Spiritus sanctus a se detur, auctoritate Augustini  potest probari. Ait enim: Ita datur Spiritus sanctus, sicut Dei donum, ut seipsum det sicut Deus.

 Item: cum id quod datur, referatur ad id quod dat, ut Spiritus sanctus ad Patrem et Filium refertur, a quorum utroque datur, et hoc cum dicitur,  Spiritus sanctus Patris, Spiritus sanctus Filii, queritur an Spiritus sanctus ad se referatur, ut dicatur Spiritus sanctus Spiritus sancti? Ad hoc dicendum quod non refertur ad se per hanc appellationem Spiritus sanctus, sed per istam donum, ubi dicitur, Spiritus sanctus est donum Spiritus sancti. Non tamen hoc proprie dicitur relatio, sed respectus quidam Spiritus sancti, eo quod datur ad se ex eo quod dat. At dicet aliquis, cum Spiritus sanctus sit donum Spiritus sancti, et septem sint dona Spiritus sancti, quorum nullum est Spiritus sanctus; ergo octo sunt dona Spiritus sancti? Ideo dicendum quod cum dicitur, Spiritus sanctus est donum Spiritus sancti, intelligendum est intransitiue, id est Spiritus sanctus est donum quod est Spiritus  sanctus. Cum uero de illis donis dicitur, quod sint dona Spiritus sancti, transitiue intelligitur, id est dona que ita sunt a Spiritu sancto, quod non sunt Spiritus sanctus. Legitur tamen super Epistolam ad Corinthios: Non proprie Spiritus sanctus dicitur donum nisi per dilectionem qua cetera tenentur. Quod ita intelligendum, quia nullum uocabulum proprie Deo conuenit  . Nec etiam istud conuenit ei, nisi quia facit nos eum diligere.

 Item, cum id quod datur ad id cui datur soleat referri, queritur an possit referri Spiritus sanctus ad omnes illos in quibus est, ut dicatur spiritus Petri uel Pauli, uel Elie. Sed non omne quod ad aliud refertur, per quamlibet sui appellationem refertur.  Non ergo per hanc appellationem refertur Spiritus sanctus ad Petrum uel Paulum in quibus est, sed per hanc donum, ut dicatur Spiritus sanctus est donum Petri, uel per hanc Spiritus, ut dicatur, Spiritus Petri, et subintelligitur sanctus; sicut cum dico: Spiritus ubi uult spirat ; sicut et Filius, cum detur nobis secundum illud Isaie: Puer natus est nobis, et Filius datus est nobis ; non tamen dicitur Filius noster, sed panis noster, sicut scriptum est: Panem nostrum quotidianum da nobis hodie .

Item cum Filius procedat a Patre ut donabilis, sicut et Spiritus sanctus, cur non dicitur Filius donum Patris, sicut et Spiritus sanctus? Quod si est, queritur an predicetur persona an essentia,  cum dicitur, filius est donum Patris? Si enim persona ponitur, erunt Pater, et Filius, et Spiritus sanctus tria dona Patris, quia tres persone; et ita diuina essentia est tria dona. Si uero dicatur diuina essentia predicari, erunt Pater, et Filius, et Spiritus sanctus unum donum Patris; et nullum donum Patris est Filius, uel Spiritus sanctus quod non sit etiam Pater; et Filius et Spiritus sanctus sunt unum donum Patris, nil est donum Patris quod non sit donum Filii et Spiritus sancti; ergo Pater et Filius et Spiritus sanctus sunt unum donum Spiritus sancti, et ita Pater datur a Spiritu sancto,  et diuina essentia datur a Spiritu sancto. Ad hoc fertur responsio, quia Spiritus sanctus dicitur donum Patris propter duo; et quia a Patre procedit ut donabilis, et quia ex eo procedit ab ipso donum dicitur. Nam hoc donum uocat relationem eternam, hoc nomen datum uel donatum temporalem. Unde Augustinus  : Spiritus sanctus qui est equalis Patri et Filio, ex tempore habet hoc ipsum quod dicitur datum uel donatum; sempiterne uero dicitur donum. Filius uero licet procedat a Patre ut donabilis, non tamen ex eo quod ab eo procedit, donum dicitur, sed genitus, uel natus. Ideo hoc nomen donum de Filio dictum 104 tantum temporalem notat relationem, et accipitur pro donatum. Dictum de Spiritu sancto et temporalem improprie, et eternam proprie notat  relationem.

Sed non ideo minus urgebit questionem querendo, an Filius et Spiritus sanctus sunt duo dona Spiritus sancti an unum, et quid predicetur hac Filius uel Spiritus sanctus est donum Spiritus sancti procedendo predicto modo; et iterum sic: Nihil aliud est missio Patris quam eius infusio, tota Trinitas infunditur anime humane; ergo tota Trinitas ei mittitur; ergo Pater mittitur. Quod uidetur contrarium uerbo Augustini dicentis  : Pater et Spiritus per subiectam creaturam apparere posset; absurdissime tamen a Filio quem genuit, uel a Spiritu sancto qui ab eodem procedit missus diceretur. Hic enim uidetur dicere quod Pater absurde et falso  diceretur mitti, etiamsi uisibiliter apparuisset; multo minus modo, cum non infundatur nisi inuisibiliter. Nunquam enim legitur in creatura apparuisse, nisi forte dicunt quidam ipsum ad quercum Mambre apparuisse Abrahe uisibiliter . Sed forte adherebit quis uerbo, dicendo quia non est simpliciter dictum, absurde diceretur missus, sed a Filio uel a Spiritu sancto: ita etiam, ut dicunt, cum modo a se infundatur non dicitur absurde mitti a se, absurde tamen diceretur mitti a Filio uel Spiritu sancto. In hoc tamen uidetur derogari auctoritati principii que est in Patre; non tamen derogatur, cum simpliciter dicatur quod mittitur, uel cum dicatur quod mittitur a se.

Sed et contra hoc dicit aliquis: Pater mittitur a  se; ergo a Filio et Spiritu sancto, uel, diuersa sunt opera Trinitatis. Istud tamen non ualet, uelut si dicatur: Filius est incarnatus; ergo Pater et Spiritus sanctus, uel, diuisa sunt opera Trinitatis. Item infusio persone Patris est opus operatum Patris; ergo est opus Trinitatis; ergo tota Trinitas infundit Patrem. Ut cum incarnatio sit opus totius Trinitatis tota Trinitas incarnauit Filium. Et cum missio Spiritus sancti in linguis igneis uel in specie columbe fuerit opus totius Trinitatis, tota Trinitas misit Spiritum sanctum in linguis igneis. Sed cum his exemplis uidetur talis complexio persuaderi, sunt alia  multa quibus potest dissuaderi. Nam tota Trinitas operata est editionem illius uocis, Tu es Filius meus dilectus , etc., non tamen Trinitas eam edidit; et tota Trinitas operata est incarnationem, non tamen tota Trinitas incarnata est; et tota Trinitas operata est apparitionem in linguis igneis, non tamen tota Trinitas sic apparuit. Sed licet complexio non arguat, nichilominus tamen concessibile est Spiritus sanctus infundit Patrem; quia, licet idem sit infundere Patrem et mittere, non tamen Spiritus sanctus mittit Patrem. Sicut essentia Dei est in hoc lapide, et idem est essentia Dei quod caritas, non tamen caritas est in hoc lapide, quia, sicut hoc termino caritas principaliter significatur quod diuina essentia sit in hoc lapide, preterea innuit quod efficiat lapidem Dei dilectorem; ita hoc uerbo mitti principaliter significatur quod Filius infundat  Patrem, quod uerum est; et subinnuitur quod Pater non sit principium sine principio. Si enim diceretur Pater mitti a Filio, uideretur derogari auctoritati principii in Patre, quam assignificationem uel subinnuitionem attendens Augustinus ait  : Absurdissime tamen a Filio quem genuit, etc. Ac si diceretur: Cum Pater habeat auctoritatem principii, absurde diceretur missus a Filio, etiamsi in creatura uisibili apparuisset, quia hoc ipso uideretur derogari auctoritati principii que est in Patre, multo minus modo cum detur. Pater tamen inuisibiliter dicitur mitti a Filio uel Spiritu sancto. Nisi uero premissa subinnuitio intelligatur in uerbo Augustini, nil penitus uidetur dixisse, si  propter hanc solam considerationem dixit: Absurde dici Patrem mitti a Filio quia gignitur ab eo, uel Spiritu sancto quia procedit ab eo.

At dicet aliquis, si propter subinnuitionem negatur Patrem mitti a Filio, quia innuitur, Filius est principium Patris, cum potius Pater sit principium Filii, eadem ratione 105 debet negari Filius mittitur a Spiritu sancto, quia innuitur Spiritum sanctum esse principium Filii, quod falsum est. Ad quod dicendum, quod hac locutione Pater mittitur a Filio, principaliter significatur quod persona Patris infundatur a Filio, quod uerum est. Preterea derogatur auctoritati principii Patris: non ita quod ponatur Filius principium Patris , sed  quia innuitur Patrem habere principium propter  naturam huius uerbi quod nunquam de aliquo dicitur respectu alterius quin notet illum habere principium, siue ab illo respectu cuius ibi ponitur, siue ab alio. Sed cum dicitur Filius mittitur a Spiritu sancto, innuitur, non quod Spiritus sanctus sit principium Filii, quia tunc falsum est quod sic diceretur; sed quod Filius habeat principium, siue Spiritum sanctum, siue aliud, quod uerum est; quia Pater est eius principium et hanc subinnuitionem facit natura huius uerbi mitti que predicta est. Alii tamen dicunt hac locutione innui quod Spiritus sanctus sit principium Filii; unde negant hanc, Filius mittitur a Spiritu sancto; et sic cum a quibusdam concedatur, ab aliis negetur  neutri heretici sunt  , quia non sermo sed sensus, ut dicit Hilarius, hereticum facit.

  Postremo queritur an uiri sancti possunt dare Spiritum sanctum, et dicit Augustinus, quia non possunt  : Non aliquis discipulorum Christi dabat Spiritum sanctum; orabant quippe, ut super eos ueniret quibus imponebant manus. Sed contrarium esse uidetur quod faciunt prelati in ordinandis clericis, ubi, impositis manibus supra capita ordinandorum, dicunt: Accipe Spiritum sanctum etc.,  et Apostolus dicit de se loquens ad Galatas : Qui tribuit nobis Spiritum sanctum. Sed ideo dicitur dari Spiritus sanctus ab apostolis uel prelatis, quia tale exercent officium in quo Spiritus sanctus datur. Nam per predicationem Apostoli  , multi ad fidem conuertebantur: in  qua conuersione a Domino eis dabatur Spiritus sanctus. Sicut medicus non dat sanitatem homini, sed medicinam, qua operante, efficitur sanitas.



CAPUT XXXuIII. De duobus ultimis generibus uocabulorum.

Sunt alia uocabula que, cum dicantur de Deo ex tempore, non notant relationem temporalem, ut uidetur. Nec omnibus conueniunt personis, ut incarnatus, humanatus. Sunt alia que per similitudinem et translationem Deo attribuuntur: que quoties occurrent in sacra Scriptura, pius ac diligens lector iuxta intelligentiam auctoris, et per similitudinem intelligat, ut leo, agnus, character, splendor, et huiusmodi. Et hec de illis nouem generibus que a principio distinximus dicta, paruitati nostre sufficiant.



[LIBER SECUNDUS.]



106 INCIPIUNT LIBRI SECUNDI DISTINCTIONES.

    Quando fuit angelica natura facta. Ubi fuit facta.
    Qualis fuit facta. Qualis postea effecta.
    De excellentia et ordinibus angelorum.
    De officiis eorum et quibusdam annexis officio.
    De operibus sex dierum quantum ad dispositionem pertinet.
     Qualis fuit primus homo secundum corpus ante peccatum.
    Qualis ante peccatum fuit secundum animam.
    Que sit causa peccati. In qua re sit peccatum. An peccatum sit aliquid. Et si est aliquid, an sit natura, an uitium nature.
    De differentia inter uoluntatem et finem, et intentionem.
    Utrum uoluntas sit peccatum, et si sit peccatum, utrum idem sit peccatum cum actione, uel aliud?
    Utrum ignorantia excuset hominem a peccato.
    Utrum omnis actio ex intentione et fine pensetur.
    Et de peccato in Spiritum sanctum.
    Utrum oppositi sunt fines bonarum uoluntatum sicut malarum, ubi determinatur an sit seruiendum Deo pro temporalibus.
    An plus peccauerit Adam quam Eua.
    Qualis effectus fuerit Adam per peccatum secundum corpus, ubi de peccato originali agitur.
    Qualis effectus fuerit Adam per peccatum secundum animam. Ubi etiam de potentiis anime agitur, prius de naturalibus, post de gratuitis.
    Qualia fuerunt naturalia ante peccatum, et qualia post; ubi de sensualitate, id est de primis motibus agitur.
    Quid sit liberum arbitrium, quale fuit, et ante peccatum, et quale post.
    Utrum potestas peccandi sit a Deo?





LIBER SECUNDUS.



CAPUT PRIMUM. Quando fuit angelica natura facta.


 Si enumerationi exsecutionis ordo respondeat, postquam dictum est de fide Trinitatis, dicendum est de casu hominis. Sed quia prius cecidit angelica natura quam humana et per hanc illa, ideo prius de angelice nature lapsu dicamus, unde pateat quare hec reparata fuerit et non illa, id est humana et non angelica; et quomodo fuerit reparata, quod ostendetur ubi de Incarnatione et de sacramentis agemus. De angelica ergo natura agentes, primo ostendemus quando facta fuit; secundo ubi facta fuit; tertio qualis facta fuit; quarto qualis postea fuit effecta; quinto de excellentia et ordinibus angelorum; sexto de eorum officiis, et quibus  dam officiis eorum annexis. Angelica autem natura fuit facta in principio temporis. Unde illud: Primo omnium creata est sapientia , 107 id est angelica natura. Sed huic uidetur esse contrarium quod dicit Propheta: In initio, Domine, terram fundasti . Similiter illud quod legitur in Genesi: In principio creauit Deus celum et terram . Si enim in principio creata fuit terra uel celum, non ergo prius creata est angelica natura? Ad quod dicendum quod simul creauit, scilicet in principio spiritualem naturam, id est angelicam, et corporalem, id est naturam quatuor elementorum, confusam scilicet et non ita distinctam sicut postea distincta fuit in operibus sex dierum.  Unde: Qui uiuit in eternum creauit omnia simul , id est angelicam naturam et corporalem. Nil enim modo creat Deus cuius uel naturam uel similitudinem non creauerit a principio. Mateteriam quantum ad corpora  , similitudinem quantum ad incorporea, id est ad animas.

 Sed huic uidetur obuiare quod dicit Hieronymus  : Sex millia millium nostri temporis implentur annorum, et quantas prius eternitates, quanta tempora, quantas seculorum origines fuisse arbitrandum est in quibus angeli, throni, dominationes seruierunt Deo absque temporum uicibus atque mensuris, Deo iubente, substiterint. Sed dicendum est quod hoc non dixit Hieronymus asserendo, imo quorumdam male dogmatizantium sententiam retractando. Cum ergo dictum sit, primo omnium creata est sapientia, non est intelligendum tempore, quia et cum ea creata fuit corporalis natura ut dictum est, sed primo tantum dignitate.



CAPUT II. Ubi fuit facta natura angelica.


 Nunc dicendum est ubi creati fuerint angeli? fuerunt autem creati in empyreo celo. Celum non dicitur hic firmamentum ex aquis congelatis constructum, sed empyreum celum, id est igneum, non propter calorem, sed propter splendorem in quo est Christus secundum humanitatem, et angeli, et beata uirgo, et usque ad illud celum implebatur elementorum machina antequam distingueretur. Sed nunquid celum erat dum crearentur angeli? Erat quidem, quia creatum fuit in principio cum angelica et corporali natura, et angelica in illo celo fuit creata. Unde in Euangelio: uidebam Satanam ut fulgur de celo cadentem . Sed  quid est quod in Isaia legitur de Lucifero: Ascendam in celum et ero similis Altissimo ? quomodo intelligendum, cum in celo esset  ? Sed dicendum quod celum ponitur hic pro sublimitate diuinitatis, quasi diceret: Ascendam ad equalitatem Dei et ero ei similis.



CAPUT III. Qualis fuit facta angelica natura.


 Amodo considerandum est quales fuerunt angeli creati. Notandum autem quod in ipsorum creatione tria fuerunt eis collata, scilicet essentie subtilitas, intelligentie perspicacitas, liberi arbitrii habilitas; non tamen pares erant in illa conditione. Quidam enim subtiliores erant aliis, alii perspicaciores, alii habiliores. Sicut in corporibus quedam aliis ponderosiora, quedam maiora, quedam minora. Queritur autem de illis angelis qui ceciderunt, utrum creati fuerint boni uel mali? De aliis enim non est dubium quin fuerint creati boni. Dicunt autem quidam quod illi angeli fuerint creati mali, et hi multas inducunt auctoritates,  et multis se muniunt rationibus. Legitur enim: Homicida ille fuit ab initio et nunquam in ueritate stetit . Augustinus etiam super Genesim dicit  : Non frustra arbitrandum est ab initio temporis uel sue conditionis diabolum cecidisse, et nunquam in ueritate stetisse. Iob etiam dicit: Hoc fuit initium figmenti Dei quod fecit Deus ut illuderetur ei ab angelis eius . Prophetia etiam dicit: Draco iste quem formasti ad illudendum ei , id est diabolus. Preter has auctoritates inducunt rationes. Illi angeli fuerunt creati iusti, uel iniusti; si iniusti, ergo mali; 108 si iusti, ergo iustitia erat in eis; sed iustitia nunquam est otiosa; ergo merita  habebant; ergo merebantur. Sed merita non sunt absque libero arbitrio, et ita libero arbitrio merebantur fieri tales quales facti sunt. Sed hoc probo esse falsum. Non poterant efficere ut in illo momento in quo creati fuerunt tales essent, quales creati fuerunt, sed per liberum arbitrium possent efficere, ut postea essent alicuiusmodi: ipsum enim se habet ad futura et non ad presentia uel preterita. Item illi angeli fuerunt creati perfecti uel imperfecti: si imperfecti, ergo Deus aliquid imperfectum creauit: si uero perfecti, quomodo cadere potuerunt. uel si perfecti; ergo perfectionem habuerunt, ergo non ceciderunt. Item illi angeli fuerunt creati beati: uel non beati: si non beati, ergo miseri erant in culpa uel in pena; si in pena,  ergo Deus prius fuit ultor quam aliquis esset peccator. Et si dicas quod in culpa erant miseri, ergo mali: si uero beati erant, ergo omnia sibi euentura presciebant; sed casus erat eis euenturus; ergo casum suum presciebant. Illum autem uitare poterant, uel non poterant: si poterant et non euitauerunt, ergo mali fuerunt. Si uero uitare non poterant casum illum quem presciebant, non ergo beati erant: beatus est cui omnia optata succedunt. Econtrario si Deus creauit angelum malum, ergo Deus fuit auctor mali, quod non est dicendum.

Quod ergo dictum est: Homicida ille ab initio fuit,  et in ueritate non stetit. Et quod dicit Augustinus: Non frustra arbitrandum est ab initio temporis, etc, ita soluendum: Ab initio temporis, id est post initium. Non enim angelus ab initio fuit malus, sed statim post initium; et consimilem expositionem inuenimus in pluribus locis, ut ibi: A prima substantia nulla est predicatio, id est post primam substantiam. Similiter apud Persium :

O Iane, a tergo quem nulla ciconia pinxit,
id est post tergum. Quod autem dicit Iob, Hoc fuit initium figmenti Dei, etc.; quod etiam dicit prophetia: Draco iste quem formasti ad illudendum ei, soluunt dicentes, quod Iob et Propheta hoc retulerunt ad tempora sequentia, non ad tempus creationis angelorum. Tunc enim angelus nondum erat figmentum  Dei, sed postea fuit; figmentum autem dicitur diabolus, qui est factor et inuentor malorum. Cum uero dicitur: Illi angeli fuerunt creati boni uel mali, dicunt quod bonum dupliciter dicitur, scilicet participans bonitate, id est uirtute, uel statu innocentie. Si dicas: Angeli fuerunt creati boni et participantes bonitate, scilicet uirtute, falsum est. Si boni, id est in statu innocentie, uerum est. Quamdam autem innocentiam habebant, et nulla adhuc alia bonitas erat in eis. Item cum dicitur: Angeli fuerunt creati beati uel non beati, dicunt quod nec beati nec non beati, id est non omnino perfectionem beatitudinis habentes, nec miseriam aliquam, sed in quadam innocentia, ut dictum  est. Item, cum dicitur, aut perfecti, aut imperfecti creati sunt, dicunt quod perfectum tripliciter accipitur, perfectum secundum tempus, perfectum secundum naturam; perfectum simpliciter. Perfectum secundum tempus dicitur illud quod habet omnia suo tempore conuenientia ut puer iste qui nascitur dicitur perfectus, quia habet omnia illa que puer tempore tali debet habere, id est omnia membra sua. Similiter Ne dicitur fuisse perfectus et fidelis secundum tempus, quia credebat que in tempore suo exigebantur, et huiusmodi perfectionem habebant angeli quando creati fuerunt, scilicet secundum tempus. Perfectum secundum naturam dicitur quod natura sua glorificationem perfectam habet. Hanc non habebant angeli, quia  nondum eorum erat natura glorificata in eis. Perfectum uniuersaliter dicitur ipse Deus qui habet in se omnium bonorum perfectionem.



109 CAPUT Iu. Qualis postea facta fuit angelica natura.

 Post hec dicendum quales postea fuerunt angeli effecti. Quidam conuersi sunt ad Deum, quidam auersi sunt a Deo. Conuerti ad Deum fuit diligere Deum; auerti a Deo, habere Deum odio. Sed quomodo dicitur quod fuerunt conuersi ad Deum? Nunquid non prius diligebant Deum? Estne aliquid collatum eis in illa conuersione? Ita. Gratia cooperans,  qua potuerunt proficere de bono ad maius bonum. Est enim gratia operans, et est gratia cooperans. Gratia operans est que de impio facit pium, de malo bonum. Gratia cooperans est que cooperatur et coadiuuat; que facit ut quis non frustra uelit, et ut quod ceperit perficiat; et talis gratia data fuit bonis angelis in conuersione ad Deum, qua scilicet possent proficere et Deum magis diligere.

 Sed queret aliquis et rationabiliter, cum illa gratia non fuerit a Deo collata illis angelis qui ceciderunt, nec in eis precesserit culpa qua meruissent illam sibi non conferri, quare imputatum est eis ad culpam quod ceciderunt? Ad quod dicendum, quod, sicut quando data fuit gratia bonis, non  precessit aliquod meritum illam gratiam, tunc enim non esset gratia, sed esset ex meritis; sed potius gratia precessit meritum : ita a simili per contrarium in malis culpa precessit substractionem gratie, non tempore, sed causa. Nulla enim tempore precessit in eis culpa, sed tantum causa. Causa autem illius culpe in hoc attenditur, quod ipsi ante substractionem gratie habebant quamdam gratiam, qua saltem poterant stare  et possent exspectare usque dum daretur eis gratia cooperans qua possent proficere; et quia non exspectauerunt quod exspectare possent, de propria uoluntate peccauerunt, et Deus qui non eget alterius testimonio ad aliquem  puniendum, statim puniuit eos; et hoc fuit de iustitia. Cum enim statim punit, de iustitia est; cum uero alicuius penam differt, hoc est de ipsius misericordia.

 Ex his patet quod boni angeli meruerunt confirmationem et beatitudinem illam per gratiam cooperantem; sed illa gratia non precessit tempore, sed dignitate. Simul enim data fuit gratia, et meritum et premium. Quam cito enim fuit data eis gratia, tam cito meruerunt et premium habuerunt scilicet beatitudinem et confirmationem. Sunt alii  qui dicunt quod illi angeli meruerunt quidem beatitudinem per gratiam illis collatam; sed gratia illa et premium precessit meritum in tempore. In  collatione enim gratie premium habuerunt scilicet beatitudinem, sed eam postea per eorum officia meruerunt, sicut iste mercenarius meretur quod iam accepit ut coleret uineam. Nam premium etiam tempore precedit meritum.

 Oritur autem hic questio non pretereunda, utrum scilicet angeli quotidie mereantur et proficiant in merito et in premio. Quidam asserunt quod angeli quotidie merentur et merebuntur usque ad diem iudicii, et proficiunt in merito et in premio. In merito proficiunt cum humanis utilitatibus  prouident, et hominum student profectibus. In premio proficiunt, ut ipsi asserunt, in cognitione, quia quotidie multa discunt et cognoscunt que non prius cognouerunt; et quod ita sit, nituntur ostendere auctoritatibus et rationibus. Dicit enim Isaias in persona angelorum uidentium Christum ascendentem post passionem, tunc admirantium de mysterio passionis: Quis est iste qui uenit de Edom tinctis uestibus de Bosra?  Etiam Psalmographus ait sub persona angelorum: Quis est iste Rex glorie?  Apostolus etiam ait: Hec est dispensatio sacramenti absconditi a seculis in Deo, ut innotescat multiformis sapientia Dei per Ecclesiam, principibus et potestatibus in celestibus . Super hunc locum dicit 110 Hieronymus: Quod incarnatio  Domini et passio non fuit angelis nota, donec fuit impleta et ab apostolis per mundum dilatata. His auctoritatibus, uolunt ostendere; rationibus sic: Boni angeli meruerunt beatitudinem; sed certum est quod in illo statu innocentie quam primo habuerunt, non merebantur, quia nondum habebant gratiam cooperantem qua possent proficere. Ergo post eam meruerunt. Si in primo momento quo data fuit eis gratia, merebantur, eadem ratione et in secundo et in tertio momento merebantur. Et etiam multo magis, quia quanto magis in eis abundabat gratia, tanto magis ea proficiebant et merebantur. Eadem ratione quotidie merentur, et usque in diem iudicii merebuntur.

Sunt alii qui dicunt quod angeli nil modo merentur;  nec proficiunt in alicuius cognitione, et ad hoc suas inducunt auctoritates et rationes. Dicit enim Augustinus  : Non latuit angelos mysterium regni Dei quod opportuno tempore reuelatum est pro salute nostra. Dicit etiam Isidorus  : Angeli omnia sciunt in uerbo Dei, antequam fiant. Gregorius etiam dicit  : Quid non sciunt angeli qui omnia scientem sciunt? Hoc etiam rationibus probant: Nam si angeli boni aliquid nesciunt, et illud scire uolunt, ergo non sunt beati; si illud scire non uolunt et illud scient, ergo similiter non sunt plene beati. uel sic: Ergo in eis est mutatio, ergo in eis non est eternitatis beatitudo, quia in eternitate non est aliquid mutationis. Item, si homines tenebantur  credere natiuitatem et passionem, cur mirabantur angeli qui Deum facie ad faciem uidebant? Item, si quilibet minimus angelus maiori caritate meretur quam homo quantumlibet perfectus, non ergo pertingere possunt merita alicuius hominis ad merita minimi angeli. Item maiorem habet caritatem quilibet angelus quolibet homine, et tam homo quam angelus propter suam caritatem dignus est premio. Ergo maiori premio dignus est quilibet angelus, quam aliquis homo. Item, quilibet homo existens in uia minor est quolibet angelo,  quia qui minor est in regno celorum maior est Ioanne . Angelus maiori caritate meretur quam homo, et nunquam tepescit angelus in caritate: quod sepe patitur homo; et angeli a principio mundi meruerunt, et quotidie merebuntur usque ad diem iudicii, quia immortales sunt; et homo non tantum potest uiuere, nec omnibus diebus uite sue meretur. Ergo merita cuiuslibet perfectissimi hominis, nunquam contingent merita cuiuslibet minimi angeli; et ita non potest homo equari angelo in beatitudine. Quod tamen dicit Augustinus super illum locum psalmi: Adhuc pusillum et non erit peccator : Nondum eris ubi sunt illi quibus dicetur: uenite, benedicti Patris mei : sed eris in illa requie ubi  diues uidit Lazarum ulcerosum, et exspectabis usque ad diem iudicii, donec recepto corpore, sancti equabuntur angelis  . Dicunt ergo quod meritum cuiuslibet hominis magis operatur ad beatitudinem, quam merita alicuius angeli, propter graues labores et molestias quas sustinet homo, quarum expers est angelus. Item, si angeli modo merentur, eadem ratione anime sanctorum modo merentur. Et a simili per contrarium, anime malorum demerentur, ut anima Iude, et ad maiora quotidie tendunt supplicia. Unde: Superbia eorum qui te oderunt ascendit semper . Sed contra hanc auctoritatem est alia que dicit: Ibi est locus recipiendi et non merendi, hic est locus merendi  et non recipiendi. Item, ea que ipsi angeli agunt, uel modo uie, uel patrie: si modo uie, ergo possunt labi, ergo non sunt beati; si modo patrie, ergo non merentur.

Illi qui dicunt quod boni angeli proficiunt in merito et in premio, dicunt  quosdam angelos esse maioris dignitatis, quosdam minoris. Illos qui sunt maioris, ut Gabrielem, non latuit incarnatio; minores uero latuit. Et ita uerum est quod non latuit angelos mysterium regni Dei, quosdam scilicet. Quod dicit Isidorus: Angeli omnia sciunt in uerbo Dei, antequam fiant, soluunt dicentes: Non dixit, omnes angeli, non dixit 111 uniuersaliter de omnibus, nec dixit quin ea que sciunt possint perfectius scire. Quod autem dicit Gregorius: Quid  nesciunt angeli, qui scientem omnia sciunt? Sic soluunt: Nescire ponitur pro ignorare. Ignorantia enim culpam notat et debitum importat. Angeli autem si forsitan multa nesciant, nil ignorant. Si autem fiat tale argumentum: Angeli aliqua nesciunt, ergo aliqua ignorant. Fallacia. Adam antequam peccaret multa nesciebat; ergo ignorabat. Non, quia ignorantia pena est. Quandoque tamen ponitur ignorare pro non scire, et tunc nil ponit, sed remouet. Solutis auctoritatibus soluunt et rationes.

Quod ergo primo dictum est, Angeli aliquid scient quod non sciunt, illud uolunt scire uel non uolunt, etc.  Soluunt dicentes, quod angeli aliquid sciunt quod non uolunt scire, et aliquid scient quod non sciunt. Ergo aliquid mutationis est in eis. Fallacia. Deus precepit Abrahe ut immolaret filium, et postea prohibuit , ergo modo mutatio in eo fuit. Non. uel satis potest concedi quod aliquid mutationis in angelis fuit; nam non adhuc habent perfectionem eternitatis. Quod postea dicitur, si angeli modo merentur, eadem ratione et anime sanctorum. A simili per contrarium: Anime malorum quotidie maiora merentur supplicia. Hoc totum concedunt, et illam auctoritatem que uidetur contraria soluunt. Hic est locus merendi, et non recipiendi, et comparatiue legendum est; id est, hic magis est locus merendi quam recipiendi; et ibi,  id est in alia uita magis recipiendi quam merendi; uel ita, hic, id est ante diem iudicii, siue intelligatur status uiuorum, siue status mortuorum, est locus merendi; ibi uero, id est post diem iudicii est locus recipiendi et non merendi. Melius tamen est ut dicatur quod anima nunquam meretur ex quo a corpore recedit, et aliter est in animabus sanctorum, aliter in angelis. Nam ille iam sunt in patria, isti adhuc in uia. Quod autem postea dicitur: Angeli ea que agunt, modo uie [agunt]. Ergo possunt labi. Fallacia. Beata uirgo post natiuitatem Domini que agebat, agebat modo uie, ergo tunc poterat cadere. Non, quia a Deo confirmata erat quod cadere non poterat.

 Est autem quorumdam  opinio quod angeli non possunt proficere in cognitione diuinitatis. Eam enim non possunt plenius et perfectius cognoscere quam cognoscant et quam cognouerunt a sua confirmatione; sed possunt et potuerunt proficere in cognitione exteriorum; sicut fuit in Incarnatione. Nec ideo possunt esse beatiores, quia talis cognitio non operatur beatitudinem, nisi illa que est in deitatis notitia in qua proficere non possunt; nec possunt plus mereri, quam meruerunt a sua confirmatione, uel quam mereantur modo. Non enim possunt habere, uel potuerunt, maiorem caritatem quam habeant, sed possunt per plura mereri. Et eorum meritum non potest augeri in quantitate, sed tantum in numero, id est per plura opera possunt mereri  quam meruerunt. Sicut iste qui per decem annos fuit perfectus; et adhuc est, non meruit maiorem coronam operibus suis que fecit in illis decem annis, quam mereatur hoc opere meritorio quod ipse modo facit, quia nunquam maiorem caritatem habuit quam habeat, sed per plura opera meruit.

 Postea queri potest, utrum angeli possint peccare, uel potuerint, postquam confirmati fuerunt, quod uidetur probari posse, quia tam boni quam mali angeli habent liberum arbitrium. Ergo tam hi quam alii in utramque partem flecti possunt. Ergo peccare possunt. Item dicit Hieronymus  .  Solus Deus est in quem peccatum non cadit; cetera cum sint liberi arbitrii in utramque partem flecti possunt. Item Isidorus etiam dicit  : Angeli mutabiles natura, immutabiles gratia. Si illud proprie dicitur aliqua res habere quod habet ex natura, ergo angeli mutabiles sunt, ergo peccare possunt. Ad quod dicendum quod angeli ante confirmationem habebant liberum arbitrium tali modo quod ad utramque partem flecti poterant; post confirmationem uero dicti sunt habere liberum arbitrium, 112 sed non sic ut in utramque partem flecti possent; sed liberum arbitrium uoluntarium, ut non ad malum, sed tantum ad bonum flecti possunt. Unde liberum arbitrium prout de angelis dicitur, potest sic diffiniri. Liberum arbitrium est  facultas qua non necessitate, uel coactione [uel] libera uoluntate possunt angeli eligere quod ex ratione decreuerunt appetere. Hec tamen non est generalis descriptio liberi arbitrii. Quod autem dicit Isidorus: Angeli mutabiles natura, immutabiles gratia  . Quasi diceret, gratie qua confirmati sunt repugnat et non nature eorum quin mutari possint. Preter hec que dicta sunt, multa possunt inquiri, scilicet in quem locum detrusi sunt angeli post casum, et utrum angeli sint corporei uel incorporei, et multa huiusmodi. Sed hec magis lectionis quam disputationis sunt et ideo pretermittenda.

Prius tamen quam dicamus de ordinibus angelorum et officiis, de malis dicendum quales effecti  fuerunt postquam a Deo auersi sunt. Sunt autem in eis deprauata naturalia bona et gratuita ablata, non quod ea habuerint, sed quia haberent nisi peccarent. Sicut iste aufert mihi prebendam, non quam habui, sed quam haberem, nisi ipse impediret.

Sed obiicitur: Diabolo per peccatum non est ablatum aliquod bonum naturale. Ergo nec gratia qua naturaliter Deum diligebat. Ergo et illam habet. Ergo naturaliter Deum diligit. Et ita aliquis motus dilectionis est in eo; et ita non tantum odium est in inferno sed et dilectio quod ita improbatur: Diabolus uellet Deum non esse, et uellet se non esse. Ergo nec se nec Deum diligit. Item diabolus diligit peccatum. Ergo diligit aliquid. Ergo placet ei quod  aliquid diligat, et ita dilectione illa delectatur. Ergo aliqua delectatio est in eo, et ita non habet continuam miseriam cum sit ibi remedium. Item diabolus gaudet de penis impiorum, et de malitia malorum, gaudet etiam quia hominem fecit labi, et hoc gaudium non aufertur ab eo. Ergo continue erit in eo, et ita semper habebit remedium sue pene. Item plus peccauit Lucifer quam Iudas, et Iudas iam detrusus est in infernum. Ergo magis deberet intrudi diabolus. Item diaboli superbia semper ascendit secundum illud: Superbia eorum qui te oderunt ascendit semper . Ergo quotidie  magis ac magis peccat, et talia peccata sunt ei pene simul et culpe. Ergo quotidie magis ac magis punitur. Ergo semper crescit eius miseria. Item, diabolus est aliqua natura. Ergo in eo est aliquod bonum, quia non sunt omnia bona in eo per peccatum corrupta, et quotidie magis ac magis peccat. Ergo quotidie magis ac magis corrumpuntur bona que habet per peccata que aliis superadiicit; et quanto plus corrumpuntur tanto fit Deo dissimilior. Ergo quotidie magis ac magis Deo dissimilis efficitur, et ita magis ac magis quotidie punitur. Item, semper diabobus peccatum peccato adiiciet. Ergo semper aliquod bonum, quod inerat, per peccatum adiectum corrumpetur. uel ea que habet si omnia sint corrupta, magis et magis corrumpitur. Ergo semper  diabolus magis ac magis punietur. Ergo semper crescit ei pena. Item, licet semper sit peccaturus; nullum adeo graue peccatum erit in eo, nec tanta peccatorum multitudo, ut possit diabolus omnino in natura corrumpi et desinere omnino esse, quia Spiritus est. Item, quantumcunque malus est diabolus, tantum malus potest esse aliquis in uia. Hoc ita probatur. Nullus adeo est malus in uia, qui non possit ad illum cumulum malitie, in quo est diabolus, peruenire in uia. Hoc enim necessario uidetur sequi, cum et homo esse et diabolus in infernum [eternum] possit esse malus, iste in uia, ille in patria. Ergo quantumcunque malus est ille, tantum malus potest esse iste in uia. Nam sic probatur, quia  quot sunt uera, tot sunt existentia, quia infinita sunt uera et infinita sunt existentia. Sed si quis hoc concedat, improbatur sic. Nemo adeo malus est in uia qui non possit ad Deum conuerti; sed diabolus adeo malus est quod 113 non possit conuerti. Ergo nemo adeo malus potest esse in uia quantum malus est diabolus. Item nemo adeo malus est in uia, qui non naturaliter Deum diligat, sed quilibet diabolus Deum odio habet et uellet non esse. Ergo nemo adeo malus potest esse in uia quam malus est diabolus. Nam etiam si quis hoc concederet, haberet a simili per contrarium quod aliquis existens in uia potest adeo perfectus esse in caritate, ut est aliquis in presentia [patria]. Cum tamen dicat ueritas Euangelii: Inter natos mulierum non  surrexit maior Ioanne Baptista, et tamen qui minor est in regno celorum maior est illo .

Item Lucifer  qui iam a passione Domini, ut dicunt, detrusus est in infernum, iam exclusus est omnino a luce Dei et patitur tenebras exteriores, id est a uera luce separatas et extrinsecas; quia non Deum uidet per speciem: sicut nec aliquis hic; et ab eo elongatur per dissimilitudinem: quod multi hic; et uellet Deum non esse: quod nullus hic; et quamdam malignitatem odii et uoluntatis obliuionis Dei sentit, que dicuntur tenebre exteriores, quia interiorum et exteriorum tormentorum  doloribus adeo afficitur, ut ab illis ad cogitandum aliquid de Deo mente nunquam reuocare possit. Nullus autem adeo potest esse malus hic qui non quandoque de Deo cogitet et de uenia non speret, et spem non habeat et aliquam scintillulam rationis, quam ad Deum dirigat, licet super Isaiam legatur: Solatium est malorum inimicos habere socios penarum; alibi tamen contrarium: Et si omnes anime aliquando requiem habeant, tu nunquam. Ex quo uidetur quod diabolus nunquam sentiat mitigationem: quod uerum est. Quod enim letatur de aduersitatibus nostris, non est uerum solatium. De aliis tamen animabus utrum remedia sentiant, dubium est. Super Lucam  tamen ubi agitur de principio Domini, dicitur quod: Peiores  erant Iudei facto insistentes, quam Lucifer qui et eum tentans solo uerbo insistebat dicens: Mitte te deorsum. Sed non sequitur quod si peiores in hoc, ideo sint pluraliter peiores.

Ad predicta respondemus dicendo quod semper crescit pena diaboli sicut et culpa, et quotidie meretur mortem eternam, sicut et sancti angeli quotidie merentur maiorem coronam, et magis punietur post diem iudicii quando cessabit eius prelatio super peccatores, quia tunc puniet Deus per se, et non per ministros. Unde dicetur: Ite maledicti in ignem eternum qui preparatus est diabolo et angelis eius . Tunc enim in infernum detrudentur, cum modo sint in ere caliginoso, et  plus dolent modo; quia non plus puniuntur impii quam puniantur, quam quia puniuntur gaudeant: et ideo gaudium illud non est aliquod remedium, licet semper gaudeant illud fecisse. Non enim dicitur gaudium in malo proprie; sicut licet sint uicturi eternaliter, non tamen habebunt uitam eternam.

Nota etiam quod nullus in uia potest esse adeo malus sicut qui minus malus est in inferno, licet existentis in uia malitia in infinitum possit crescere sicut calor huius ignis in infinitum potest crescere apposito fomento, non potest tamen equari calori solis qui inuariabilis est.

Nota etiam quod diabolus nondum patitur exteriores tenebras, quia nondum omnino obliuiscitur Deum. Quod autem nondum plenam penam sustineat  diabolus, inde potest probari quod dicitur in Euangelio: Quid nobis et tibi, Fili Dauid? cur uenisti ante tempus torquere nos? 



CAPUT u. De ordinibus angelorum.

 Sequitur de ordinibus angelorum. uidendum est ergo quid sit ordo prout de angelis dicitur, et qui et quot sint ordines angelorum; que sint cause appellationum; et utrum ab initio sue creationis ita fuerint distincti. Ordo, est multitudo celestium spirituum qui inter se aliquo munere gratie similantur,  sicut in naturalium datorum participatione conueniunt. Sunt autem nouem ordines angelorum per tres ternanos distributi. Sunt autem tres superiores, tres 114 inferiores, tres medii. Tres superiores, sunt seraphim, cherubim, throni. Tres medii, sunt dominationes, principatus et potestates. Tres inferiores, sunt uirtutes, angeli, archangeli. Hoc nomen angelus generale nomen est omnium ordinum, quandoque speciale unius ordinis, sicut hoc nomen confessor et hec dictio persona equiuoca est ad nomen proprium, cum sint quatuor species ad summum persone. Et hec dictio conuenit quandoque quibusdam specialiter, ut hec dictio contingens in dialectica.

Notandum autem quod isti ordines sortiti sunt  hec nomina non propter se  , , sed propter nos, ut scilicet per eorum cognomina nobis innotescant. Sciendum est etiam quod nullus illorum ordinum nomen accepit a dono quod ei singulare datum sit. Nullum enim donum datur uni quod non detur omnibus; sed ab eo dono in quo magis uigent et alios excellunt. Primus ergo ordo dicitur seraphim, id est ardentia; quia  illi angeli magis ardent in caritate quam alii; et dicitur primus, quia caritas prior est et dignior aliis uirtutibus. Secundus ordo dicitur cherubim, id est sciens, quia in scientia preeminent isti angeli potius quam in alio dono a Deo sibi dato: et merito post seraphim ponitur, quia post caritatem maius  bonum est scientia. Tertius ordo dicitur throni, quasi sedes, quia in illis angelis ita prefulget Dei dilectio, quod in illis dicitur Deus sedere. Quartus dicitur dominationes, quia illi angeli sibi subditis dominantur. Quintus dicitur principatus, quia sibi subditis disponunt, et sua implendo officia eis principantur. Sextus dicitur potestates, quia illi angeli potestatem habent expulsandi demones, ut non tantum nocere possint quantum tentare queunt. Septimus dicitur uirtutes quia per eos operatur Deus miranda. Octauus dicitur archangeli, quia maiora nuntiant. Nonus, angeli qui nuntiant minora.

Nunc autem non pretereundum quod Gregorius dicit  : In illa superna ciuitate quisque ordo censetur eius rei nomine quam plenius accepit in  munere. Sed obiicitur: Cherubim censetur nomine scientie; ergo scientiam plenius accepit in munere quam seraphim. Sed qui magis cognoscit plus diligit, ut dicit auctoritas  ; ergo plus diligit cherubim quam seraphim, quod falsum est; quia seraphim ardent in caritate. Ideo illa auctoritas diuersis modis exponitur: In illa superna ciuitate quisque ordo, etc., cum plenius ceteris ordinibus inferioribus non excludatur superior, id est seraphim. Quanto enim altior est ordo, tanto pleniorem habet scientiam. uel aliter, quam accepit in  munere plenius ceteris rebus, id est ceteris donis, quia, ut diximus, ab illo munere sortiuntur nomina quo magis uigent; uel plenius accepit in munere, id est in officio, quia etsi habeant seraphim maiorem scientiam quam cherubim, tamen cherubim habent maiorem in officio, quia promptiores sunt ad inspirandam scientiam quam illi seraphim.

Utrum ordines angelorum ab initio sue creationis ita fuerint distincti queritur, quod quidam dicunt  . Legitur enim: De singulis ordinibus ceciderunt angeli, ut Lucifer de seraphim secundum quosdam. Lucifer autem nomen est spiritus et non ordinis ut quidam dicunt. Sed sciendum est quod ordines angelorum non fuerant ita distincti ab initio sue creationis. Si enim hoc esset: ergo ab  initio angeli essent seraphim et ita ardentes in caritate: similiter aliqui essent cherubim, id est scientes: et aliqui throni, id est adeo dilectione Dei pleni quod in eis diceretur Deus sedere; et ita de aliis. Quod si esset, non caderent. Sed certum est quod ita non fuit. Preterea certum quod ante confirmationum nullas habebant uirtutes, sed in confirmatione eis collate sunt per gratiam. Unde patet quod ante confirmationem non fuerunt ita distincti per participationem donorum gratuitorum; sed distincti dicuntur esse angeli ab initio sue creationis duobus modis, uel in participatione donorum 115 uniuersalium; quidam enim erant aliis subtiliores in essentia, alii in ingenio, alii tales: uel inhabilitate suscipiendi dona [non] naturalia,  sed gratuita que postea illis fuerunt collata per gratiam. Quidam enim habiliores fuerunt aliis ad suscipienda illa dona, alii minus.

 Queritur postea qualiter intelligendum sit quod dicitur decimus ordo angelorum cecidisse; propter quod etiam adhuc dicuntur homines decimas dare, ut in illo decimo ordine angelorum lapsorum ponantur. uidetur enim quod fuerit decimus ordo angelorum, et ita quod fuerint decem ordines angelorum. Ad quod dicendum hoc non ita esse intelligendum. Nunquam enim fuerunt decem ordines, sed tantum nouem. Sed ideo dicitur decimus ordo cecidisse, quia tot angeli ceciderunt quot ex eis posset decimus ordo constitui, et tamen si illi remanerent  et non caderent, non ex illis efficeretur ordo decimus, nec ex hominibus ad celum ascendentibus fit ordo decimus. Certum est enim quod tot homines ad celum ascendent, quot angeli corruerunt. Sed utrum plures ascensuri sint quam angeli lapsi sint, uel quot angeli in celo remanserint, dubium est; plures enim remanserunt quam ceciderunt. Quod plures homines fuerint ascensuri quam ceciderint angeli, asserit Gregorius  dicens: Illa superna ciuitas nostra mater Ierusalem ex hominibus et angelis constat, ad quam tantum humani generis constat ascendere quantum illic angelorum  credimus remansisse. Unde, statuit numerum populorum, iuxta numerum angelorum .

Item cum ruina angelorum reparetur de numero hominum, queritur cum cuiuslibet illorum loco qui ceciderunt aliquis resurgat, utrum Ioannes qui fuit maior inter natos mulierum  posset obtinere locum quem habuisset Lucifer nisi cecidisset. Et ita cum Lucifer fuerit excellentissimus angelorum, erit Ioannes supra omnes angelos et supra homines. Queritur etiam utrum Christus in illa reparatione obtineat locum alterius angeli qui ceciderit; quod si est, magis uidebitur obtinere locum quem habiturus erat ibi Lucifer, si staret, quam alterius, sed nemini dubium est quin caro Christi  et anima preeminentiam habeant supra omnem creaturam que fieri a Deo potuerit. Illud etiam queritur utrum quilibet homo qui loco angeli reparabitur, in tanta perfectione resurget a quanta ceciderint mali angeli, uel quantam habituri essent si stetissent, aliter enim non uidetur plena restitutio; que omnia, quia nondum sunt inquisitione certa, sub silentio preterimus.



CAPUT uI. De officiis angelorum et quibusdam annexis officio.

 Relinquitur ut agamus de angelorum officio. Hoc enim fuit ultimum prehabitorum capitulorum. Officium autem angelorum est mitti. Queritur ergo utrum omnes angeli mittuntur, an non. Quidam  dicunt quod non omnes angeli mittuntur, et hoc uolunt habere ex auctoritate Daniel dicentis: Millia millium ministrabant ei, et decies centena millia assistebant ei , quasi diceret: Non mittebantur cum assisterent ei. Alii dicunt quod angeli omnes mittuntur, et muniunt se auctoritate. Dicit enim Isaias: Ad me uolauit unus de seraphim , et si unus de seraphim missus fuit, qui est ordo supremus, ergo et illi de inferioribus mittuntur. Dicit enim propheta: Qui facit angelos suos spiritus et ministros suos flammam ignis . Preterea si Filius Dei missus est, qui est Dominus angelorum, qua ratione dicuntur angeli propter sui dignitatem non mitti.  Soluunt autem sic auctoritatem Danielis, Millia millium, etc. Angeli quidem dicuntur assistere maiestati diuine, quia raro mittuntur; etsi etiam quando mittuntur, Deo assistant, quia Deum ubique inueniunt. Deus enim ubique est; et tunc quando mittuntur, angeli nuncupantur; licet hoc nomen angelus aliis, ut 116 dictum est, appropriatum sit.

Si autem queratur quare isti inferiores dicuntur potius angeli quam illi superiores, cum illi sicut et isti mittantur, respondetur, quia, ut iam dictum est, illi rarius mittuntur quam isti qui ex iniuncto  sibi officio habent ut mittantur, uel quia non habuerunt aliquam propriam proprietatem a qua denominarentur. Quod est commune sibi appropriauerunt, ut confessores dicuntur qui non habent preeminentiam a qua denominentur, ut apostoli et martyres, cum tamen sit omnium sanctorum hoc nomen commune, et agiographa dicuntur libri alii a lege et prophetis, cum tamen sit nomen commune omnium illorum.

 Isti etiam dicunt quod huiusmodi nomina, Gabriel, Raphel, Michel, non sunt propria nomina angelorum, sed appellatiua, et angeli ea sortiuntur secundum hoc quod propter diuersa mittuntur; ut quando aliquis angelus ad aliquam fortem rem operandam uel nuntiandam mittitur, dicitur  Gabriel, quod interpretatur fortitudo Dei; quando uero ad medicinam Dei exhibendam alicui, dicitur Raphel, quod interpretatur medicina Dei; quando per misericordiam, dicitur Michel, qui interpretatur quis ut Deus. Similiter malorum angelorum multa sunt nomina appellatiua, ut diabolus, Satan, Leuiathan, Behemot, et huiusmodi.

 Est aliud officium angelorum quam mitti, scilicet custodire hominem. Unicuique enim homini deputati sunt angeli duo, unus bonus, et unus malus  ; bonus ad custodiam, malus ad suggerendum malum. Sed obiicitur: Iste angelus deputatus est huic ad custodiam et eum non custodit quin quandoque peccet, ergo non explet officium sibi iniunctum. Ergo peccat. Ad quod dicendum quod  angelus officium sibi iniunctum explet, quantum in se est, non quantum in homine. Dupliciter enim dicitur aliquis officium explere, uel quantum in se, uel quantum in altero; sicut uides quod est officium episcopi predicare. Episcopus quotidie predicat populo; et tamen non potest omnino omnes retrahere a peccato. Certe ipse explet officium suum, quantum in se est. Similiter officium est medici curare egrum, et ipse apponit medicinam quam apponere debet et curam, et tamen eger non curatur, quia uel irascibilis est, uel precepta medici transgreditur. Medicus tamen officium suum explet, quantum in se. Similiter cum nil omittat ex contingentibus, quandoque non persuadet orator,  et tamen officium explet quantum in se est: similiter est de angelo. Culpa enim in hominis fragilitatem, et non in angelum est retorquenda. Item angelus uult, aut non uult istum hominem saluum fieri. Si uult istum saluum fieri, sed iste non saluabitur, ergo iste aliquid uult quod non fiet, ergo non est beatus: Nam beatus est cui omnia optata succedunt. Si non uult istum saluum fieri, quomodo ergo custodit eum a peccato? et quomodo potest intelligi quod sit ei deputatus ad custodiam, si eum saluari non uelit? Nullo modo.

 SOLUTIO. uoluntas boni angeli semper est consentanea uoluntati Dei, et cum uelit Deus istum non esse saluandum, hoc angelus uult, et tamen explet officium sibi iniunctum  .

Item malus angelus impellit istum ad malum, et bonus non potest eum retrahere a malo. Ergo potentior est malus angelus quam bonus. Non. Quod enim bonus non potest eum retrahere a malo, hoc non est ex impotentia ipsius: certum est enim quod potentior est bonus quam malus; sed hoc ex corruptione hominis. Fallacia. Iste optimus medicus non sanat istum egrum, data est ei peroptima medicina. Iste alius qui fere nil scit, sanat eum. Ergo est peritior illo.

Item, queritur utrum homo existens in caritate  magis meretur illis operibus que facit ex se sine admonitione angeli? uidetur enim magis mereri in illis que ex se agit. Ad quod dicendum quod in operibus factis in caritate semper attendenda est intentio et affectus. Illa enim que ex meliori intentione et maiori affectu 117 caritatis fiunt, meliora sunt, et illis magis merentur: quod autem homo aliqua faciat absque admonitione angeli, certum est; solus enim Deus nouit consilia cordium, nec potest angelus cognoscere nisi per signa exteriora, sicut nec malus angelus. Item, angelus gaudet de isto qui ad tempus penitet, et postea fit malus; quantacunque bona prius habuerit angelus in se, tanta habet modo, et preterea hoc gaudium; et ipse potest esse beatior quam sit. Ergo beatior fit quam esset per illud gaudium.  Similiter minus beatus fiet quando illud gaudium tolletur ab eo, isto incipiente male agere. Dicunt tamen quia eternum erit illud gaudium, quia etiam quando iste peccabit, placebit angelo istum aliquando bene fecisse. uel melius est ut dicatur quod loco illius gaudii quod aufertur, habebit aliud gaudium de iustitia Dei, scilicet quia ille excecabatur ut peccet. Sed queritur an similiter premium Petri augetur de profectu hominum, quia de multis nouiter conuersis exemplo sui multa gaudia habet que non prius habebat; sed non meretur Petrus sicut angelus, quia quod Petro est premium, angelo est meritum  .

Item queritur an in homine est quod angeli  premium augeatur? quod uidetur, quia quanto plura bona agit homo, tanto magis gaudet angelus, et illud augmentum gaudii, est augmentum premii uel meriti in angelo. Ergo homo facit quod angelus proficiat in premio et merito, quod uerum est pro . . . . . . . . . Item proficit ne angelus quando eius bona admonitione, que inuisibiliter fit, proficiunt subditi, quod uidetur, quia sanctos magistros adiuuat discipulorum salus, sicut legitur super Isaiam cum ex contrario maiorem penam mereatur malus angelus in praua suggestione, ita  quotidie augescit premium boni, et pena mali. Eadem ratione premium Pauli augetur, quia multi ad fidem per eius doctrinam conuertuntur; et pena Arii augetur, quia multi per eius heresim decipiuntur. Cum tamen dicatur quod non est post mortem locus merendi; sed, ut supradictum est, de angelis qui sunt in uia, aliter de animabus sanctis que sunt in patria.

Item angelus malus deputatus est a Deo huic homini ad suggerendum mala; ergo Deus uult ut suggerat ei mala; ergo ut faciat eum peccare, et ita ut peccet. Item in libro Regum legitur Dominum dixisse: Quis decipiet mihi Achab? Ego decipiam eum, ait malus angelus, qui ero mendax in ore prophetarum eius. Et dixit Dominus, Egredere et fac ita. Ergo precipit ei  Dominus ut deciperet regem, et ita ut peccaret. Item precepit ei ut aliquid faceret, ut deciperet uel aliud faceret, non ut aliud, ergo ut deciperet. Item precepit ei ut aliquid faceret, et nichil poterat facere diabolus in quo non peccaret, et hoc sciebat Deus, ergo precepit ei ut peccaret. Item diabolus fecit illam deceptionem, uel Deo auctore, uel se auctore: si Deo auctore, ergo non peccauit: si se auctore, non ergo ex precepto Dei, uel Deus ei precepit, ut auctoritate sua, id est diaboli, illam faceret, et ita ut peccaret. Item non uidetur quod se auctore hoc fecerit; legitur enim super illum locum Isaie: Nunquid gloriabitur securis contra eum qui secat in ea?   Sicut hec inanimata sunt instrumenta per se nil facientia,  sed per eum qui mouet ea; sic Sennacherib non per se, sed in Dei uirtute operatus est. Opus Nabuchodonosor quod fecit in subuertendo Tyrum remuneratum fuit, quia data est ei Aegyptus, secundum illud: Quia seruisti mihi in Tyro, dabo tibi Egyptum. Ergo non ex eo quod illud fecit, peccauit, quia nullum peccatum remuneratur bono, uel temporali uel eterno. Nisi forte dicat quis in contrarium, quia in Euangelio reperitur: Iam receperunt mercedem suam , de his qui orant in plateis ex quo et ipsi peccant: et iste quod male acquisiuit dat egenis, et ex hoc ipso peccat quia aliena dat, et tamen Deus illud remunerat temporaliter.

 Ad hoc dicendum quod Deus precepit illam deceptionem secundum 118 quod fuit pena, non secundum quod fuit culpa; uel precepit ut uexaret eum, quod posset facere ut impleret preceptum Domini; non tamen propter hoc fecit; imo ut gauderet de eius pena, et sic non precepit ei Dominus ut peccaret, ipse tamen peccauit. Ironice dictum est Egredere, quod malo tuo facies, nec fuit preceptum. Sicut Dominus dicit ad Iudam: Quod facis fac citius : et nota quod nullum peccatum Deus remunerat, sed dictus est remunerasse Nabuchodonosor quia istud permisit ea Deus facere  post istud, et Deus fuit auctor illius pene quam passus est Achab dum decipiebatur; que pena potest dici deceptio; sed non fuit auctor illius deceptionis qua decipiebat eum malus angelus: nam illa fuit culpa in diabolo, nisi dicatur fuisse auctor illius secundum quod fuit pena.

 Item queritur utrum idem angelus diuersis hominibus deputatus sit. Quod uidetur sic. Plures sunt mali homines quam boni, Multi sunt uocati, pauci uero electi : Sed tot sunt boni homines quot sunt boni angeli. Intellige sub hac uniuersitate comprehendi omnes homines qui fuerunt, futuri, siue sint uel desierint, uel incipient esse. Ergo plures sunt mali homines quam boni angeli: hoc certum est. Ergo plures sunt mali homines  quam mali angeli. Ergo non omnis malus habet malum angelum sibi proprium, et ita malus angelus pluribus est deputatus: quod concedi potest.



CAPUT uII. De operibus sex dierum.

 Due sunt rationales creature, angelica scilicet et humana. De angelica dictum; nunc dicendum est de humana; et primo qualis factus fuit homo, deinde qualis effectus fuit per peccatum; ubi etiam de peccato et de generibus peccatorum dicemus. Sed quoniam quedam uidentur circa distinctionem operum sex dierum dubitabilia et disputationi accommoda, illa breui lectione perstringamus: habet auctoritas quod qui uiuit in eternum  creauit omnia simul . Quod sic est intelligendum, id est omnium rerum naturam [materiam] uel similitudinem in illa confusa elementorum machina: naturam quantum ad corpora, similitudinem quantum ad animas. Sed obiicitur: Deus non creauit ab eterno illam machinam; ergo illam incepit creare, cum eam creauit. Ergo mutatio in Deo fuit. Ad quod dicendum quod aliter dicitur Deus facere aliquid, aliter homo. Homo quando facit aliquid, motum quemdam habet in uolendo et passionem in laborando. Deus autem dicitur aliquid facere quando secundum eternam ipsius uoluntatem aliquid noui nobis apparet: nullus motus est in Deo, nulla passio, nullus labor. Cum autem Deus incipit aliquid facere, non est inceptio ad Deum referenda,  sed potius ad rem que incipit existere, sicut radius solis adeo calidus fuit heri, sicut hodie, et tamen magis hodie calefacit istum quam heri: hoc non est ex radio solis, sed ex suscipiente, uel ex aliquibus aliis causis. Radius enim solis semper est caloris [eiusdem]. Similiter quedam medicina curat istum, que ante non potuit eum curare, et tamen non magis acuta modo est quam prius fuerit, nec melior. Quare patet hoc non esse ex medicina, sed ex habitudine suscipientis.

Item obiicitur: Antequam illa mundana machina crearetur, erant tenebre; ille erant aliquid uel aliqua.  Ergo aliquid fuit ante creationem illius machine, uel aliqua. Item, Deus ab eterno sciuit se esse, ab eterno fuit uerum Deum esse, et ita hoc fuit uerum ab eterno; ergo ante creationem illius machine. Ergo illa machina non fuit materia illius mundi, cum illud non sit uerum de his quorum similitudinem creauit Deus, licet non. . . [materiam]. Eiusmodi sunt anime quas de nichilo quotidie creat, et tamen a principio creauit eas in similitudinem. Item, uerum a Deo est. Ergo a Deo est per generationem, ut Filius, uel per spirationem, ut Spiritus sanctus, uel per creationem ut 119 creature; quia quidquid a Deo est, aliquo istorum modorum trium est a Deo. Item machina illa creata fuit alicubi, quia in quodam inani: illud inane locus erat in quo creata  fuit illa machina; ergo prius erat quam illa machina.

 Ad id quod primo dictum est, dicimus quod hoc nomen tenebre quandoque ponit, quandoque non; dicuntur enim quandoque obscuratio eris, et tunc ponit hoc nomen, quandoque absentia lucis, et tunc non ponit. Dicendum est itaque quod ante creationem machine, tenebre erant, id est absentia lucis, nec aliquid erat, nec aliqua. Quod autem aiunt: Utrum uera sint ab eterno uel eterna, potius dialecticorum esse dicunt doctores nostri, quam theologorum. Sunt tamen ab eterno, sed eterna non sunt. Nam inter esse ab eterno et esse eternum, distinguunt. Ab eterno est quod non incipit esse; eternum est, cui  omnia sunt presentia, quare solus Deus est eternus. Dicimus etiam quod illud inane non erat locus, nec etiam erat aliquid sicut tenebre.

Item Deus creat rem existentem; ergo que est, et ipsa non est Deus; ergo creat rem que [al. non] est creata. Si non existentem; ergo est Creator rei existentis: sed Creator relatiue dicitur ad creaturam; ergo res non existens est creatura Dei. Ideo dicunt quidam quod creare non dicitur relatiue ad creaturam sicut Creator, et ideo licet rem non existentem creet, non ideo est Creator rei non existentis. Sicut quis generat filium qui nondum est, non est tamen genitor eius qui nondum est. Sed et contra hoc obiicitur. Ante conuenit Deo creare aliquam rem, quam ipse esset  Creator illius; ergo cum fuit Creator primi momenti statim quando fuit, ante conuenit ei creare primum momentum quam fuerit; ergo ante omne tempus creauit tempus; ergo ab eterno creauit tempus. Ideo uerius dicendum est quod Deus creat tantum rem existentem, quia creare est diuina potentia aliquid de nichilo facere nouiter existere, et ita creat Deus rem que creata est, si hec dictio creatum in ui nominis sumatur sine consignificatione temporis; si uero sit participium et notet tempus preteritum, falsum est.



CAPUT uIII. Qualis fuit primus homo secundum corpus ante peccatum.


 Exsecutis quam paucis de distinctione operum sex dierum, duo prenotata capitula exsequamur, scilicet qualis factus fuit primus homo; secundo qualis effectus fuit postea per peccatum. Ubi etiam de peccato et de peccatorum generibus agetur. Sed quia due sunt partes hominis, corpus et anima, ideo qualis fuit secundum corpus prius ostendamus, deinde secundum animam. Sciendum ergo quod primus homo factus fuit mortalis et immortalis, id est potens mori et potens non mori. In primo enim statu potuit mori et potuit non  mori. In secundo, scilicet post peccatum, potuit mori et non potuit non mori. In tertio, id est in patria non poterit mori, et poterit non mori. Tunc enim corpus eius glorificatum erit et spirituale, id est non egens alimonia ciborum; sed ante peccatum corpus eius fuit animale et egens cibariis. Unde legitur in Genesi : Factus est homo in animam uiuentem, id est in spiritum corpus alimonia ciborum uegetantem.

 Sed obiicitur: Adam si nunquam peccaret, nunquam moreretur; sed et si nunquam comederet, nunquam moreretur; ergo potuit nunquam comedere et nunquam mori; ergo potuit nunquam comedere et semper uiuere, et ita sine alimonia  ciborum potuit semper uiuere. Item, si non peccaret, nullam penam sustineret, et si nullam penam, nullam famem; ergo si non peccaret, nullam famem sustineret; sed absque fame superfluum esset comedere, et ita si non peccaret, semper uiueret; ergo potuit semper uiuere et non comedere. Ad primum dicendum quod 120 assumptio falsa est: Si nunquam comederet, nunquam peccaret, imo si non comederet peccaret; nec potuit non comedere et non peccare  . Duo enim precepta dederat ei Dominus, unum assertiuum et unum prohibitiuum: unum quo sciret quid esset facturus, et unum quo sciret a quibus esset abstenturus. Preceperat ei Dominus ut ipse de omni ligno quod erat in paradiso comederet, ecce assertiuum;  sed et hoc precepit ut de ligno scientie boni et mali non comederet, ecce prohibitiuum. Cum ergo Deus precepisset ei ut comederet de omnibus aliis lignis, si non comederet peccaret, et si de uetito comederet peccaret. Utrumlibet igitur preceptorum non obseruando peccaret. Patet ergo huius falsitas: Si nunquam comederet, nunquam peccaret. Secundam rationem similiter soluimus per intentionem huius: Absque fame superfluum esset comedere. Non enim debebat famem exspectare, dum solummodo appetitum comedendi  haberet  . Est enim fames immoderatus appetitus comedendi; et huiusmodi appetitus si sit immoderatus, pena est; aliter non est pena. Nam poterat esse in Adam ante peccatum, nec licebat Ade ultra statutum tempus ieiunare, uel citra comedere.

Item peccatum erat Ade comedere de ligno scientie boni et mali: hoc autem nisi esset prohibitum non esset peccatum. Est ergo aliquid factum quare esset peccatum. Hoc itaque factum est a Deo uel ab homine, sed non ab homine: non enim tunc fecerat quod sibi esset peccatum. A Deo igitur factum est quod hoc sibi esset: sic ergo Deus est auctor siue causa peccati. Item, illicitum erat Ade post prohibitionem comedere de ligno  scientie boni et mali, nec semper fuit ei illicitum: ergo aliquis hoc fecit esse illicitum. Ergo Deus uel homo, sed non homo. Ergo Deus fecit hoc esse sibi illicitum. Unde sic, quia illicitum erat, ideo peccaret homo si comederet. Ergo fecit quod homo peccaret si comederet, sed homo peccauit quia comedit. Ergo Deus fecit quod homo peccauit, quia comedit: igitur est auctor et causa peccati. Item, bonum est et placet Deo ut peccatum sit illicitum, sed peccatum esse illicitum est esse peccatum; ergo bonum est et placet Deo ut peccatum sit peccatum: igitur Deus causa est peccati.

Prime argumentationi respondetur falsificando, et indeterminando: falsificando sic: Peccatum erat ante lapsum angelum adequari Deo, sed hoc  non esset ei peccatum nisi ipse angelus uel Deus esset: ergo aliquid est factum quare hoc ei esset peccatum. Si enim per quare notetur causa efficiens uel sufficiens, falsum est. Si uero causa sine qua uel occasio, uerum est. In secunda argumentatione eadem est solutio. Tertium ita distinguimus. Deus fecit ut peccatum sit illicitum, id est non sit licitum: ut remoueas, uerum est. Si uero ita ut peccatum sit illicitum, id est peccatum, falsum est.

Item peccatum erat Ade de ligno scientie boni et mali comedere statim ex quo fuit prohibitum. Ergo fuit peccatum aliquo auctore uel nullo: id peccatum non potest esse sine ullo auctore: hoc ergo fuit ei peccatum Deo auctore, uel homine, sed non homine; ergo, Deo auctore. Ideo ita distingue  primam: Peccatum erat Ade comedere de ligno scientie boni et mali, id est peccatum esset si comederet, uerum est. Peccatum erat, id est erat aliquid quod tunc erat peccatum, falsum est. Sicut bonum est mihi accipere medicinam, id est bonum esset si acciperem. Sed non est aliquid quod sit bonum, quia non accipio.

 Cum autem dictum est quod ipse factus sit mortalis, id est potens mori, et immortalis, id est potens non mori, queritur utrum hanc immortalitatem  habuit ex collatione nature, an ex beneficio gratie, uidetur quod ex beneficio gratie. Hanc enim gratiam dedit ei Deus quod de ligno uite comederet, et ita semper esset immortalis, id est potens non mori. Et hoc uidetur uelle Augustinus dicens  : Quodammodo immortalis factus est homo ex beneficio gratie, non 121 ex collatione nature. Quodammodo dixit, ut innueret quod non erat uera immortalitas sicut immortalitas Dei uel anime ex collatione nature, nec potest dici quod fuerit immortalis. Sic enim naturaliter semper uiueret: oporteret etiam quod animalem spiritum non haberet. Immortalis ergo fuit, id est potens non mori, ex gratia, id est ex eo quod ei concessum est comedere de ligno uite. Lignum autem  uite  dicebatur ab effectu quedam arbor in paradiso Dei, de cuius fructu si quis comederet, a Deo perpetua soliditate et stabili sanitate membra eius firmarentur, ut nec aliqua irrepente egritudine, nec etatis imbecillitate in occasum uel deterius uergeret. Lignum autem scientie boni et mali non ita dictum est ab effectu, quia faciat de eo gustantem scire bonum et malum; sed a rei euentu postea subsecuto; per experientiam enim sciuit Adam quantum boni amisisset, et in quantum malum cecidisset.

 Sed posito quod Deus non precepisset ei ut de aliquo ligno ederet, queritur utrum semper posset uiuere absque esu alicuius ligni? Nam si semper posset uiuere sine esu ligni, ergo posse non mori  non erat ei de ligno. Si uero non semper absque esu ligni, ergo hoc erat ei de ligno. Super hoc due sunt opiniones. Quidam enim dicunt quod non posset semper uiuere absque esu ligni, et posse non mori erat ei de ligno; et ideo dicebatur immortalis, quoniam semper poterat edere de ligno, quod edens nunquam moreretur. Alii dicunt quod duo operabantur immortalitatem eius, scilicet conditio nature, et beneficium gratie, scilicet esus ligni; et soluunt auctoritatem Augustini supra positam  : Quodammodo immortalis factus est homo ex beneficio gratie non ex conditione nature, addendum est tantum. Sed quia multa similia hic solent induci, in medium ea statuamus.

 Adam habebat potentiam moriendi, qua poterat et mori et non mori, quia in optione eius erat ut faceret, ipse uero elegit quod erat deterius, id est non semper uiuere, quia peccauit. Quero igitur cum haberet illam potentiam a natura, a quo haberet illam ad hunc usum, scilicet moriendi, et a quo usum non moriendi? A natura enim non poterat habere potentiam ad duos contrarios usus; sicut impossibile est me eodem motu uoluntatis moueri ad currendum et ad non currendum simul: et si a natura haberet potentiam ad usum semper  uiuendi, ergo semper uiueret. Item, si ab eodem haberet potentiam ad usum nunquam moriendi, ergo nunquam moreretur, quia nullum naturale per peccatum est ei ablatum, licet aliquod sit obfuscatum. Item, si a natura haberet potentiam ad illos duos usus, quid conferret ei lignum uite nisi conferret ei ut non posset mori, sicut lignum scientie contulit ut non posset non mori? Illud per meritum adimpletionis precepti, istud per transgressionem precepti prohibiti? Si uero ad obseruationem precepti hunc usum  habuit, a trangressione uero alium usum non semper uiuendi; ergo cum preceptum esset ei ut comederet de ligno uite, et preceptum esset ei ut non comederet de ligno scientie, sicut transgressio huius precepti omnino  destruxit in eo potentiam ad usum non moriendi quia non potuit non mori, et necessario addictus est morti; ita, si obseruasset hoc preceptum ut comederet de ligno uite, absorpta esset in eo et destructa potentia quantum ad usum moriendi, quia non posset mori, et ita a comestione illa haberet non posse mori, maxime cum huius esset efficacie quod membra perpetua soliditate firmabat ut in deteriorem statum homo uergere non posset post sumptionem huius ligni; et secundum hoc non comedit de illo ligno, antequam peccaret, quia non posset postea corrumpi nec peccare; et ita nec de ligno scientie comedere. Si enim dicatur quod pluries sumendo lignum uite mereretur necessitatem non  moriendi, et non semel tantum sumendo, quare ergo per contrarium pluries comedendo de ligno scientie non meruit necessitatem moriendi, et non semel tantum sumendo corrumperetur? Imo 122 potest queri quoties oporteret eum sumere de ligno uite ut fieret non potens mori. Non enim non potest sumi adeo magnus numerus uicium, quin post illas sumptiones, etiamsi usque hodie uixisset Adam, posset sumere de ligno scientie, et ita fieri transgressor.

Item si dicatur quod ad neutrum illorum usuum habebat potentiam a natura, sed ad unum a ligno uite si comederet, ad alterum a ligno scientie si comederet; ergo sicut semel sumendo de ligno uite non fieret non potens mori cum posset post esse  sumpturus de ligno scientie; ita semel sumendo de ligno scientie non debuit fieri non potens non mori, sed posset sumere de ligno uite, et fieri non potens non mori. Item si adimpletio huius precepti: Comede de ligno uite , conseruasset ei potentiam non moriendi, ut quandiu comederet non moreretur, et non euacuasset potentiam moriendi, ergo a simili transgressio huius, De ligno scientie boni et mali, ne comedas , non conseruaret ei potentiam moriendi, ita tamen quod non destruxerit potentiam non moriendi, ut post uetitam comestionem posset comedere de ligno uite et fieri non potens mori, sicut postquam comedisset de ligno uite  posset etiam comedere de ligno scientie boni et mali, et ita preceptum transgredi. Item, cum duo essent ei data precepta, assertiuum scilicet et prohibitiuum, si tanta caritate obseruasset illud, quanta superbia transgressus est istud, tantum premium debebatur ei per obseruationem istius, quanta pena per transgressionem illius; aut Deus pronior est ad puniendum quam ad remunerandum; sed transgressione istius meruit necessitatem moriendi: ergo obseruatione illius meruit necessitatem non moriendi.

Si uero dicatur quod a ligno uite, et non a se uel a sua natura habebat potentiam ad usum non moriendi, a se tamen habebat potentiam ad usum moriendi; ergo non erant ei data naturalia quibus  eque posset stare ac cadere; imo propensior erat ad cadendum quam ad standum; quia in se habebat unde moreretur, sed non unde non moreretur.

Ad hoc dicendum quod Adam in se habebat potentiam ad usum moriendi et ex se: similiter ex se habebat potentiam ad usum non moriendi, nec tamen ad duos usus. Sicut iste potest ducere istam uxorem, et illam aliam que est soror eius, non tamen potest istas duas ducere legitime. Et in potestate mea est quod curram tota crastina die, et ut nulla parte crastine diei curram, tamen hec duo non possum facere simul. Potest tamen dici quod Adam habuerit potentiam ad alterum istorum usuum, mori, non mori, non tantum ad usum moriendi, neque ad usum non moriendi. Et a neutro illorum  lignorum habebat potentiam ad usum moriendi, neque ad usum non moriendi. Sed a conseruatione istorum preceptorum, De ligno uite comedes, de ligno scientie boni et mali non comedas, habebat potentiam ad hunc usum scilicet nunquam moriendi. Duo enim precepta ei erant data, scilicet: De ligno uite comedes. Istud obseruauit, quia de eo comedit; et aliud preceptum erat ei datum: A ligno scientie boni et mali semper abstinebis, et istud nondum obseruando consummauerat. Sicut si mihi dicatur: Esto semel bonus, si semel fui bonus, istud preceptum obseruaui; si uero precipiatur: Esto semper bonus, non obseruaui hoc, nisi omnibus diebus uite mee sim bonus, nec unquam uere poterit dici de me  quod illud preceptum obseruauerim donec uitam finierim. Sic igitur quandiu obseruaret illa duo precepta  nunquam moreretur, tamen unius eorum transgressio sufficiebat ad hoc ut moreretur. Nam facilius est destruere quam construere. Sicut ad ostendendum aliquam definitionem de aliquo predicari, non sufficit unum eorum que in definitione ponuntur predicari de eo, nisi quodlibet predicetur de eodem. Si tamen uelimus ostendere illam diffinitionem non predicari de eo, nisi quodlibet predicetur de eodem, sufficit 123 unum eorum que in diffinitione ponuntur,  ostendere non predicari de eo. Ita etiam si uelimus ostendere aliquam copulam esse ueram, non sufficit ostendere unam eius partem esse ueram, sed utramque. Si tamen uelimus ostendere illam esse falsam, sufficit ostendere quod una pars est falsa.

Sed queret aliquis, an positus esset terminus obseruantie illorum preceptorum, et quando ille terminus esset consummatus? Si enim semper oporteret eum sibi cauere ne preceptum transgrederetur, et ita semper posset transgredi, etiamsi semper sumeret de ligno uite, quare ergo diceretur lignum uite? nam sine eius sumptione, si permaneret in preceptis diuinis, posset semper uiuere, et ita ab illo ligno non habebat potentiam semper uiuendi, nec ei per illud conferebatur ut nunquam  moreretur. Quare ergo dicebatur lignum uite? Sicut nec dicebatur istud preceptum: De ligno scientie boni et mali ne comedas preceptum uite, quia neutrum sine altero poterat ab hoc ualere, etiamsi infinitis uicibus sumpsisset de ligno uite nunquam ita solidaretur, quin postea posset sumere de ligno scientie boni et mali, et ita peccare. Ad quod dicendum quod ideo dicitur lignum uite, quia per longam eius sumptionem hoc efficiebat quod homo confirmaretur in potentia non moriendi, et post nunquam posset mori. Nam ad talem statum transferretur si illa duo precepta obseruasset. Ignotum tamen est nobis quandiu in illo statu primo permansisset, et quando ad illum secundum statum transferretur in quo positus, non postea posset  sumere de ligno scientie boni et mali; et ita non posset peccare, et hoc haberet a frequenti sumptione ligni uite, si alterum preceptum obseruaret ne sumeret de ligno scientie. Dicunt quidam quod unica sumptio illius ligni ad illud sufficiebat, ut scilicet confirmaretur. Ita quod non posset mori, et ita nunquam comedit Adam de ligno uite. Si enim comedisset, ita solidatus fuisset ut postea peccare non posset; et hoc uolunt probare, quia a Domino eiectus est de paradiso  , ne sumeret de ligno uite post peccatum; de quo si sumeret, fieret non potens mori, et ita crudeliter uideretur Deus cum eo agere cum semper in miseria uicturus degeret. Ideoque misericorditer egit Deus cum illo,  cum illum eiecit de ligno uite sumendo, ne semper uicturus semper in miseria esset uersandus. Sed huic contrarium dicit Augustinus  : Recte profecto intelliguntur primi parentes ante malignam persuasionem sicut a cibo uetito abstinuisse, ita concessis lignis usi fuisse. Istud tamen non arguit quia indefinite dictum est, cum multa alia ligna essent concessa. Queritur tamen si illud habeat effectum lignum uite nunc, quod tunc habebat, et  si Adam uixisset usque nunc, et de ligno scientie comederet, utrum homines ante nati punirentur, sicut qui de eo essent nascituri? quod non credimus.

Solet etiam queri, an Adam tunc posset occidi, et ita mori, cum tamen nulla in eo precessisset culpa? quod uidetur. Poterat enim teneri inclusus in carcere, ita quod non haberet quod comederet. Et dicimus quod nullam sustineret molestiam nisi peccasset, nec aliquis ei aliquid inferre posset  . Cum autem ex conditione materni uteri necessarium esset primos parentes portare pueros paruos ante peccatum, utrum eorum infantes statim nati haberent quantitatis membrorum perfectionem, sicut habent modo iuuenes, et officium membrorum statim  exercerent ut pedum et manuum; an non statim haberent perfectam quantitatem membrorum, sed officium tantum, sicut habent modo fetus quorumdam brutorum animalium, quia statim currunt et uident; an nec quantitatem membrorum, nec officium haberent, sed paulatim usque ad prolixam etatem crescendo peruenirent, sicut modo est? Hoc, inquam, non est multum curandum, cum non sit sanctorum auctoritate confirmatum, nec diffinitum.



124 CAPUT IX. Qualis ante peccatum fuit secundum animam.

 Nunc dicendum est qualis factus fuit homo secundum animam. Fuit autem factus ad imaginem et similitudinem Dei . Ad imaginem, quantum  ad bona naturalia, scilicet rationem, memoriam, intellectum; ad similitudinem, quantum ad bona gratuita. Sed numquid tunc habebat bona gratuita? Ergo tunc habebat uirtutes; ergo tunc poterat mereri. Sed hoc improbatur, quia si meretur, libero arbitrio meretur; liberum autem arbitrium non pertinet ad presens uel preteritum, sed tantum ad futurum. Ideo nunc dicendum est: Quantum ad bona gratuita, id est ad habilitatem suscipiendi bona gratuita, qui factus est aptus suscipere uirtutes; non tamen statim habuit. Sicut Iosias genuit Iechoniam in transmigratione Babylonis , non tamen statim transmigrauit; et homo positus est in paradiso , ut  operaretur et custodiret, non tamen operatus est, nec custodiuit. uel sic: Quantum ad bona gratuita, id est quantum ad illum statum innocentie in quo factus erat. uel aliter, ad imaginem, id est ad cognitionem ueritatis; ad similitudinem, id est ad dilectionem ueritatis. Item aliter, ad imaginem, quantum ad formam; ad similitudinem, quantum ad essentiam, qua, sicut Deus simplex est et incorruptibilis, ita et anima; et hoc quantum ad essentiam   . Similitudo quantum ad formam; quia, sicut Deus meminit, discernit, diligit, ita in anima reperiuntur hec naturalia, et hec dicuntur forma anime, quia huiusmodi informatur proprietatibus, et una magis alia anima.

 Notandum autem quod sicut non solum pictura, que est in tabula, dicitur pictura, uel imago alicuius rei, sed etiam ipsa tabula; ita non solum anima imago Dei dicitur, sed etiam homo. Item sciendum est quod anima siue homo, et est imago Dei, et est ad imaginem Dei. Christus autem est imago Dei Patris sed non est ad imaginem Dei Patris. Prepositio enim notat quamdam imparitatem et minoritatem eius quod est imago ad id cuius est imago. Unde non solet dici quod  Filius, licet sit imago Dei Patris, sit ad imaginem Dei Patris secundum quod Deus. Sed anima siue homo et imago Dei est, et ad imaginem Dei est. Hominem enim minorem Deo esse certum est.

Sed queritur quomodo homo sit similis Deo per gratuita, cum illa in Deo non sint? Estne homo similis Deo per id quod in Deo non est? Item, homo est similis Patri per ista; ergo Deus Pater et homo in his sunt similes, uel, ergo Pater est similis homini in his. Ad quod dicendum quod ideo dicitur homo similis Deo per gratuita, non quia gratuita sunt in Deo secundum quod Deus, sed quia que de homine dicta uocabula gratuita significant de Deo uere dicuntur; et essentiam in eo significant,  ut Deus est iustus, fortis, potens, et huius modi. Dicuntur enim aliqua duo similia, uel quia conformibus participant proprietatibus, que similitudo hic non reperitur, uel quia aliquid fit circa unum quod est simile ei quod fit circa reliquum. Quo modo dicitur regnum celorum simile grano sinapis , uel nauis ciuitati, ut dicit Betius? Hoc modo dicitur anima similis Deo, non quod similibus participet proprietatibus, sed quia sicut Deus intelligit, meminit, et huiusmodi, ita et anima. Et licet similis sit anima Patri per memoriam, Filio per intelligentiam, Spiritui sancto per dilectionem; non tamen per aliud similis est Patri quam Filio et Spiritui sancto; quia illa appropriatio fit nomine non re. Sicut licet Pater offendatur per peccatum infirmitatis; Filius per peccatum  ignorantie; Spiritus, malitie, non aliter tamen Pater quam Filius, uel Spiritus sanctus. Nam illa appropriatio nomine fit, et non re, ut supra dictum est.

Item hoc nomen imago ibi significat essentiam diuinam; ergo essentia diuina dicitur imago Trinitatis. Item, si hoc nomen imago essentiam diuinam 125 significat cum dicitur, homo factus est ad imaginem Dei; ergo Deus est imago hominis; ergo ei par uel eo inferior. uel ita, ibi significat essentiam; ergo non ibi dicitur in respectu; quod  uidetur, quia cum genitiuo ponitur. Nam ubi essentiam significat, per se ponitur. Si uero ibi significat rem creatam, que est proprietas anime; ergo homo factus est ad imaginem anime. Ad hoc dicendum quod ibi essentiam significat diuinam; et est diuina essentia imago ad quam factus est homo. Nam imago dicitur et exemplar et exemplum, sed magis proprie exemplum; et hoc nomen Dei in illa iunctura locutionis essentiam diuinam significat, et est resoluendus genitiuus in nominatiuum: Ad imaginem Dei, id est que est Deus, ut sit intransitio. Et cum hoc nomen imago in quadam significatione dicatur de Filio, relatiue scilicet, in qua non dicitur de Patre, non dicitur homo factus est ad imaginem Filii tantum prout ibi accipitur imago.  Est enim imago creationis, scilicet bona naturalia, et recreationis scilicet bona spiritualia, et similitudinis scilicet tota Trinitas et ita accipitur in predicta auctoritate. Item Augustinus dicit  : Quia anima ideo fit Deo similis, quia immortalem et indissolubilem eam fecit Deus; sed quia talis a Deo facta est, est creatura Dei, et quia est creatura, est alia substantia a Deo; et quia est alia substantia a Deo est ei dissimilis; ergo quia facta est immortalis et indissolubilis, facta est Deo similis, et ideo per idem est similis et dissimilis. Ideo distinguenda est hec, per idem est Deo similis et dissimilis, id est, per idem est res que in aliquo est similis, et in aliquo est dissimilis, uerum est; si uero ita, per idem est  similis et dissimilis, id est idem est ei esse simile et dissimile Deo, falsum est.

 Sciendum est iterum quod anima hominis triplicem habuit scientiam; habuit enim scientiam de celestibus, et de terrenis, et de seipsa. Scientiam de celestibus uel de se non plene habuit; ergo imperfectus in scientia fuit. Item si in illo statu aliquid Adam nesciuit; ergo in eo ignorantia fuit; ergo pena, ergo punitus fuit antequam peccaret. Sed qui sic obiiciunt de ignorantia, ignorare uidentur quod ignorantia culpam notat, et debitum importat. Illud enim dicitur quis ignorare quod cum deberet scire non scit. Adam uero tunc nil debebat scire quod non sciret, et ideo ignorabat.

 Queritur autem utrum Adam presciuit casum suum? quod sic ostenditur. Adam fidem habuit;  ergo credebat Christum nasciturum, moriturum propter redemptionem humani generis; ergo sciebat humanum genus esse lapsurum: sed non per alium hominem quam per se; ergo sciebat humanum genus per se lapsurum; sed sciebat hoc non posse esse quin ipse peccaret; ergo sciebat se esse peccaturum; ergo lapsurum. Ad hoc dicendum quod non sciebat humanum genus per se esse lapsurum, licet ipsum sciret esse lapsurum, nec sciebat per quem esse lapsurum. Sed queritur an posset credere humanum genus esse casurum in  alio, ita tamen quod in eo esset casurum? Quod si esse poterat; ergo poterat in eo statu credere esse uerum, quod erat falsum, uel econtrario; et ita poterat, habere errorem  antequam peccaret. Si uero non poterat hoc credere de aliquo nisi de se, et credebat de se uel de alio; ergo credebat hoc de se. Aliter enim de alio si crederet, errorem haberet. Ad hoc dicendum quod non poterat [scire] illud lapsurum esse in alio quam in se uel in eo in quo esse poterat lapsurum, non tamen credebat esse lapsurum in se. uerum est quidem quod ipse sciebat illud esse lapsurum in se uel in alio. Et si ipse sciret non posse esse lapsurum in alio, inde necessario sequeretur quod sciret illud esse lapsurum in se, sed nesciebat  illud medium. Sicut iste scit astra esse paria uel imparia, et forte non possunt esse astra imparia, non tamen iste scit; hoc non tamen sequitur quod sciat astra esse paria. Ita nec Adam sciebat quod non posset credere humanum genus esse casurum in alio. Quod si sciret, necessario sequeretur quod sciret esse casurum in se. Item poterat Deus eum talem 126 existentem, id est nec dignum uita, nec dignum morte damnare, quod uidetur posse ostendi auctoritate quadam que continetur super Epistolas: Poterat Deus talem facere nec dignum uita, nec dignum morte: quem si damnaret quis diceret: Cur facis? Ad quod dicendum quod talem poterat damnare, id est non saluare; sed non poterat damnare, id est in infernum  deducere uel detrudere, quia faceret contra misericordiam, cum sit piger ad penam princeps, ad premia uelox.

 Item Adam erat in tali statu in quo poterat stare; ergo in quo poterat a malo declinare, ergo tentationi resistere; ergo mereri; ergo habebat uirtutes. Ad quod dicendum quod declinare a malo, hoc est non facere malum; qui uitat culpam, non semper meretur palmam secundum illud:

Non feci furtum, non pasces in cruce coruos.
Ideoque non merebatur Adam declinando a malo, quia nil erat quod ad malum impelleret, neque interior tentatio, neque exterior. Sed si quis impelleret, et  ad malum et ipse non succumberet, sed resisteret ex caritate, tunc esset ei meritorium. Fuerunt enim duo status hominis ante peccatum: Unus in quo non habuit gratiam qua posset proficere, sed stare; et alius qui [in quo] habuit gratiam qua potuit proficere, scilicet quando cecidit. Unde Augustinus  : Habuit homo posse quo uellet, sed non habuit uelle quo posset; quod si habuisset non peccasset.

At dicet aliquis, ipse tunc habebat in proposito quod si quis impelleret ad malum non faceret; ergo illo bono proposito merebatur; quemadmodum quis meretur implendo hoc preceptum: Non occides  , quia in proposito habet non occidere si impellatur. Item Adam tunc erat adultus, et habebat tunc discretionem boni et mali, et recte ea utebatur; ergo dignus erat uita uel morte; ergo meruerat uitam uel mortem. Sed manifestum est eum non posse mereri uitam sine uirtutibus. Item sola ea que merentur uitam, merentur mortem, et econtrario. Adam in eo statu erat in quo poterat mereri mortem: ergo in eo statu poterat mereri uitam et ita habebat uirtutes. Item nullum bonum irremuneratum, nullum malum impunitum. Illa dilectio naturalis qua Adam diligebat Deum bona erat, et ea bene utebatur; ergo eius usus bonus erat, et ita cum nullum bonum sit irremuneratum, illa dilectio aliquid merebatur uel temporale  uel eternum. Et non est ratio quare magis temporale quam eternum, et ita uirtutes habebat, quia nemo meretur eterna sine uirtutibus. Ad quod dicendum quod auctoritas illa nullum bonum irremuneratum, nullum malum impunitum referenda est ad bona que fiunt in uia. Sed Adam tunc non erat in uia, neque in patria. Quod [al. quid] enim, si esset in uia uel esset in patria, alibi audisti. Alia que predicta sunt instantiam habent in angelis qui prius habebant sola naturalia, et post gratuita.

Item Adam tunc sciebat, quod Deus erat constituendus principium et finis cuilibet actioni. Non enim postea accreuit illi hec scientia quando data est ei caritas. Sciebat etiam quod ipse debebat ei constituere finem omnis sue actionis et principium,  et ei attribuere omnia bona sua; ergo tenebatur ei exhibere latriam; ergo tenebatur eum diligere ex caritate. Item, caritas est dilectio Dei propter ipsum, et proximi propter Deum. Adam tunc diligebat Deum propter Deum; ergo tunc habebat caritatem. Item, Adam tunc diligebat Deum plusquam se, et se sicut proximum; ita tamen quod primo loco Deum et secundo se, tertio proximum, quarto suam carnem, et hoc totum propter Deum faciebat. Si enim non propter Deum finaliter, sed propter aliud hoc faciebat, quia constituebat finem quod [qui] non referretur ad finem; ergo peccabat mortaliter a fine debito declinando. Sine fine enim aliquo constituto illud non faciebat. Quod si totum  hoc propter Deum faciebat, ergo caritatem ordinatam habebat. Item minimus motus caritatis excedit quantumlibet magnum motum naturalis dilectionis; Adam autem per infusionem uirtutum solo naturali 127 motu diligebat Deum, post datas uirtutes eadem naturali dilectione nondum in uia diligebat Deum, et preterea motu caritatis; ergo multo fortius diligebat Deum post datas uirtutes quam ante. Item, multo plura dona tunc habebat a Deo quam ante, quia et naturalia et gratuita, cum prius haberet tantum naturalia; ergo plus diligebat eum Deus tunc quam ante, ergo et ipse plus Deum, aut transgressor erat; nam qui magis diligitur,  magis tenetur diligere. Ad hoc dicendum quod non quilibet motus caritatis excedit quantumlibet motum naturalis dilectionis quantitate, sed dignitate. Potest enim esse quod aliquis minus diligat Deum, quam aliquis alius filium suum sola dilectione nature. Et uerum est quod Adam plus tenebatur diligere datis gratuitis, id est pro pluribus. Tamen diligere equiuoce dicitur de naturali dilectione et de caritate. Unde non ualet ibi comparatio. Potest enim dici quod tunc tenebatur Adam exhibere latriam Deo, non tamen ideo diligere caritate, sicut et de angelis dicitur.

Item, Ade post peccatum inflictus est fomes peccati quem non ante habebat. Ergo magis tenebatur diligere Deum ante peccatum quam post. Item, tunc  legitur interfuisse curie angelorum et prophetasse de diluuio, et multis aliis, sed non postea. Ergo magis tenebatur. Econtrario uidetur quod magis post peccatum: nam restitutis sibi que prius amiserat, data est sibi confessio et pena de peccato, que duo bona sunt. Ergo uel plura bona sunt ab eo habita post peccatum quam ante. Preterea, maius est opus recreationis quam creationis. Ergo post recreationem magis tenebatur Deum diligere, quam ante creationem. Dicunt quidam quod magis tenebatur Deum diligere ante peccatum, quia plura bona prius habuit quam post. Nec enim sunt ei ex integro restituta. Si obiiciatur quod penitentia restituit ablata, uerum est uel in re uel in spe; et forte ante peccatum,  nondum datis gratuitis, magis tenebatur Deum diligere quam postea Paulus : et hoc propter bona naturalia que talia sunt ei collata qualia nulli postea. Paulus tamen tenebatur habere caritatem, quam non ipse in tali statu.

Sed queritur, cum posset fieri quod Adam tunc moreretur : haberetne Adam uitam eternam? uidetur quod neutrum de meritis  , nisi dicatur quod Deus de gratia daret uitam eternam. Sed uerius credimus eum tunc non potuisse decedere aut aliquam molestiam sustinere. Item, impossibile est aliquem sine peccato mortali  ante caritatem damnari aut saluari. Ergo Adam, si tunc decederet, nec damnaretur nec saluaretur, quia non habebat meritum uite uel mortis. Sed potest dici quod de gratia saluaretur.



CAPUT X. Que sit causa peccati?

 Queritur que fuerit illa gratia qua Adam poterat stare et non poterat proficere ante peccatum. Ad quod dicendum quod illa prima gratia fuit liberum arbitrium acutissimum in homine et quedam sensualitas rectissima et non obliqua. Hic autem dicendum  esset quid est liberum arbitrium, quid sensualitas, et etiam de gratuitis bonis et naturalibus, nisi quia postea dicturi sumus, quomodo lapsus sit homo et spoliatus gratuitis, et uulneratus in naturalibus, in quo loco dicemus de his. Ne igitur ibi uideamur acta agere, ista usque ad illum locum reseruabimus. Hic igitur de peccato Ade.  Et ut ab altiori inchemus, generaliter de peccato agendum erit hoc modo, prius inquirendo quid sit causa peccati; secundo, in qua re sit peccatum; tertio, quid sit peccatum; quarto, de modis et differentiis peccatorum, ut ita ad peccatum Ade ascendamus. Agere autem de inuidia 128 quam habuit diabolus erga hominem et quomodo suggessit ei ut peccaret, et huiusmodi, superfluum esset, quoniam hec etiam  uulgo notissima sunt. Sciendum est igitur quod duplex est causa peccati siue mali, scilicet bonum, ut homo, angelus; et etiam malum, id est mala uoluntas. Quod autem bonum sit causa, et origo mali, ostenditur et ratione et auctoritate. Ratione sic: Malum non fuit ab eterno. Ergo incepit esse aliquo auctore. Illud quod fuit auctor mali fuit bonum uel malum: sed non fuit malum . Ergo illud quod fuit auctor mali, fuit bonum. Ergo malum originem habuit a bono. Item, indirecte: Nullum malum habuit initium a bono; omne malum habuit initium: ergo nullum fuit primum malorum. Si uero dicatur quod non omne malum habuit initium, ergo aliquod malum non habuit  initium; et ita aliquod fuit principium tenebrarum ab eterno, sicut falso dogmatizauit Manicheus. Concedendum est ergo quod omne malum habuit initium a bono; quod etiam manifeste et euidenter demonstrat Betius in Arithmetica, ubi docet quomodo inequalitas ad equalitatem reducatur, et inde initium sumat. Hoc etiam affirmat Augustinus, dicens  : Dico malam uoluntatem precessisse malum; habuit enim originem a bono, prius ab angelo, postea ab homine. Est etiam malum causa mali quia mala uoluntas est causa mali. In primo peccato una sola fuit causa boni scilicet angelus; in ceteris malis sequentibus duplex fuit causa, homo scilicet quod bonum est, et mala uoluntas que est malum. Unde Augustinus  : Malarum rerum causa est ab immutabili  bono mutabilis boni deficiens uoluntas, primo angeli, postea hominis.



CAPUT XI. In qua re sit peccatum.

 Nunc in qua re sit malum dicendum est. Est autem tantum in bono: quod sic ostenditur: Malum nil aliud est quam corruptio boni, corruptio boni non est nisi in natura, et natura non est nisi bonum. Ergo malum non est nisi in bono. Item, malum non est nisi in eo quod priuat aliquo bono; sed nil priuatur aliquo bono in quo non remaneat aliquod bonum,  et in nullo est aliquod bonum quod non sit bonum. Ergo malum non est nisi in bono. Si autem ista negetur, nil priuatur aliquo bono in quo non remaneat aliquod bonum probari poterit sic: Nam si aliquid priuatur aliquo bono in quo non remaneat esse; nam esse est bonum, ergo aliquid priuatur omni bono. Ergo aliquid est pessimum: quod falsum est. Dicit enim Augustinus  : Res quantumcunque possit fieri mala, non potest fieri pessima, id est omni bono carens. Quod non sit malum nisi in bono, aperte dicit Augustinus his uerbis  : Nullum est quod dicatur malum, nisi aliquid sit bonum. Ullum enim non potest esse malum ubi bonum est nullum. In bono est malum. Ergo bonum est malum. Ergo contraria de se predicantur. Dicit  enim propheta: ue illis qui bonum dicunt malum! 

Ad illud ergo quod primo obiicitur de contrariis, dicit Augustinus  , quod regula dialecticorum in omnibus contrariis, obseruatur preter quam in istis. uel dici potest, quod hec nomina bonum, malum, substantiam notant in neutro genere, in masculino et feminino formam. Cum ergo utrumque ponitur in neutro genere, uel utrumque in masculino genere uel feminino, de se inuicem predicari non possunt. Res enim que est bonum non est malum, et ille qui est bonus non est malus. Sed quando unum ponitur in neutro genere, reliquum in feminino uel masculino, de se ponitur, ut, Res que est  bonum est mala, et e contrario, et ita conceditur quod bonum est malum retento uno adiectiue.  Ad id autem quod dicit propheta: ue illis qui bonum dicunt malum! dicendum quod tantam detestationem mittit in illos qui opus Dei, ut naturam ipsam uel hominem uel aliquam 129 creaturam in eo quod est opus Dei, et ita in eo quod est bonum, dicunt esse malum; et qui uitium in eo quod est uitium dicunt esse bonum. Omne enim opus Dei in eo quod est opus Dei bonum est; et omne uitium in eo quod uitium, malum est.



CAPUT XII. An peccatum sit aliquid; et si est aliquid, an natura, an uitium nature.

 Ostenso unde habeat originem peccatum, et in  qua re habeat esse, dicendum est, quid sit peccatum. Peccatum est omne dictum uel factum, uel concupitum contra legem Dei. Et iterum: Peccatum est uoluntas retinendi uel consequendi quod iustitia uetat. Et he due diffinitiones secundum Augustinum  . Ambrosius autem sic diffinit peccatum  : Peccatum est preuaricatio legis diuine et celestium inobedientia preceptorum. Secundum primam auctoritatem peccatum est dictum uel factum uel concupitum; secundum aliam, peccatum  est uoluntas; secundum tertiam peccatum est preuaricatio legis. Ideoque de essentia peccati diuersorum diuerse sunt opiniones  . Quidam enim dicunt quod peccatum est actus, et ille actus, in quantum est actus, bonum est et a Deo est, sed propter prauum et distortum finem peccatum est; et in eo quod peccatum, nil est, nec a Deo est, quia ille actus deformatur per prauum et distortum finem. Nonnulli dicunt quod tantum interior est peccatum. Alii dicunt quod et motus interior, et motus exterior peccatum est, et est aliquid quia non quilibet in quantum est, bonus est, nec a Deo est, quia aliquid est a diabolo uel ab homine. Primam opinionem prius prosequamur probando, postea improbando.

Quod autem peccatum nil sit, probatur ita: Quidquid  est, aut est opus Dei, aut est opus hominis imitantis Deum; hoc enim dicit Augustinus. Si peccatum non est opus Dei, ergo est opus hominis imitantis Deum, quod falsum est; quia illud opus dicitur hominis imitantis Deum, propter quod homo a Deo non recedit; sed per peccatum recedit homo a Deo. Ergo peccatum non est opus hominis imitantis Deum. Item, malum est corruptio boni, sed corruptio boni nil est. Ergo malum nil est. Et licet corruptio boni sit peccatum, non tamen cuiuslibet boni corruptio est peccatum; est enim quoddam bonum summum quo sunt omnia bona, cuius essentia est eius bonitas. Ergo non potest incipere uel desinere esse, nec potest in bono proficere nec a  bono deficere. Est etiam et aliud bonum, scilicet creatura, et illud non habet in se omnia bona, nec omne bonum est ab eo: sic enim summo bono equaretur; sed quibusdam participat bonis, aliis caret, et in bono potest proficere, et a bono deficere, quia potest habere quod non habet, et potest non habere quod habet. Est autem creatura duplex, corporalis et spiritualis, et bonum quoque duplex, unum quantum ad corporalem creaturam, et unum quantum ad spiritualem. Item, corporalis creature duplex est bonum, unum est in ipsa, alterum ex ipsa. In ipsa, rectitudo quinque sensuum; extra ipsam, ordinatio rerum naturalium. Magnum enim bonum est homini quod ita ordinantur cetera, scilicet celum et terra, animalia bruta, arbores  et huiusmodi. Similiter spiritualis creature duplex est bonum, scilicet cognitio ueritatis et dilectio ueritatis. Cuiuslibet ergo istorum bonorum corruptio, est malum, sed non cuiuslibet istorum corruptio est peccatum siue culpa. Tria enim bona distinguimus, unum in corpore, alterum in anima, tertium extra corpus et animam: corruptio boni quod est in anima, et culpa est et pena; corruptio boni quod est in corpore pena est et non culpa, sed tamen ex culpa prouenit; corruptio boni quod est  extra corpus et animam, nec culpa, nec pena est, sed ad penam refertur. Sicut autem dictum est, bonum quod est in anima 130 duplex est, scilicet cognitio ueritatis, et amor eiusdem. Corruptio cognitionis ignorantia est; corruptio amoris concupiscentia est. Quanto ergo magis augmentantur iste corruptiones in anima, tanto magis corrumpitur anima, non quia anima in sui essentia corrumpatur; ipsa enim incorruptibilis est, sed bona ipsius. Malum autem dicitur pena sicut et culpa. Unde: Non est malum in ciuitate quod non faciat Deus, id est pena .

Ex predictis igitur patet quoniam malum non est nisi in bono, et quod peccatum, in quantum est actus, bonum est. Quod etiam alibi testatur Augustinus  sic  : Deus tantummodo auctor boni est; quocirca auctor mali non est. Est autem auctor omnium que sunt; que, in quantum sunt, in tantum bona sunt, et ita peccatum cum sit, secundum eos, in quantum est, bonum est. Item, non est aliqua res mala que non secundum aliquid sit bona, sed peccatum est res mala. Ergo secundum aliquid est bonum, et ita peccatum, secundum quod est, bonum est. Prima propositio potest probari sic: Non est aliqua res mala, que non participatione mali sit mala; quecunque res participatione mali est mala, secundum aliquid est bona. Ergo non est aliqua res mala que non secundum aliquid sit bona. Si quis de prima dubitet, probari potest indirecte.  Nam si aliqua res est mala, illa res non est aliquid quod sit bonum, nec in ea est aliquid quod sit bonum. Ergo illa res tota est mala. Ergo plenitudinem habet omnis malitie, sicut summum bonum plenitudinem habet in se totius bonitatis. Ergo summum malum, et ita aliquid potest cequari summo bono, uel in simili per contrarium; quod esse non potest.

 Item sicut participatione summi boni quidquid est bonum, est bonum, ita participatione summi mali quidquid est malum est malum. Sed adulterium est malum; ergo adulterium participatione summi mali est malum, ergo non ex toto est malum; et ita aliquid boni in se habet. Ergo secundum aliquid est bonum. Si uero adulterium est summum malum, eadem ratione homicidium est  summum malum, cum sit homicidium aliud quam adulterium. Ergo sunt duo summa mala. Quod iam improbatur, quia cum nil conueniat huic quod non conueniat illi, et nullis malis participet hoc quibus non participet illud. Ergo hoc est illud. Item, sicut summum bonum nullum malum potest admittere, ita summum malum nullam bonum potest admittere, sed esse et non esse sunt contraria, et esse bonum est in summo bono; ergo esse esset malum in summo malo si in eo esset. Ergo non esse esset bonum in eo; sed summum malum nullum bonum potest admittere; ergo non potest admittere non esse.  Ergo non potest ei conuenire non esse. Ergo non potest desinere esse. Eadem ratione non potest incipere esse. Ergo semper fuit. Ergo duo fuerunt principia, scilicet summum malum et summum bonum, principium lucis et principium tenebrarum. Item nichil quod conueniat summo bono, conuenit summo malo. Sed esse conuenit summo bono, ergo esse non conuenit summo malo. uel sic: Nil quod conuenit summo bono conuenit summo malo, sed esse conuenit summo bono et conuenit summo malo. Ergo in alia significatione dicitur esse de summo malo et in alia de summo bono. Item, malum est aliquid et non semper fuit aliquid. Ergo incepit aliquid esse. Ergo aliquo auctore fuit, uel Deo, uel homine, uel diabolo:  sed non Deo, quia Deus non est auctor mali. Ergo homine, uel diabolo. Sed per creationem aut per facturam: non per creationem, quia nec homo, nec diabolus aliquid potest creare, id est de nichilo facere. Ergo per facturam. Quod si est, ergo aliqua precessit materia de qua factum est malum; illa materia fuit bonum uel malum. Si fuit bonum, ergo malum secundum aliquid fuit bonum, quia saltem secundum materiam, si materia illa fuit malum; sed illud malum de aliqua materia fuit et que fuit malum, et ita usque in infinitum.

Quod et peccatum nil sit, in quantum 131 malum, subtilius et euidentius ostendunt sic: Est enim quoddam summum bonum quod est supra omnem  sensum et omnem naturam. Et illud est unica et principalis causa omnium naturarum, omnium rerum, a quo per descensum mediorum signantium formas discretas et non unitiuas. Nulla enim inferiora sunt quorum sunt unitas. uerbi gratia: a Deo. qui est illud summum bonum, ineffabiliter descendunt omnes nature, ut natura humana, asinina, etc. Illud autem summum bonum philosophi ficto nomine uocauerunt  , quoniam illud tantum uere et proprie dicitur esse et ab eo omnia suam contrahunt essentiam. Unde in quolibet dicitur esse quoniam cuilibet rei essentiam confert. Hoc enim nomen essentia unionem notat, non differentiam. Omnia enim in eo conueniunt, et ab eo mirabili modo descendunt, ueluti in glande sunt  omnes partes arboris, et rami et folia, ineffabili quodammodo implicite: que prima natura operante explicantur ineffabiliter. Ita in illo summo bono sunt omnes nature, et ab eo descendunt. Non est tamen omnimoda similitudo, quia in glande sunt illa ut in causa materiali, in Deo tanquam in causa efficienti.

Istud tamen non ignorandum, quod Deo nullum uocabulum proprie conuenit, quia nec proprie dicitur causa omnium rerum, uel si quid aliud magis proprie uideatur dictum: non enim proprie res. quia supra omnem rem. Plerumque tamen dicitur  causa efficiens, eius sapientia causa formalis, bonitas causa finalis: sed nunquam memini me legisse quod sit causa materialis. Unde predicta similitudo non omnimodam habet similitudinem. Illud idem bonum uocauit Moyses hac appellatione, cum dixit: Qui est misit me ad uos, id est Deus . Ab illo autem bono, quedam ita descendunt, quod per se dicuntur existere, ut substantie; quedam ita quod non sunt per se, sed sunt in subiecto, ut accidentia. Eorum autem quedam huiusmodi sunt que faciunt quale ut qualitates, alia quantum, ut quantitates, et sic deinceps secundum denariam predicamentorum distinctionem. In hac ergo diuisione que a summo bono descendit secundum predicamentorum distinctionem,  poteris inuenire omnes naturas et solas que omnes a Deo sunt et bone sunt. Actum ibi inuenies in predicamento actionis, uoluntatem in predicamento qualitatis. Quare et omnis actus et omnis uoluntas bonum est.

Nec est ignorandum quod superbia, luxuria et huiusmodi non sunt nomina qualitatum uel naturarum, sicut ista, fides, spes, caritas, ex quibus surgunt motus credendi, sperandi, diligendi. Non enim mali motus habent qualitates subiectas ex quibus surgant, sicut boni motus habent uirtutes sibi subiectas. Si autem huiusmodi nomina essent nomina qualitatum, scilicet superbia, luxuria, etc., significata eorum essent nature, quia qualitates.  Sed certum est superbiam, etc., non esse bona, quare non sunt qualitates. Preterera in catalogo creaturarum  in quo omnes nature inuitantur ad laudandum Deum, non inueniuntur superbia, luxuria, et huiusmodi. Unde patet quod non sunt nature. Item, si summum malum penitus diuersum est a summo bono, ipsam suam habet distinctionem et diuisionem. eorum scilicet que ab illo descendunt, sicut et summum bonum suam habet eorum que ab eo descendunt diuisionem. Ergo ea que posita sunt in diuisione summi boni, non possunt permisceri eis que ponuntur in diuisione summi mali. Si enim ea que sunt in diuisione summi boni sibi inuicem non permiscentur , multo  minus illa que in diuisionibus omnino diuersis ponuntur, sibi inuicem permiscebantur. Sed omnes actus ponuntur inter ea que a summo bono descendunt. Ergo non ponuntur inter ea que a summo malo descendunt. Ergo omnis actus bonum est et non malum. Item si aliquid quod a summo malo descendit ponatur inter ea que a summo bono descendunt, uel e contrario, aliquid habet initium a summo bono quod habet initium a summo malo: quod esse non potest. Item, summum malum 132 omnino diuersum est a summo bono. Ergo significat formam discretam a summo bono. Ergo summo malo conuenit nomen infinitum illius nominis quod  conuenit summo bono. Sed summo bono conuenit hoc nomen ens illi soli proprie. Ergo summo malo conuenit hoc nomen non ens. Ergo summum malum est non ens. Ergo non est. Alio etiam modo probat Augustinus quod summum malum nil est. Summum malum non habet modum, quia causa modo caret; at quilibet habet modum. Ergo summum malum nil est. Sub nulla enim specie continetur, totumque mali nomen de priuatione speciei repertum est.

Ex predictis patet que sequuntur inconuenientia. Si quis dicat quod aliqua res est mala que non participatione mali sit mala, sed tota est mala. Si uero dicatur quod nulla res est mala que non participatione mali sit mala, habetur inde quod peccatum,  secundum aliquid est bonum, saltem secundum quod est, et secundum quod est natura, hoc modo: Nulla res que existit est mala que participatione mali non sit mala, sed nulla res participatione mali est mala que ex corruptione alicuius boni quod in ea fuit, non sit mala. Ergo nulla res que existit est mala que corruptione alicuius boni que in ea fuit non sit mala. Ergo nulla res que existit est mala, in quantum fuerit aliquod bonum; sed in nulla que existit fuit aliquod bonum, in qua non sit aliquod bonum. Cum ergo peccatum sit res que existit secundum eos, in eo est aliquod bonum. Ergo secundum aliquid est bonum, et ita, in quantum est, est bonum:

  Nobis autem hoc fatentibus obiiciunt: Homicidium est actus; sed omnis actus a Deo est, ergo Deus est auctor homicidii. Ad quod dicendum quod huiusmodi nomina uolunt intelligi per reduplicationem sic: adulterium in eo quod est adulterium, similiter homicidium in eo quod est homicidium. Unde cum dicitur: Homicidium est a Deo, intelligitur, in eo quod est homicidium; quod falsum est. Similiter cum dicitur idolum est corpus, et omne corpus est naturale. Ergo idolum est naturale. Non, quia idolum intelligitur per reduplicationem. Nomina autem uitiorum duo notant, scilicet actum et deformitatem, siue corruptionem actus qui bonus est; sed corruptio ipsius qua ipse deformatur uitium est, et non est aliquid.

 Sed obiicitur: Omne peccatum est actus. Ergo est natura. Ergo bonum. Sed non credere in Deum est peccatum. Ergo actus est. Ergo est aliquod bonum. Potius tamen uidentur huiusmodi orationes, Non ire ad ecclesiam, non credere, remouere quam ponere. Ideo dicunt quidam quod huiusmodi orationes ponunt, ut non credere, ponit contemptum credendi, et iste contemptus est peccatum; similiter non ire ad ecclesiam, ponit contemptum eundi ad ecclesiam, sicut declinare a malo, ut non interficere istum bonum est, quia non interficere istum ponit bonum propositum non interficiendi, etiamsi ab eo prouocetur.

  Alii autem uerius et subtilius dicunt distinguentes inter peccatum, uitium et delictum. Peccatum siue commissum est actus, siue exterior, siue interior, et in quantum est actus, et est, et est bonum. Delictum facit nos recedere a uero esse, id est a Deo. Unde dicitur delictum quasi derelictum, quia delictum est quando nos reliquimus ea que facere deberemus, et ita relinquimus Deum et deserimus. Unde sic diffinitur. Desertio boni ex praua uoluntate, quod uel inerat, uel in futurum esse debuerat. uitium etiam est deformitas actus et corruptio, que nichil est, sed actum qui in se bonus est maculat, corrumpit et deformat. Itaque nec uitium, nec delictum aliquid est. Differt tamen; uitium enim facit nos intendere ad non esse; plus  ergo facit quam delictum: quia illud facit nos recedere a Deo, istud non tantum recedere, sed etiam tendere ad non esse. Unde sic diffinitur  : uitium est uoluntatis quo homo est deterior, quod longe abest a uoluntate Dei. Hic manifeste innuitur differentia 133 inter uitium et peccatum. Cum enim ipsa uoluntas, id est motus naturalis potentie sit peccatum, ille motus non proprie dicitur uitium, sed potius corruptio illius motus. Unde non dixit Augustinus in predicta diffinitione: uitium est uoluntas, sed uoluntatis, quia deformat uoluntatem; et illud uitium nullo modo aliquid est. Peccatum uero est actus, sed, secundum corruptionem sui , peccatum dicitur.  Nam in illa corruptione deuiat a Deo actio que in se bonum est. Patet itaque manifesta differentia inter uitium, et peccatum et delictum. Quandoque tamen unum pro altero indifferenter ponitur. Huiusmodi ergo orationes, non ire ad ecclesiam, non orare, delicta designant. Unde remouent tantum et nil ponunt.

At contra obiicitur: Contraria sunt que sub eodem genere posita maxime a se distant; sed uirtus et uitium sunt contraria. Ergo sub eodem genere posita maxime a se differunt; ergo sub eodem genere ponuntur, sed sub nullo aut sub qualitate. Ergo sub qualitate. Ergo uitium est qualitas, et ita motus uitiorum sunt qualitates . . . . . . ex quibus surgunt, sicut et motus uirtutum, quod superius negauimus. Ad hoc  dicit potest quod motus uirtutis, et motus uitii contraria sunt, et sub eodem genere continentur, id est sub actione, et propter hoc dicitur quod uirtus et uitium sunt contraria. uel potest dici quod uirtus et uitium opposita sunt ut contraria, non tamen sunt contraria. Sicut isti diligunt se ut amici, non tamen sunt amici.

 Item, peccatum est corruptio boni, ut supra dictum est; sed actus est peccatum. Ergo actus est corruptio boni. Item, peccatum, in quantum est  peccatum, est corruptio boni, uel in quantum est peccatum, non est corruptio boni. Si dicatur quod peccatum, in quantum est peccatum, est corruptio boni, ergo in quantum est peccatum est pena. Sed omnis pena a Deo est. Ergo peccatum in quantum peccatum a Deo est, et ita in quantum peccatum bonum est. Si uero dicatur quod peccatum in quantum est peccatum non est corruptio boni, sed peccatum preter quam in eo quod est peccatum, non est aliquid quod non sit natura. Ergo peccatum in quantum est natura est corruptio boni, et ita in quantum est bonum corrumpit bonum. Ad quod dicendum quod hoc nomen, corruptio, et actiue et passiue accipitur, sicut cetera nomina uerbalia huius forme. Prout corruptio passiue dicitur, corruptio  passio quedam est anime quam patitur, eo quod spoliata gratuitis et uulnerata in naturalibus; et talis corruptio pena est a Deo inflicta, quam statim sustinet homo ex quo incipit peccare: cuius causa est peccatum ab homine commissum, nec est illa pena culpa. Corruptio etiam dicitur actiue, secundum quod peccatum dicitur corruptio, quia corrumpit bona anime in eo quod est peccatum, non in eo quod est natura; et ita, cum in quantum est peccatum nil sit, et in quantum est peccatum corrumpat, in quantum nil est, corrumpit. Sicut Augustinus docet  : Abstinere a cibo non est aliquid; et tamen si abstineatur a cibo, perit hominis substantia. Et de primo quidem peccato quod committitur post baptismum, facile est uidere  quod corrumpat; nam spoliat homine gratuitis, et uulnerat eum in naturalibus; sed de aliis sequentibus non ita facile. Quid enim inuenit sequens peccatum in homine corrumpendum, cum per primum peccatum sint ablata gratuita omnino, et naturalia corrupta? Dici potest quod illa sequentia peccata magis ac magis auferunt habilitatem suscipiendi gratuita, quia magis ac magis corrumpuntur naturalia bona assiduitate peccandi; quia, quanto plus peccat homo, tanto magis se a summo bono elongat, et ita difficilius curatur. Sicut si iste inceperit egrotare uno morbo, et post, alio superueniente, secundus morbus non priuauit eum sanitate, quia iam priuatus fuerat per primum; dicitur  tamen priuasse, quia quanto pluribus morbis grauatur, uel aliquo diutius, tanto plus habilitas suscipiendi sanitatem in eo deletur, et a sanitate magis elongatur.

 134 Et cum sit corruptio actiue et non passiue, non ideo minus queritur utrum peccatum sit pena. Quod multis auctoritatibus ostenditur. Ait enim Gregorius  : Peccatum quod per penitentiam non diluitur, aut peccatum est et causa peccati, aut peccatum et pena peccati, aut simul  et causa et pena peccati. Apostolus etiam uocat ea, id est peccata, passiones: Propterea tradidit eos Deus in passiones ignominie, etc. ; et Ioannes: Iustum est ut qui in sordibus est sordescat adhuc , et Osee: Sanguis sanguinem tetigit ; et alibi  : Crimina criminibus iudicantur. Et quod quedam peccata sint pene, euidenter ostenditur. Nam  : Omnis cupiditas est perturbatio, et omnis perturbatio passio, et ita omnis cupiditas est passio. Cum ergo et rationibus, et auctoritatibus constet quedam peccata esse penas, non otiose querit aliquis utrum, in quantum sunt peccata, sint pene. Nam cupiditas in quantum est cupiditas est peccatum, eadem in quantum est cupiditas est pena. Ergo cupiditas in quantum  est peccatum est pena, uel e contrario. Cui argumentationi sic instant: Ignis in quantum est ignis lucet, et in quantum est ignis urit. Ergo ignis in quantum lucet urit, uel e contrario. Item: Omnis cupiditas in quantum est cupiditas ea patimur, uel eam patimur; omnis passio in quantum ea patimur, uel eam patimur, non est peccatum, quia hoc tradit Augustinus  . Ergo omnis cupiditas in quantum est cupiditas non est peccatum. Fallacia. Ignis in quantum est ignis urit, in quantum urit non illuminat. Ergo et ignis in quantum est ignis non illuminat. Item, omnis cupiditas in quantum est cupiditas est passio, et omnis passio in quantum ea patimur, uel eam patimur est pena. Ergo omnis cupiditas in  quantum est cupiditas est pena; omnis pena in quantum est pena iusta est et supplicium nominatur, ut docet Augustinus  : ergo omnis cupiditas iusta est, et a Deo est; quod constat esse falsum.

Ideo te diligenter animaduertere oportet tres significationes huius uocis pena. Nam ignorata uirtute nominum et uerborum, necesse est nil eorum intelligi que hoc inquirantur. Peccatum enim dicitur pena, quia est causa pene que est in anima, que est quod non sit a Deo, et secundum hoc, peccatum in quantum est peccatum, est pena, id est causa pene; nunquam autem in quantum natura uel a Deo est, est pena, id est causa pene, quia eo punitur homo. Unde Augustinus super sextum psalmum  : Conuertit Deus peccata in penam,  ut que fuerant homini delectamenta facienti, sint instrumenta Deo punienti. Sicut et ignis gehenne dicitur pena que est instrumentum pene in quo punitur homo, et crux pena furis, quia ea punitur fur, et secundum peccatum est pena, id est instrumentum quo homo punitur, quia nisi esset peccatum nunquam homo eo ita puniretur ut gratia ipsi subtraheretur. Dicitur etiam peccatum pena passiue, id est punitio precedentis peccati. Omne ergo peccatum quod committit homo post aliud peccatum  in eo sensu potest dici pena essentialiter, quam Deus infligit merito precedentis peccati, et secundum quod est pena, nil est nisi bonum et a Deo est, et passio potest dici qua patimur, non quam patimur. Unde Apostolus uocat huiusmodi passiones ignominie secundum quod sunt pene a Deo inflicte.

His ita determinatis facile est uidere solutionem predicte obiectionis: omnis enim cupiditas in quantum est cupiditas est pena, id est causa pene; uel pena, id est instrumentum quo homo punitur, sed non in quantum est cupiditas est pena a Deo inflicta pro peccato. Nam ita in quantum est cupiditas esset a Deo, quod tamen uidetur posse ostendi sic: Omnis cupiditas in quantum est cupiditas  est motus animi uitiosus. Ergo in quantum est cupiditas est motus animi. Ergo in quantum est cupiditas est a Deo, quia omnis motus animi in quantum est motus animi est a Deo, et est bonum. Propterea sciendum est quod omni nature que est peccatum conueniunt quasi tria genera uocabulorum. Quedam, que nil significant 135 nisi naturam, et nullum uitium dant intelligi; quedam que tantum dant uitium intelligi nec naturam aliquam; quedam que utrumque faciunt intelligi et naturam et uitium; uerbi gratia, hoc nomen adulterium facit intelligi naturam cum uitio. Nam idem est ac si diceretur actus tali uitio deformatus. Hoc nomen actio, uel hoc nomen motus, quorum  utrumque adulterio conuenit, nil dat intelligi nisi naturam. Hoc nomen uitium uel uitiosus, uel iste terminus esse a diabolo nil facit intelligi quod sit natura, sed tantum quod sit uitium. Cum ergo dicitur, homicidium in quantum est homicidium est actus, uolunt quidam quod per reduplicationem que sit subiecti, in predicato, omnia huiusmodi nomina, compositionem nature et uitii significantia, retinent significationem uitii, deposita significatione nature. Unde idem est dicere homicidium in quantum est homicidium est actus, ac si dicatur, homicidium in quantum est uitium est actus: quod constat esse falsum. uerius tamen uidetur quod hoc nomen homicidium ubique retineat utramque significationem et nature et uitii; ut idem sit homicidium,  ac si diceretur, actus tali uitio deformatus. Sicut ergo recipitur, homicidium in eo quod est actus uitiosus, est actus, ita, homicidium in eo quod est homicidium est actus, et in eo quod est actus est a Deo, non tamen in eo quod est homicidium est a Deo, quia nimis repugnat sibi esse a Deo et esse homicidium. Sicut Socrates ex eo quod est homo albus, est homo, et ex eo quod est homo, est aliquid: non tamen ex eo quod est homo albus, est aliquid. Dandum est ergo secundum hoc quod homicidium  ex eo quod est homicidium est a diabolo, ex eo quod est a diabolo non est actus, non tamen ex eo quod est homicidium non est actus, sicut in predictis patet, scilicet in ustione et in illuminatione ignis.

Notandum tamen quod in omnibus predictis est fallacia qua dicitur plures interrogationes unam facere; latenter quidem in uno tertio, minus latenter in duobus. Cum enim dicitur homicidium ex eo quod est actus uitiosus, est a Deo uel a diabolo, non uidetur simplex danda responsio, sed duplex propter duas interrogationes, ut dicatur secundum quod est actus a Deo, secundum quod est uitiosus, ab homine, uel a diabolo. Similiter cum proponitur magis latenter in uno tertio homicidium in eo quod est homicidium. Nam homicidium non notat tantum  quid, nec tantum quale, sed quale quid, sicut homo albus et huiusmodi.

Item, queritur cum peccatum, ut dictum est supra, dicatur pena, id est instrumentum quo punitur homo; an secundum quod est peccatum, uel secundum quod est natura dicatur instrumentum quo punimur. Nam si ab homicidio, secundum quod est natura, punit Deus hominem, et ei subtrahit spiritualia bona, non uidetur homini imputandum, quod Deus eum punit subtrahendo gratiam, utendo homicidio tanquam instrumento quo puniat secundum quod homicidium est natura, non secundum quod est uitium, cum homo non sit auctor homicidii secundum quod est natura, sed secundum quod est uitium. Item, si pro fornicatione hoc modo punitur  homo a Deo propter primam penam, scilicet subtractionem gratie, quam statim fornicando sentit, quod incidit in homicidium quod est grauius peccatum, et propter illud peccatum maius debetur illi supplicium, quam propter primum, quia maius est illud quam primum, ergo magis punitur homo pro peccato quam meruit puniri. Item per peccatum fornicationis meretur homo ut puniatur homicidio, et per homicidium meretur homo maiorem penam quam sit illa que debetur fornicationi. Ergo per fornicationem meretur maiorem penam, quam debeatur fornicationi. Item, Deus punit hominem ipso peccato tanquam instrumento, non secundum quod est peccatum, sed secundum quod est natura. Ergo  licet illa non esset peccatum, puniri posset homo illa actione que peccatum est, hac pena, si subtraherentur ei bona gratuita, quod falsum est, quia eum ignis eternus sit grauior 136 pena quam homo possit sustinere, tamen non est causa subtractionis gratuitorum, licet hac pena nos Deus puniat tanquam instrumento.

Sane dicunt quidam peccatum, in quantum est instrumentum quo punitur homo, esse ab homine uel a diabolo qui est auctor peccati secundum quod peccatum est, et quo tanquam instrumento utitur uel homo, uel diabolus ad puniendum se hac pena, scilicet elongatione a Deo, nec secundum quod peccatum est bonum, uel est a Deo uel est natura, est instrumentum quo sic puniatur homo, sed nil est: nulla enim natura in eo quod est natura, bono gratuito  priuat, et ita nec peccatum in quantum est natura, causa est quare homo priuetur bono gratuito. Dicitur ergo Deus eo nos punire ut instrumento, quia permittit nos eo puniri tanquam instrumento, cum tamen non sit Deo instrumentum, sed homini, quia ipsum peccatum est causa quare statim ex quo peccamus Deus nos puniat gratiam subtrahendo. Et ita patet quomodo peccatum sit pena uel causa pene, et alio modo dicatur pena, id est instrumentum quo nos punimus, uel quo diabolus utitur ut nos puniat, id est ut separemur a Deo, suggerat. Neutro illorum modorum dicitur peccatum, prout est pena, esse a Deo. Imo utroque modo secundum quod est peccatum est pena, quia nisi esset peccatum non esset gratie subtractionis  causa quam facit Deus in nobis, nec esset instrumentum quo nos possemus sic punire ut a Deo separaremur. Nulla enim natura in eo quod natura, per dissimilitudinem a Deo separat. Si quis tamen dicat peccatum esse instrumentum Deo punienti, non homini, uel diabolo, sicut supra habuimus ex auctoritate Augustini, nullum uideo inconueniens prouenire.

Item, cum homicidium preter quam quod est peccatum nil sit nisi actio, et homicidium secundum aliquid est pena a Deo inflicta prout passiue dicitur pena, sed secundum quod est pena est passio, ergo homicidium secundum quod est actio est passio. Item, homicidium est pena a Deo inflicta. Ergo illa potest quis non uti. Ad quod sciendum  quod passio equiuoce dicitur, et de eo quod patior et de eo quo patior. Actio ergo qua aliquis est agens, et passio qua aliquis est patiens sunt opposita generalia. Passio tamen qua aliquis patitur non est contraria actioni qua agit, sicut fodere actio est qua iste agit et tamen est passio qua patimur, sicut ignis fuit passio Laurentii qua passus est; nam passio qua passus est fuit proprietas quedam in anima ipsius. Item, cum omnis actio que peccatum est, in quantum est peccatum sit diabolo auctore, et in quantum est actio sit Deo auctore; et quidquid conuenit illi actioni secundum quod est diabolo auctore, conueniat illi secundum omne aliud quod ipsa est diabolo auctore; uidetur similiter quod quidquid conuenit illi actioni Deo auctore,  conueniat ei secundum omne id quod eidem conuenit Deo auctore; et ita cum homicidium in quantum peccatum est, sit malum, et in quantum malum est, sit diabolo auctore, et ita omnia possunt conuerti in eo quod insunt auctore diabolo, similiter uidetur quod omnia possint conuerti que insunt homicidio, Deo auctore, et ita homicidium secundum quod est bonum est actio, et secundum quod est actio est pena, et secundum quod est passio quam Deus infert, est pena et est actio. Nam omnia ista insunt ei Deo auctore. Hoc tamen non est necessarium. Nam peccatum secundum quod est peccatum nichil est, et ideo quecunque illi insunt secundum quod est peccatum, conuertuntur, quia non diuersificantur per aliquas proprietates  facientes illam actionem diuersorum modorum: quia tale  . . . . . . . non est nisi ab eo a quo est aliquid, id est a Deo. Et ita cum peccatum in quantum est peccatum nil sit, et sic diabolo auctore; non insunt ei diuerse proprietates, diabolo auctore, quarum diuersitas impediat illam conuersionem proprietatum que non potest fieri in actione peccati secundum quod est actio; nam secundum 137 quod est actio, a Deo est, et nil prohibet a Deo esse plures naturales proprietates unius rei, que tamen ex eodem principio sunt, nec ille inter se conuertuntur in illa actione. Non enim homicidium secundum quod est actio, est pena, licet utrumque istorum non sit ei a Deo. Sicut iste homo grammaticus et musicus, et utrumque istorum  inest ei a Deo: non tamen secundum quod est grammaticus est musicus, nec econtrario. Cum tamen omnes ille nature ab uno principio descendant per diuersa media, omnes ille insunt secundum illa media per que ab illo descendunt principio, ut homicidium in eo quod est actio est natura, in eo quod est natura est bonum, in eo quod est bonum est a Deo. Similiter homicidium, in eo quod est pena homini inflicta pro peccato, est passio; in eo quod est passio est bonum; in eo quod est bonum, est a Deo: non tamen in eo quod est actio est pena a Deo inflicta, uel econtrario.

At dicet aliquis si homicidium non esset peccatum, non esset homini pena perpetrare homicidium.  Non ergo uidetur homicidium esse pena ex aliquo quod sit a Deo uel quod sit bonum uel [sed] potius ex eo quod est peccatum, uel diabolo auctore. Si enim esset homicidium pena in homine, etiam licet non esset peccatum; in quo pateretur homo homicidium perpetrando, cum in illo Deum non offenderet si non esset peccatum? Non enim tunc subtraherentur bona gratuita, quod est maxima pena pro peccato in presenti uita; nec etiam alia pena puniretur pro eo, si Deo non displiceret; quod uerum esset si non esset peccatum. Ad quod sciendum quod pena esset homini adulterium perpetrare, etiamsi adulterium non esset peccatum, nec per ipsum priuaretur homo gratuito, quia esset ibi inquinatio corporis, et appetitus plenus anxietatis,  eo quod forte non posset habere quod concupisceret, et multe alie pene. Item, iste post homicidium quod primo perpetrauit, committit fornicationem; et fornicatio facit eum proniorem ad peccandum et deteriorem quam prius esset. Ergo plus peccat fornicando quam prius occidendo; quod falsum est. Etsi enim pronior sit ad peccandum modo perpetrata fornicatione, quam prius perpetrato solo homicidio, non est hoc ex eo quod maius peccatum sit fornicatio quam homicidium, sed quia maiora sunt ista duo peccata quam unum. Sicut iste qui modo onustus est paruo onere quod ei superponitur,  cum magno alio onere, onustior est quam prius, non propter hoc onus, sed propter illa duo simul. Item actus in eo quod est peccatum corrumpit, sed in eo quod corrumpitur est peccatum. Ergo actus in eo quod corrumpitur corrumpit: quod nos concedimus. Sicut medicina in eo quod corrumpitur corrumpit; nam cum ipsa bona sit, si eam corrumpimus apponendo uenenum, ipsa hominem cui datur corrumpit, et ita in eo quod corrumpitur corrumpit. Primam opinionem de essentia peccati huc usque exsecuti sumus, et eam suis auctoritatibus et rationibus confirmauimus. Nunc uero ad secundam et tertiam opinionem accedamus. Sed quia quecunque possunt obiici ad unam eorum, possunt obiici ad alteram. Ideoque illas duas sub  exsecutione unius transeamus. Secunda opinio est, quoniam tantum actus interior peccatum est. Tertia opinio est quod actus exterior peccatum est. Dicunt ergo, tam hi quam illi, quod peccatum in eo quod est peccatum est aliquid; similiter in eo quod est actus est aliquid, sed nullo modo est bonum, imo malum tantum. Sed obiicitur quod legitur in Ioanne: Sine ipso factum est nichil , id est peccatum. Ergo peccatum nichil est. At ipsi dicunt peccatum ideo dici nichil esse, quia facit nos recedere a uero esse, et tendere ad non esse. Item, cum peccatum nil sit auctore Deo, sed tantum homine uel diabolo: et peccatum de non esse producatur ad esse. Ergo auctore homine uel diabolo, de non  esse prodit ad esse; sed nil aliud est quam creari. Ergo peccatum creatur ab homine uel diabolo, et ita diabolus aliquid creat, et sic alicuius 138 rei est creator. Sed et ipsi hoc soluunt dicentes quod creare est aliquid boni de non esse ad esse perducere, quod solus Deus facit, non diabolus uel homo; quia peccatum nil boni est uel habet in se.

Sed tantum obiicitur eis de supradictis auctoritatibus Augustini  : Omnis enim natura in quantum est, bonum est. Item  : Deus est auctor omnium que in quantum sunt, bona sunt. Ad quod ipsi dicunt quod nomine nature intelligit Augustinus substantiam, id est rem per se existentem, ut est anima, homo, etc. Concreta substantie dicuntur, que simul cum illa substantia cui sunt concreta,  creata sunt, utpote naturalia et ipsam substantiam a natiuitate comitantia, ut sunt in anima memoria, ingenium, ratio, intelligentia, etc. In homine rationalitas, risibilitas. Sub natura ergo non comprehenditur actus siue bonus siue malus; et quod ita sit uidetur uelle Augustinus, ut aiunt. Dicit enim retractando quod alibi dixerat: Hoc de substantiis atque naturis dictum est. De his enim disputabatur non de bonis actionibus atque peccatis. Ecce hic aperte distinguunt actus a substantiis et naturis. Item alibi dicit  : Omne malum natura non est, sed actus accidens defectu boni.

 Obiiciunt etiam sic: Cum peccatum in eo quod est peccatum nil sit, et Deus non est auctor peccati in eo quod est peccatum. Quid mirum? Quomodo esset auctor nichili? Eadem ratione homo quomodo est auctor peccati in eo quod est peccatum, cum peccatum in eo quod est peccatum nil est? Sic ergo dicunt. Quod cum dicitur: Deus est auctor naturarum, sub hac uniuersitate non comprehenditur actus. Cum uero dicitur, Deus est auctor omnium bonorum, ibi bonus actus comprehenditur.



CAPUT XIII. De differentia inter uoluntatem et finem et intentionem.

 Incipientes agere de peccato, ordinem, super  quem totius doctrine iacitur fundamentum, ne lectio nostra instar naufragantis fluctuaret, prenotauimus. Primo ostendimus unde peccatum haberet originem; secundo, in qua re esset peccatum; tertio, quid esset peccatum. Nunc uero secundum ordinem prenotatum, agendum est de differentiis peccatorum. Sciendum est itaque quod aliqui dicunt omnem actionem in quantum est, bonum esse. Actiones autem ita distinguunt: Actionum quedam sunt genere bone, ut reficere pauperes; quedam genere male, ut interficere homines; quedam uero nec bone nec male simpliciter, sed eas finis commendat uel deformat, ut circuire plateas. Si enim aliquis circumeat plateas, ut egros et pauperes reficiat, talis finis talem actionem commendat; si  uero circumeat plateas, ut uideat mulieres, finis actionem reddit deformem et reprehensibilem. De his autem actionibus agendum erit quas intentio et finis reprehensibiles uel commendabiles facit. Sed prius assignanda est nobis differentia inter finem et intentionem. Is igitur erit ordo: primo, agendum est de differentiis istorum; secundo, utrum uoluntas sit peccatum, et, si est peccatum, utrum sit idem peccatum cum actione exteriori, uel non; tertio, utrum actio ex uoluntate et actione pensetur; quarto, utrum simul [sicut] male uoluntates diuersos habeant fines et oppositos, ita et bone diuersos habent fines et oppositos. Sciendum ergo quod uoluntas dicitur multipliciter: uoluntas enim  quandoque dicitur naturalis potentia, quandoque dicitur motus naturalis potentie; quandoque etiam dicitur uoluntas id quod nos uolumus, quod quidam ficto nomine uocant uolitum; quandoque id propter quod aliquid uolumus. Intentio autem ex uoluntate et fine est complexa; ut intentio mea est reficere pauperes, ut habeam uitam eternam. Utrum aliquando ea uoluntate qua uolumus reficere pauperes, uelimus habere uitam eternam, an alia; an tot sint uoluntates quot sunt uolita, id est ea que uolumus, in sequentibus dicendum erit.



139 CAPUT XIu. Utrum uoluntas et actio ex ea proueniens sit idem peccatum an diuersa.


 His ita assignatis, cum apud omnes constans sit quod uoluntas peccatum est, queritur utrum uoluntas sit idem peccatum cum actione exteriori, uel non. Hac tamen questione prius soluta qua queritur, cum uoluntas sit naturalis potentia, cur potius dicatur esse peccatum quam cetere naturales potentie, scilicet quam memoria uel ingenium. Quare etiam dicetur peccator ille qui habet malam uoluntatem potius quam ille qui madidam habet memoriam, uel hebes ingenium? Ad quod ipsi dicunt quod cum dicitur uoluntas esse peccatum, esse peccatum intelligendum est de motu uoluntatis,  non de naturali potentia. Sed adhuc eadem restat questio. Queritur enim quare motus uoluntatis potius sit peccatum quam motus memorie uel intellectus quo mouemur ad memorandum mala, uel ad intelligendum mala. Ad quod ipsi dicunt quod motus uoluntatis de alio genere est quam intellectus et memorie motus; eo enim mouetur ad aliquid concupiscendum, uel ad aliquid non admittendum. Unde uelle male mala peccatum est; sed memorare mala, uel intelligere mala peccatum non est; uel forte sicut uelle mala, peccatum est, ita et memorare malum ut faciamus malum, peccatum est.

 Eis itaque qui dicunt quod uoluntas est idem  peccatum cum actione exteriori sic obiicitur: Ponatur quod iste uoluit interficere hominem et modo interfecit, iste tenetur reus pro mortali peccato, sed nullum peccatum est admissum in ea actione quod prius non esset in eo. Ergo pro nullo tenetur reus pro quo non teneretur reus antequam hominem interficeret. Ergo non magis demeretur interficiendo hominem quam prius sola uoluntate demeruerat. uel sic: Nullum peccatum in eo est, interfecto homine, quod non esset ante actum. Ergo nullum peccatum facit interficiendo hominem. Item, uelle occidere, non est occidere. Ergo uelle homicidium non est homicidium.

In contrarium sic. Actio exterior est idem peccatum cum interiori actione. Actio exterior est  homicidium. Ergo interior actio est homicidium, et ita uelle occidere est homicidium. Item Apostolus in quodam loco  pluraliter dicit homicidiis quoniam duo sunt homicidia, unum uoluntatis, alterum actionis. Item, alio mandato legis prohibetur uoluntas furti, quia hoc: Non concupisces rem proximi tui , et alio furtum quia hoc: Non furaberis . Ergo alterius mandati est preuaricatio uoluntatis furti, quam furtum. Est enim argumentum a diffinitione. Nam  peccatum est preuaricatio legis diuine, et celestium inobedientia preceptorum. Item legitur  in glosa super Exodum, quod iniquitatem addit iniquitati qui malum opus addit male uoluntati, sed non est additio nisi alterius rei. Ergo malum opus est alia iniquitas quam mala uoluntas. Ergo aliud peccatum. Si dicatur quod mala uoluntas et actus sunt diuersa peccata, ergo alia satisfactio iniungenda est pro uoluntate et alia pro actu. Item, propter actum prohibetur homo a sacris ordinibus; propter uoluntatem nunquam prohibetur. Ergo maius peccatum est actus quam uoluntas. E contrario uoluntas nunquam est sine contemptu, et actus est sine contemptu. Ergo maius peccatum est uoluntas quam actus. Item, penes uoluntatem est omne meritum, et non penes actum. Ergo mala uoluntas maius peccatum est quam malus actus. Item, uoluntas  nunquam est sine peccato, sed actus quandoque est sine peccato, ut quando quis ignoranter adhibita maxima diligentia et circumspectis omnibus circumstantiis interficit hominem. Ergo uoluntas maius est peccatum quam actus. Non est multum curandum, an dicatur quod uoluntas et 140 actio sint idem peccatum an diuersa.

Respondemus ergo tam ad ea que contra primam partem obiecta sunt, quam ad ea que ad alteram. Ad id ergo quod prius dictum est: Iste tenetur reus pro mortali peccato, sed nullum, etc. Dicimus quod iste pro nullo tenetur reus peccato post actionem, pro quo non teneretur reus ante, et tamen tenetur reus pro aliquo pro quo non ante, quia pro actu, sed non pro aliquo peccato pro quo non  ante, et sic instamus: posito quod iste protulit hanc uocem albus, et modo profert hanc uocem albus, iste nullum nomen protulit quod modo non proferat, nec fuit prolaturus nisi nomen. Ergo nil protulit iste quod non proferat.

Ad id quod postea obiicitur: uelle occidere, non occidere, etc. Dicendum quod occidere tantum ad actum pertinet, homicidium autem tam ad actum quam ad uoluntatem; unde non prouenit conclusio; ut si dicatur a simili per contrarium, hoc esse grammaticum est esse hoc musicum, demonstratur idem. Ergo esse hanc grammaticam est esse hanc musicam. Ideo autem dicit Apostolus pluraliter homicidiis de uoluntate et actu, quia adeo grauant ac  si essent duo homicidia. Ad id quod postea dicitur dicimus quod alterius mandati est preuaricatio uoluntas, quam actus; non tamen alia preuaricatio est uoluntas quam actus, unius enim et alterius mandati eadem est preuaricatio. Fallacia. Iste alterius est hodie seruus quam heri fuit. Ergo alius seruus est hodie quam heri. Quod postea dicitur, Iniquitatem addit iniquitati, etc., hoc non dicitur quia opus aliud sit peccatum quam uoluntas, sed quia aliud est opus et aliud uoluntas.

Quod postea dicitur contra eos qui dicunt quod uoluntas et actus sint diuersa peccata, et ideo alia satisfactio iniungenda est pro uoluntate et alia pro actu, solui potest dicendo, quod non sunt due satisfactiones iniungende pro illis duobus peccatis,  sed maior pro illis quam pro uno illorum. Sicut etiam pro adulterio et homicidio non iniungitur alia et alia satisfactio, sed maior pro illis duobus quam pro uno.

Utrum autem uoluntas maius peccatum sit quam actus, uel e contrario, non potest ita simpliciter determinari. In quibusdam enim maius peccatum est uoluntas, in quibusdam actus. Attendende sunt enim omnes circumstantie, a quo scilicet aliquid fiat, an a laico, an a sacerdote, et quo loco, et quo tempore et huiusmodi. uel forte incongrua est comparatio. Sicut cum dicitur: Melior est arbor quam fructus, uel econtrario. Quod autem dicitur: Propter actum prohibetur homo a sacris ordinibus et non propter uoluntatem, etc., non ualet. Non enim ideo  prohibetur a sacris ordinibus quod actus sit maius peccatum quam uoluntas, sed quia effusor sanguinis non debet accedere ad sacramentum altaris. Si enim actus propter hoc maius peccatum diceretur, eadem ratione bigamia diceretur maius peccatum quam uoluntas, quia bigamus prohibetur a sacris ordinibus: non est tamen bigamia peccatum

Ad id autem quod dictum est uoluntatem esse peccatum, obiicitur posito quod iste habeat uoluntatem interficiendi hominem post decem annos et non infra, iste uult interficere hominem. Ergo uoluntate homicida est, ergo reus homicidii. Prima potest probari indirecte. Nam si dicatur quod iste non uult interficere hominem, quod uidetur, quoniam non extenditur significatio uerbi ad tam remotum  futurum, nec dicitur quis uelle quod uult esse facturus post tam longum tempus; non enim dicitur quod iste uelit ire Romam, licet post decem annos iturus sit Romam, nec iste magister uult desinere legere Parisius qui nondum incepit, sed uoluntatem habet desinendi legere post decem annos postquam inceperit. Si hoc inquam dicatur, quare dicetur aliquis uelle illud quod facturus est proximo futuro potius quam illud quod facturus est remoto futuro, cum et hoc et illud sit futurum? Ad hoc dicendum quod iste reus est homicidii uoluntatis, quoniam uult interfecturus esse hominem. Utrum autem iste uelit interficere 141 hominem quoniam uult esse interfecturus hominem post decem  annos; super hoc consulendi sunt grammatici; sed theologo sufficiat quod iste quia uult esse interfecturus hominem post longum tempus reus est uoluntatis homicidii ac si uellet modo interficere.

Potest tamen dici quod non quia uult esse interfecturus hominem post longum tempus, ideo uult interficere hominem, super quo potest ratio grammatica assignari, quemadmodum secunda persona imperatiui ad proximum futurum suam significationem ostendit; non enim imperium est de presenti, ita uerbum infinitiui modi precedente hoc uerbo uolo extendit suam significationem ad proximum futurum, et non ad remotum, ut illud dicamur uelle facere quod in proximo futuro facturi sumus, uel quod nos facturos tunc uolumus.

 Item cum dicatur uoluntatem esse peccatum, obiicitur: Ponatur quod ille habuit uoluntatem interficiendi hominem et  interfecit, modo autem non habet illam uoluntatem, sed penitet non tamen propter Deum; nullum peccatum actuale fuit futurum in isto nisi uoluntas interficiendi hominem sic posita; sed nulla uoluntas interficiendi hominem fuit in isto que non desierit esse in isto. Ergo nullum peccatum fuit in isto quod non desierit esse in isto, nec postea aliquod peccatum incepit esse isto. Ergo nullum peccatum est in isto. Sed in contrarium sic mortale peccatum fuit in isto, nec postea penituit, nec penitet propter Deum; ergo illud peccatum modo est in isto. Imo etiam probari potest quod maius peccatum modo est in isto, quam prius fuerit in eo;  quia cum prius sola uoluntas in eo esset, contemptum penitendi addidit uoluntati, et contemptus mortale peccatum est. Ergo maius peccatum est in isto quam prius fuerit in eo.

Ad hoc dicendum quod peccatum dicitur esse in aliquo duobus modis, scilicet reatu et actu. Peccatum in aliquo est actu dum ab eo perpetratur; in aliquo dicitur esse reatu, quandiu mens eius et conscientia maculata et obnubilata est illo peccato usque dum de illo peccato peniteat et conteratur. Reatus autem tripliciter dicitur: scilicet pro culpa, pro pena, pro obligatione eterne uel temporalis pene. Cum ergo uoluntas interficiendi hominem heri fuerit in isto, licet modo non sit in eo actus,  tamen est in eo reatus. Si autem queratur utrum reatus et actus siue exterior siue interior sint duo peccata, uel non, dicendum hoc incongrue dici. Sicut si diceretur hoc album et eius albedo sunt uel non sunt quando non est connumeratio corporis ad suam proprietatem. Reatus autem quamuis non sit proprietas actus, tamen est quasi proprietas, quia actum deformat, et est deformitas actus.

Utrum autem contemptus maius peccatum sit quam uoluntas, et utrum maior sit contemptus quo homo facit peccatum eo contemptu quo homo contemnit penitere, et utrum homo magis peccet et peior fiat quanto diutius contemnit penitere; hic inquirere non esset inutile. Nos tamen ad presens hoc dimittimus; non enim consummationem apponere,  sed principium et uiam disputanti aperire proposuimus. Hoc tamen non est pretermittendum quod contemptus, reatus, actus, uoluntas, pro uno peccato reputantur, non pro pluribus: sicut nomen [unum] significat substantiam et qualitatem et intellectum, non tamen significat plura, quia ista tria pro una significatione reputantur. Sed actus frequentius solet dici peccatum, quod inde est, quia actus patet sensibus humanis. Quod agimus, uidemus, et non ita patet contemptus, uel reatus, uel uoluntas, sicut et nomen [f. unum] principalius dicitur significare substantiam, quia substantia magis patet sensui quam qualitas uel intellectus.  Item, sciendum quod omne peccatum prouenit ex contemptu, et si non esset contemptus non esset peccatum. Nam si non esset contemptus non esset preuaricatio preceptorum. Et si nulla esset preuaricatio preceptorum, nullum esset peccatum, nec uoluntate nec actu. Ergo si non esset 142 contemptus, non esset peccatum. Item, uidetur quod uoluntas que fuit in isto, non tantum reatu, sed actu sit in eo. Nam sicut eadem fides fuit in Cornelio qua credidit Christum nasciturum, et postea Christum esse natum, ita uidetur quod eadem uoluntas fuit in isto qui uoluit hominem interficiendum a se, et qua postea uoluit hominem fuisse interfectum a se.

Item, ad id quod dicitur uoluntas esse peccatum,  obiicitur. Dicit Augustinus  : Omne peccatum usque adeo est peccatum uoluntarium, quod si non esset uoluntarium non esset peccatum. Sed uoluntas est peccatum. Ergo illud peccatum usque adeo est uoluntarium, quod si non est uoluntarium non est peccatum. Ergo peccatum quod est uoluntas est uoluntarium; ergo ex uoluntate procedit. Iterum, illa tertia uoluntas peccatum est et ex uoluntate procedit, et ita usque in infinitum. Item, iste uult se uelle peccare uel non; si dicat quod iste uelit se uelle peccare, hoc uult aliqua uoluntate; et ita usque in infinitum ut prius. Si dicatur quod iste non uult se uelle peccare, sed iste uult peccare, ergo uult aliquid quod non uult se uelle, quod non uidetur. Sicut enim  quidquid uerum est esse uerum, est uerum; quidquid necessarium est esse necessarium, est necessarium; et quidquid scit aliquis se scire scit; ita uidetur quod quidquid aliquis uult se uelle uult, et quidquid uult, uult se uelle, quod iterum non uidetur: nam multi sunt qui uellent et etiam uolunt se uelle declinare a malo, et tamen non uolunt declinare a malo. Propterea si idem esset concupiscere quod desiderare, quare ita geminasset Propheta has dictiones dicens: Anima mea concupiuit desiderare ?

Ad predictas rationes per ordinem tenemur respondere. Quod ergo dicit Augustinus: Omne peccatum usque adeo uoluntarium, etc., intelligendum est de actu exteriori qui ex uoluntate procedit. Utrum de omni actu intelligendum sit exteriori,  dubium est, propter actus qui fiunt ex ignorantia et fragilitate. uel  intelligendum est tam de actu interiori quam de actu exteriori, quia tam iste quam ille ex uoluntate procedit, non mala sed tantum bona. uoluntas enim non est nisi bonum, cum sit naturalis potentia anime, et nil prohibet malum a bono habere originem. Ad id quod postea dictum est, dicimus quod quidquid uult aliquis se uelle illud uult et econtrario, sicut quidquid scit aliquis se scire illud scit, et econtrario.  Sed notandum est quod duo motus sunt in homine: unus qui naturalis est et a natura datur homini, quo naturaliter mouetur ad diligendum Deum, et odiendum  malum. Nemo enim adeo malus est qui non naturaliter bonum diligat et malum odio habeat, quia etiam in Cain non potuit exstingui illa scintilla rationis  . Est alius motus in homine quo, relicta celestum lege, homo se terrenis subiecit, et in eis delectatur. Primus dicitur superior, et iste inferior. Quandoque autem iste dominatur in homine, quandoque ille. Sed illud est sciendum quod homo simpliciter dicitur illud uelle quod uult motu dominante; si dominetur inferior motus quod eo uult aliquis illud simpliciter [non] uult. Similiter est de alio. Cum ergo in quolibet malo dominetur malus motus scilicet inferior queritur quid simpliciter uult? uult motu inferiori, et econtrario. Unde patet quod iste non uult declinare a malo, sed tamen uellet  declinare a malo; nam aliud est hoc quam illud. Hoc enim uerbum, scilicet uellem, uel est presens optatiui modi, uel est preteriti imperfecti coniunctiui. Si sit optatiui, subintelligitur hoc aduerbium utinam, ut sit sensus, utinam uellem esse bonus! id est utinam adesset mihi gratia, que quandiu aberit nunquam uere potero dicere uolo esse bonus [et uellem esse rex  ]! Aliud ergo est uellem esse bonus, quam uolo esse bonus, et hoc multis patet exemplis, ut uellem ire Romam, si forte aliqua occurreret necessitas, uel commoditas, non tamen uolo ire Romam.

Iterum cum dicat uoluntatem esse peccatum, obiicitur: Penes uoluntatem est omne meritum. Et iterum: 143 uoluntas pro facto reputabitur. Ergo  tantum meretur aliquis quantum meretur uoluntate, nec plus nec minus. Ergo tantum debet homo puniri pro sola uoluntate, quantum pro actu et uoluntate. Ad hoc dicendum quod cum dicitur, Penes uoluntatem est omne meritum, hic penes notat auctoritatem, quia omnis meriti auctoritas refertur ad uoluntatem, etiam meritum actus; quia etiam actus auctoritate precedit. Sic ergo penes uoluntatem est omne meritum, sed non quantitas meriti; magis enim aliquis meretur uoluntate et actu quam sola uoluntate. Sed auctoritas merendi, ut dictum est, ad solam uoluntatem refertur. Cum autem dicitur: Penes caritatem est omne meritum, penes hic denotat causam, id est caritas causa est omnis meriti.  Quod ergo dicitur, uoluntas pro facto reputabitur, sic est exponendum, id est sicut aliquis pro facto punietur, ita et pro uoluntate. Non dico tantum pro hoc, quantum pro illo; sed ita pro hoc sicut pro illo. Hoc enim aduerbium, sicut, non est aduerbium quantitatis, sed similitudinis.

Item, quilibet malus potest habere malam uoluntatem magis ad malum intensam, quam habeat. Ponatur quod aliqui duo sint mali et unus peior altero, ut Cain et Iudas; Iudas sit peior, Cain potest habere uoluntatem intensam ad malum quantam Iudas potest habere, et penes uoluntatem est  omne meritum. Ergo Cain potest esse tantum malus quantum potest Iudas; sed quantumcunque Cain potest esse malus, tantum possibile est ipsum esse malum. Ergo possibile est Cain esse tantum malum quantum Iudas potest esse malus. Ergo et hoc potest esse uerum, Cain tantum esse malum quantum Iudas potest esse malus. Ponatur ergo Cain esse tantum malus quantum Iudas potest esse malus, et, quantum Iudas potest esse malus, tantum Cain potest esse malus, et econtrario; ergo Cain est tam malus quam malus ipse potest esse. Quod autem Cain potest habere uoluntatem tantum intensam ad malum quantum Iudas potest habere, patet ex hoc quia nullus modus malitie, nullus finis potest excogitari usque ad quem possit extendi  uoluntas Cain, usque ad quem non possit extendi siue intendi uoluntas Iude, et econtrario; ergo tam intensam uoluntatem ad malum potest habere unus, quam intensam potest habere alter. Item, aut possibile aut impossibile est Cain esse tantum malus quantum Iudas potest esse malus; si possibile, opponitur ut prius; si impossibile, sed Iudas aliquantum potest esse malus; ergo non tantum malus potest esse Cain. Eodem modo procedit quedam alia obiectio de potentia Dei; hec scilicet, possibile uel impossibile est Deum facere quecunque bona potest facere. Si est possibile, ergo potest esse uerum, ponatur. Deus ergo facit quecunque bona potest facere. Si est impossibile Deum facere quecunque bona facere potest, ergo necessarium est  Deum non facere aliqua bona que potest facere. Ergo necesse est Deum aliqua bona non facere et ea posse facere. Ergo Deus aliqua bona non facit. Non ergo Deus omnia bona facit: imperfectum meum uiderunt oculi Dei . Et ideo principia disputationis dedisse sufficiat: solutiones a maioribus uehemens inuestigator requirat.



CAPUT Xu. Utrum ignorantia excuset hominem a peccato.

Reuertendum est iterum ad auctoritatem Augustin  ; Omne peccatum usque adeo est uoluntarium, etc. Hanc uno modo exposuimus tam de actu interiori quam de exteriori; alio modo tamen de actu exteriori  . Utrum autem omni actui  exteriori conueniret, in dubium reliquimus propter illos actus qui fiunt ex ignorantia et necessitate, uel fragilitate nature, de quibus dicendum est. Et primo de his que fiunt ex ignorantia. Fit autem peccatum ex ignorantia duobus modis, quando scilicet aliquis facit peccatum et non putat se 144 facere peccatum, ut si aliquis interficiat fidelem, putans hoc non esse peccatum; et in tali peccato est uoluntas facti, et non uoluntas peccati; quia ille qui facit hoc, uult facere, sed non uult peccare. Alio modo peccatur ex ignorantia, quando scilicet intendit facere aliquid, sed forte aliud  quam facere proposuit, ignoranter facit, et casualiter ad aliud uertitur eius actio, ut si aliquis uolens liberare patrem suum a leone, dirigat sagittam in leonem ut eum interficiat, et sagitta casualiter percutiat patrem suum et eum interficiat. Et hec non est uoluntas facti, nec uoluntas peccati.  Utrumque peccatum aliquando excusatur per ignorantiam. Est autem multiplex ignorantia: quorumdam qui scire possunt, sed nolunt; de illis dicetur: Ignorans ignorabitur ; et ista est uincibilis, que discendo et studendo uinci potest: unde nullo modo excusari potest. Est alia ignorantia quorumdam qui scire uolunt, sed non possunt, et talis ignorantia non est uineibilis, quia nec discendo, nec studendo possunt eam uincere qui talem  habent ignorantiam, quia forsitan hebes habent ingenium, uel madidam habent memoriam; et talis ignorantia quandoque excusari potest.  Est etiam alia ignorantia quorumdam, qui nec renuunt scire nec cupiunt scire, et hec non est excusabilis, quia piger lapidabitur stercore bouino . Prima ignorantia peccatum est; secunda pena est, et forsitan peccatum fuit ante baptismum. Quando ergo aliquis facit peccatum et non putat illud peccatum, excusatur per ignorantiam.

Quando uero aliquis aliquid intendit facere quod bonum est, et casualiter facit aliquid quod malum est, queritur utrum malum illud excusari possit per ignorantiam, sicut fuit in eo qui dirigens sagittam ut patrem liberaret a leone, casu interfecit  patrem.  Circa quod distinguendum est, utrum ille qui sagittam misit hoc fecit in caritate et ex caritate, et adhibita omni diligentia quam potuit adhibere. Ideo ex caritate et in caritate dico, quia si non erat in caritate, nec ex caritate hoc faciebat, mortaliter peccabat; ideo etiam dico adhibita omni diligentia. Nec refert utrum sagittam mittebat actione indifferenti, ludendo scilicet, uel spatiando sicut multoties solemus facere et proiicere lapides, et huiusmodi, ad corporis delectationem. Nam si ita fuit, inexcusabile fuit. Refert etiam utrum talis actio prohibita erat, sicut legimus de Lamech qui uenabatur ante esum carnium, quando nondum assueti erant homines uenationi uel esui carnium,  et etiam cecus erat, et dum uenaretur Cain interfecit. Unde pro minori peccato ei imputandum, quam si illud genus operis bonum esset. Omnes ergo huiusmodi circumstantie attendende et adhibende sunt. Si ergo iste sagittam misit ex caritate ut patrem liberaret, et adhibita omni quam potuit adhibere diligentia, excusatur per ignorantiam, nec est mortale peccatum.

Notandum autem quod non semper excusatur peccatum per ignorantiam uincibilem ita plene.  Sunt enim quatuor species ignorantie: Est ignorantia ex obstinatione, qualis fuit in Pharaone et in quibusdam Iudeis qui ex malitia uolunt ignorare. Est etiam ignorantia ex negligentia, quando homo negligit scire, quia iuuenis est et non potest sustinere penam, et hoc peccatum mortale est. Est etiam ignorantia ex superbia, ut si quis homo contemnat alium audire, quia dedignatur ab eo discere, quelibet istarum est mortale peccatum, nec alleuiat peccatum. Unde etiam si sunt hic duo diaconi qui eque teneantur scire, magis peccat qui ignoranter peccat in aliquo genere peccati quam qui eodem genere peccati scienter, quia iste et contemnit ignorare, et contemnit in alio peccato. Est etiam ignorantia pia, qualem habebat Paulus  quando persequebatur Christum; et hec attenuat peccatum. Unde et ipse dicit  se facilius consecutum ueniam fuisse, quia sic ignorabat. Hec tamen ignorantia erat ueniale peccatum, nec habebat bonam conscientiam quando sic persequebatur Paulus 145 quia licet non faceret contra conscientiam, tamen eius conscientia erat indiscreta; unde et mala. Quamuis enim: Omne quod non est ex fide peccatum sit , non tamen omne quod est ex fide, id est ex conscientia bonum est, si quis ignoret. Ignorantia ergo uincibilis, ut ait auctoritas  , non plene excusat a peccato: Quia non facit ut non ardeat homo, sed ut minus ardeat. Unde Apostolus dicit: Facilius consecutus sum ueniam  quia ignoranter persecutus sum .

Sed ad hoc obiicitur: uidetur enim secundum hoc iste magis peccare qui patrem suum  interfecit, quam ille qui leonem uolens interficere ut patrem liberaret, patrem casu interfecit. Nam iste uenialiter peccat, et tamen iniungitur ei satisfactio tanquam pro mortali peccato, nec ad eam tenetur. Item, illa actio qua interfecit asinum, ex aliqua uoluntate est, uel ex ea qua uoluit interficere patrem, uel ex alia indifferenti: si ex ea qua uoluit patrem interficere, cum ea sit tantum mala, et omnis actio mala cuius uoluntas est mala; ergo ex ea interficiendo asinum mortaliter peccat. Item illa actio qua iste interficit patrem, si est ueniale peccatum, non potest esse  ex illa uoluntate qua uult patrem liberare ictu sagitte, que uoluntas tantum bona est, et informata caritate. Quidam non habent pro inconuenienti dicere quod illa actio, qua interficit patrem cum uellet leonem interficere, ex nulla fuit uoluntate. Alii dicunt quod uoluntas illa, qua patrem uoluit liberare, bona fuit et meritoria, utpote informata caritate et opus inde primo loco processurum  bonum, scilicet liberare patrem; sed a latere fuit malum opus, malum scilicet interficere  patrem, quod tamen processit ex illa bona uoluntate. Quod ergo dicitur: Non potest arbor bona fructum malum facere , intelligendum est primo loco, sicut e contrario. Mala est uoluntas uolentis interficere patrem, si tamen contingat quod uolens hoc facere interficiat leonem, quia iam deuorasset hominem nisi interfectus fuisset, illud opus, quod de genere bonorum est, non malum est ex illa mala uoluntate a qua a latere non primo loco processit, et in illo opere nec meretur, nec demeretur homo, sed in praua uoluntate.

Item, posito quod iste direxit sagittam in illum non causa interficiendi sed uulnerandi; ille est in lecto egritudinis modo, et post morietur; nunquid maiori subiacebit culpe quando ille morietur? Ponatur  etiam quod iste iam penituerit, et satisfactionem egerit: nunquid, quando ille decedet propter hoc uulnus, irrita erit illa satisfactio quam iste facit, quia non fuit sufficiens, eo quod ille mortuus est, et ita debebat ei iniungi satisfactio pro homicidio, non pro uulneratione; et si iste non peniteret donec ille moreretur, maiori satisfactioni subiaceret? Queritur etiam quando iste hominem interfecit, aut quando direxit sagittam, aut quando ille mortuus est? Si enim quando direxit sagittam: ergo tunc occidebat illum; ergo et ille tunc mortuus est. Si uero post quando iste mortuus est, ergo tunc cepit esse homicida; ergo non statim post uulnerationem fuit homicida, et ita maiori culpe  subiacuit quando ille mortuus est quam ante: ergo creuit uoluntas peccati uel actio, quod falsum est. Item, posito quod iste uoluit illum uulnerare, non interficere; statim post ictum missum mortuus est uulnerator, non statim uulneratus, imo post, obiitne ille existens homicida? Non uidetur; quia nec actu, nec uoluntate occiderat hominem quando mortuus est; nec uidetur quod postea inceperit esse homicida quando uulneratus obiit, quia tunc ille non erat. Ad hoc potest dici, quod ex quo dedit ei uulnus quod fuit causa mortis, homicida fuit, licet hoc nesciretur donec ille moreretur.

Item iste intensiori uoluntate mouetur ad interficiendum patrem qui interfecit asinum, quam ille qui et patrem uult interficere et interficit. Ergo  magis peccat in sola uoluntate quam ille in uoluntate et in actu; uel 146 non omnis causa merendi est in uoluntate. Econtrario, ille peccat uoluntate et actu; ergo magis peccat quam iste qui sola uoluntate. Item, iste uno ictu interficit duos, quorum unum solum uolebat interficere: ergo non peccat interficiendo illum ignoranter; sicut non meretur si duos saluet uita temporali, unum ex ignorantia, alterum ex industria; uel Deus pronior est ad puniendum quam ad remunerandum. Item, Deus nullum opus remunerat ex ignorantia factum, et multa punit que fiunt ex ignorantia; ergo pronior est Deus ad puniendum quam ad remunerandum. Item, si Paulus scienter Christum persequeretur, minus acriter persequeretur, quia contra conscientiam  ageret, quam quando ignoranter; quia tunc putabat se obsequium prestare Deo; ergo magis peccauit persequendo ignoranter, quam si scienter faceret; quia si scienter hoc fecisset, non esset ibi nisi unus contemptus, et ignorantie et persecutionis; ergo magis peccauit ignoranter persequendo quam si scienter hoc fecisset. Item dicit Ambrosius super illum locum: An diuitias bonitatis Dei ignoras , etc.: Grauiter peccas quia impunitatem promittis; grauius, quia contemnis; grauissime, quia ignoras.

Item persecutio Pauli malum fuit, scientia tamen fuit bonum, et ignorantia malum: ergo malum potuit minui per unum eorum; ergo magis per bonum, quam per malum. Sed istud non ualet, quia  minuitur incestus Lot per ebrietatem que malum est, et peccata nostra per infirmitatem, que nisi esset, maiora essent nostra peccata quam sint. Si enim illam haberemus firmitatem quam habuit Adam ante peccatum, maiora essent nostra peccata quam sint. Et ferrum etiam quod calidissimum est, magis calidum fit, apposita aqua frigida; si tamen admoueatur igni, non ideo calescit.

Et nota quia maior est contemptus fornicationis, comite existente scientia, quam sit contemptus ignorantie simul cum contemptu fornicationis: quia licet ignorantia et prosit et obsit, plus tamen prodest diminuendo illud peccatum cuius est comes, quam obsit, faciendo ignorantem. Sicut iste qui  interponit baculum, illo uolente illum percutere gladio, plus prodest liberando a maiori pena quam obsit inferendo ei minimam penam ictu baculi: et sic perit illa obiectio, que sic solet fieri. Si nulla omnino adesset ignorantia, in nullo excusaretur in isto peccatum fornicationis, uel aliquod tale peccatum, quod quis non putat esse peccatum mortale; quia adest ignorantia, excusatur peccatum fornicationis. Ergo, cum maior adest ignorantia, magis excusatur: sed ipsa ignorantia huius rei peccatum est in se. Ergo quantum aggrauaret peccatum fornicationis per se comite existente iustitia [scientia], tantum aggrauat peccatum fornicationis et ignorantie simul: quia, quantum remittitur, et attenuatur de peccato fornicationis que in eo esset  peccatum per se, si sola adesset, tantum adiicitur peccato ignorantie; et ita tantum grauant hec duo quantum illud per se grauaret, et ita in nullo uidetur ignorantia peccatum alleuiare.

Quod autem supra dictum est in auctoritate, grauissime peccat qui ignorat, intelligendum non quantum ad genus peccati. Non enim grauius est ignorare quam contemnere, sed quia difficilius est eum, qui putat scire bonum, instruere, quam qui simpliciter nescit. Nam simplex labor est nescientem instruere, duplex, male instructum reformare.

Item, posito quod iste prius fornicabatur et nesciebat hoc esse peccatum, et ideo non penitet, peniteret autem si sciret: iste scit fornicationem fuisse  in se, et sciebat tunc fuisse peccatum, modo autem nescit esse uel fuisse peccatum. Ergo maius peccatum fuit in eo fornicatio, dum aderat scientia, quam sit, dum adest ignorantia; et ita fornicationis peccatum minoratum est sine contritione et penitentia, quod uidetur impossibile. Omne enim peccatum ex quo non deletur per penitentiam, crescit, nunquam decrescit, quia semper comitem habet contemptum penitendi. Imo potest probari 147 quod plus peccat nunc quam prius, quia contemptui fornicationis, qui non est minoratus in eo, similiter adiecit contemptum ignorantie. Ergo plus peccat quam prius, quod concedimus. Talis enim ignorantia non potest esse nisi crassa.

Queritur quoque de illo qui accedens ad ancillam  putauit se dormire cum uxore, uidetur illa ignorantia eum excusare tunc a mortali peccato; quod non uidetur, quia ille concubitus non fuit legitimus; igitur fuit fornicatio; ergo mortale peccatum. E contrario si fuit ueniale, cum iste nunc primo sciat se ad ancillam accessisse, uidetur quod modo sit mortale, et ita creuit in eo reatus peccati, uel ueniale factum est mortale. Ad quod dicendum quod si adhibuit omnem diligentiam quam adhibere potuit, ueniale fuit et est; si tamen contemnat de eo penitere, ille contemptus est mortale peccatum. Item posito quod iste ignorat fornicationem esse mortale peccatum, et habeat multa peccata mortalia, et incipiat discere quod hoc sit mortale peccatum, po ito quod hoc didicit, non iam ignorat hoc esse  peccatum, et ita illa ignorantia que erat mortale peccatum in eo, non est in eo, et ita remissum est ei aliquod mortale peccatum sine alio mortali quod erat in eo, et sine contritione et penitentia, quod est impossibile. Ad quod dicendum quod adhuc est in eo ignorantia quantum ad reatum. Item, iste sacerdos potest penitere de ignorantia. Ponatur: Iste penitet de ignorantia que est in eo actuale peccatum et conteritur de illa; illa ergo transit actu et reatu; uel si transit reatu et non actu, ipsa est originale peccatum. Nam hec differentia inter originale et actuale, quia ista transeunt actu et non reatu.

Ob hoc dixerunt uiri magne auctoritatis non irrationabiliter, ignorantiam esse originale peccatum. Hoc autem ita astruebant: Duo bona erant  in anima hominis: cognitio ueritatis et amor eiusdem; et unum eorum distinctum est per concupiscentiam mali, alterum per ignorantiam boni. Quare ergo non dicitur ignorantia boni originale peccatum, sicut et concupiscentia mali? Et ita deletur per baptismum, sicut et concupiscentia quantum ad reatum, non quantum ad actum. Item, sicut ire post concupiscentiam  est mortale peccatum, ita ire post  ignorantiam et ignorare necessaria ad salutem  est mortale peccatum. Dicunt ergo qui in hac opinione non sunt, quod de ignorantia potest iste indiscretus sacerdos penitere, et desinit esse in eo quantum ad reatum, nec ideo aliquid incipit scire, uel aliquid desinit ignorare, sicut iste litteratus qui est in mortali peccato non habet donum scientie quod est Spiritus sancti, quia sic haberet caritatem, et cum incipiet habere per contritionem non incipiet aliquid scire. Utrum tamen possit manere indiscretus sacerdos in exsecutione officii, et postquam penituerit de ignorantia, non asserimus, cum dicat Augustinus super quadragesimum psalmum: Non recte psallit quid quod psallit non intelligit.

  Solet queri utrum eadem sit ignorantia qua iste ignorat astra esse paria, et legem Euangelii? quod non uidetur, quia ista est mortale peccatum, illa non; quod si alia, eadem ratione, tot ignorantie quot ignorata, et tot scientie quot scita, tot fides quod credita: sed hec inquirere magis est curiositatis, quam utilitatis. Ex predictis patet quod actus illi qui fiunt ignoranter, ex uoluntate sunt, similiter et illi qui fiunt ex necessitate ut primi motus; de quibus post dicemus.



CAPUT XuI. uerum omnis actio ex intentione et fine pensetur.

 Transeundum est igitur ad tertium eorum que prehabita sunt capitula, quod fuit, utrum omnis  actio ex intentione et fine pensetur, id est, utrum dicatur actio bona uel mala secundum intentionem et finem? Quidam dicunt quod omnis 148 actus naturaliter bonus est, sed tamen proprie debet dici indifferens usque dum ex fine bonus esse uel malus iudicetur. Ait enim Ambrosius in libro De officiis  : Affectus tuus operi tuo nomen imponit. Et Augustinus  : Opus bonum intentio facit, intentionem fides dirigit, non multum attendas quid homo faciat, sed cum facit quid facere intendat, quo lacertos optime gubernationis dirigat. Alii dicunt actuum alios esse bonos, alios malos, alios indifferentes. Actus quos constat esse bonos uel malos non iudicantur ex fine boni uel mali, sed illi tantum qui nec simpliciter boni, nec simpliciter  mali sunt, sed indifferentes ex fine pensantur. Mali uero bono fine fieri non possunt, nec boni malo, et inducunt, hanc auctoritatem  : Seruilis timor non est in caritate; in quo si bonus fiat, non tamen bene, id est bono fine. Quod ergo dicit Ambrosius: Affectus tuus operi tuo nomen imponit. Et Augustinus: Bonum opus intentio facit, etc., retorquent ad actus indifferentes; huiusmodi enim actibus affectus nomen imponit.

  Augustinus tamen aliter uidetur uelle. Dicit enim quod actus boni et actus mali indifferenter pensantur ex uoluntate et fine: finis enim uoluntatem, uoluntas actionem informat: illos enim actus quos constans est esse malos non iudicat bonos uel malos ex fine, quia ex se mali sunt. Licet enim interdum iudicantur fieri bono fine, tamen in eis, nec ex fine uoluntas est mala, nec ex uoluntate actio fit mala, sed ex actione uoluntas fit praua, quia talis actio nulla bona uoluntate potest fieri. Inter quas actiones quidam ponunt actum Iudeorum quos bonum finem dicunt sibi posuisse Christum crucifigendo, et tamen eorum actionem peruersam et uoluntatem malam fuisse certum est. Unde ipse dicit  : Ea que constat esse peccata nullo  bono cause obtentu nullo quasi bono fine, nulla uelut bona intentione sunt facienda; et paulo post:   Quod facinus non dicatur recte posse fieri, non impune tantum, uerum etiam gloriose ut in eo non timeatur supplicium, sed speretur et premium; si semel concesserimus in malis actibus non quid fiat, sed quare fiat esse requirendum, ut quecunque, pro causis bonis fiunt, nec ipsa esse mala iudicentur. De bonis autem et de indifferentibus actionibus fit exceptio secundum Augustinum, quin ex fine uoluntas, et ex uoluntate actio bona uel mala iudicetur: ideoque, cum ex affectu dicitur nomen operi imponi in bonis et indifferentibus actionibus, uera est regula. In malis autem excipiuntur ea que per se mala sunt, que potius uoluntatem  faciant malam, quam ex uoluntate fiant mala.

 Pro regula igitur collige omnia hominis opera secundum finem et uoluntatem iudicari mala uel bona, exceptis his que sine preuaricatione fieri nequeunt. Que tamen non ideo excipi ab Augustino dicunt quod nunquam bonam uoluntatem, aut bonum finem habeant, semper enim fiunt malo fine et mala uoluntate, sed quia uidentur habere bonum finem. Qui enim aliena furatur ut patrem alat, bono fine facere uidetur, scilicet causa alendi patris. Non tamen hic est finis, nam iste bonus est. Sed huius actionis alere patrem ex furtis, quem finem constat esse malum. Qui enim de rapina sacrificium Deo offert, idem facit ac si filium in conspectu  patris uictimet  . Et Isaias: Ego sum Dominus diligens iudicium, et odio habens rapinam in holocaustum . Non enim accepit Dominus mercedem canis aut prostibuli, sicut in lege continetur . Unde et dicunt Augustinum supra caute fuisse locutum, cum dixit  : Quasi bono fine, uelut bona intentione. Non enim simpliciter dixit, bono fine, bona intentione; sed addidit,  quasi et uelut, quia talia non fiunt bono fine, sed fine qui putatur bonus, et non est. Ex hoc iam patet quod qui pecuniam male acquisitam pauperibus erogat, ex hoc ipso peccat.

Sed contra obiicitur sic: Iste quod male acquisiuit dat hoc Ecclesie, et orat eam ut impetret ei primam gratiam. Ecclesia illa tenetur orare pro eo, et orando impetrat primam gratiam. Iste meruit ab ista Ecclesia ut 149 oraret pro illo: ergo illa datio fuit ei meritoria. Ergo non fuit mortale peccatum in eo. Item, ex naturali pietate, de eo quod male acquisiuit, uiscera indigentis reficit et qui tantum indigebat, quod nisi ei succurreret, statim ille deficeret. Ergo illud opus bonum fuit, uel saltem meritorium temporalis boni. Item, nisi illum cibasset  in articulo mortis, mortaliter peccasset. Ergo quia illum cibauit de pecunia male acquisita, non peccauit. Item, posito quod iste habeat uiginti solidos, quorum decem habuit ex usura, alios decem de bono lucro; certum est quod, dum est in mortali peccato, de illis quos bene acquisiuit potest facere eleemosynam, que licet non sit ei ad meritum uite eterne, ualet tamen ad bonum temporale habendum, uel ad mitigationem pene gehennalis, si tunc decederet, et illis aliis decem quos male acquisiuit non potest facere opus quod sit ei meritorium alicuius boni, imo etiamsi alii indigenti ex naturali pietate det, et ex hoc ipso mortaliter peccat quod alienam rem nemini dare licite potest, etiamsi totum det quod habet, auget peccatum, non minuit  reatum, ut dicit Augustinus  . Queritur ergo an istos uiginti solidos, quos permiscuit nec separare potest, possit dare licite, ita quod illa datio sit ei meritoria alicuius boni temporalis, et ita non sit in eo mortale peccatum.

Ad hoc dicendum quod modicum fermenti totam massam corrumpit , nec potest iste mereri aliquod bonum, illud dando, imo ex ipso peccat quod alii dat quod suum non est, sicut si tibi auferam cappam ut dem algenti, pecco: non possum istud facere ex naturali pietate, quia ipsa naturalis pietas repugnat, cum huic aufero ut alii dem. Nec etiam dico quin peccem si retineam, quia tunc etiam magis pecco: Peius est enim concupiscendo quam miserendo rapere  . Horum enim  duorum non ideo bonum est alterum quia peius est eo reliquum, licet leuius unum, cum grauius alterum. Nec tenetur Ecclesia illa que ab isto accepit pecuniam, pro eo orare, quia nec recipere debet, si sciat male acquisitam. Quod si nescierit unde ille acquisierit, tenetur quidem orare; sed oratio illius impeditur propter mala merita illius.

Si obiicitur de Phinees qui transfixit Iudeum et  Madianitidem, quod opus fuit de illis operibus que sine preuaricatione fieri nequeunt, dici potest quod illud opus bonum fuit, quia inspiratione diuina et zelo iustitie Dei hoc fecit; et ideo non solum in illo opere non peccauit, sed uitam eternam promeruit. Nullum enim opus adeo malum est in se, quod si faciat homo ex precepto Dei, uel inspiratione Spiritus sancti, et, ut ei a Deo precipitur, quod non bonum faciat; Deus enim super omnem legem et omne preceptum. Unde, si in aliquo uideatur Dei preceptum a lege dissentire, potius datori legis quam legi date obtemperandum.

Sed obiicitur hic de Maria Magdalene, que de eo quod male acquisiuit, emit unguentum et Domini pedes unxit, scientis tamen illud unguentum male  ab ea comparatum. Ideo inter male acquisita distinguunt: Dicunt enim quia quod mulier proprii corporis expositione acquisiuit, suum est, licet in peccatis comparatum; et si inde peniteat, eleemosynam facere potest: sed quod de usura habetur, rapina est; nec illius qui acquirit, imo tenetur ei reddere a quo habuit; nec etiam cum reddit ex caritate , eleemosynam facere dicitur. Non ideo tamen illud dicimus quod sit constans Mariam illud unguentum de lucro corporis sui emisse, cum patrimonium  , unde emere potuit, habuit. Si quis igitur finem actionis uocet intentionem, uerum est quod omnis actio ex fine iudicatur bona uel mala, et omnis actio bona est cuius intentio bona est, et conuertitur. Similiter  omnis actio mala cuius intentio mala, et econtrario: nam intentio comprehendit uoluntatem et finem, ut supra satis euidenter distinximus inter uoluntatem et finem et intentionem. Non omnis actio ex fine iudicatur, sed 150 illa sola que bona est in se, uel indifferens. Ergo, si iactantie causa pascitur pauper, illa actio mala est quia malus finis; et ex hoc ipso peccat homo, et maledictioni subiacet. Sicut dicit Ieremias: Maledictus qui facit opus Dei fraudulenter . Quod exponens Gregorius, ait  , fraudem illam committi, uel pro temporalis rei premio, uel pro laudis uerbo, uel pro iudicii humani gratia. Solus enim in opere Dei fraudem non facit qui cum ad studia bone actionis uigilat, nec ad corporalis rei premia, nec ad laudis  uerba, nec ad humanam iudicii gratiam anhelat: uerenda enim sunt opera, testante beato Iob, ne bona nostra latrocinanti fraude nostris actibus terrene concupiscentie se ingerant. Nec tamen dicimus semper eum mortaliter peccare qui laudem temporalem diligit, nec eum qui ad hec principaliter tendit. Dominus enim puluerem de pedibus excutere iubet . Sed dicit aliquis, si pascere pauperem causa inanis glorie  est mortale peccatum, ergo non remuneratur temporali premio: cui contrarium uidetur quod Dominus dicit de hypocritis: Amen dico uobis, receperunt mercedem suam . Sed hoc dictum est ironice, quia hec erat merces quam querebant, et hanc iam receperunt.

Sed et iterum obiicitur, posito quod iste discat diuinam paginam ut postea impugnet, postea resipiscet, et sicut Catholicus predicabit. Iste ex caritate penitebit cuiuslibet peccati sui: ergo de exercitio quod modo habet in studio, quia peccatum est in eo mortale propter malam intentionem: ergo uolet se non didicisse; ergo placebit ei quod didicit, illud discere est mortale peccatum: ergo placebit ei quod mortaliter peccauit. Item, posito  quod addiscit bono fine, postea apostatat: Melius est uiam ueritatis non agnoscere quam post agnitam retro ire . Iste scit agnitionem ueritatis esse sibi aceruum maioris damnationis: ergo dolero debet de eo quod ueritatem agnouit et didicit. Ad hoc dicendum quod non debet dolere quia didicit, sed quia tali fine didicit, et quia apostatauit, sicut qui caritatem habuit, non quia habuit, sed quia amisit.

 Item, cum sit dictum omnem actionem bonam ex bono fine fieri bonam, queritur an hoc generaliter sit uerum? Si enim ita est cum iste qui est in mortali peccato de pecunia bene acquisita eleemosynam dat hac intentione ut reficiat indigentem, etiam propter Deum, bonum opus uidetur  facere, et ita qui est in mortali peccato bona opera facit. Quod etiam Augustinus confirmat sic  : Seruilis timor non est in caritate, in quo si fiat bonum, non tamen bene. Quod etiam super illum locum psalmi  : Passer inuenit sibi domum, et turtur nidum ubi reponat pullos suos. Dicit quod infideles bona opera faciunt, sed non in nido Ecclesie, id est in fide, et ideo conculcantur pulli eorum. Quibus tamen contradicere uidetur quod dicitur: Omne quod non est ex fide, peccatum est ; tota uita infidelium peccatum est  . Et Dauid: Omnia opera eius in fide . Et Iacobus: Qui in uno offendit reus est omnium . Et Augustinus  : Si quid ita fit quod ad caritatem, que est dilectio Dei et proximi, non referatur,  nondum fit quemadmodum oportet fieri, et si fieri uideatur.

 Hec omnia de facili ad concordiam reuocantur, si dicatur omne opus quod fit ductu pietatis, a quocunque fiat, bonum esse. Sed bonum multis modis dicitur, pro utili, pro remunerabili, pro signo boni, pro spe boni, pro licito, et forte aliis modis, nullumque opus bonum, id est uite eterne meritorium, nisi quod sit ex caritate: sed non  solum opus illud bonum est. Nam si quis infidelis inopiam indigentis releuauerit, bonum facit, id est signum boni, et remuneratur illud opus temporali premio. Illud tamen opus quod fit de genere bonorum, et ab aliquo fit malo fine, bonum est, id est si fieret in caritate bonum esset, tamen malum est ex affectu et etiam de genere malorum, ut reficere pauperem causa inanis glorie. uel secundum illos qui, tripartito diuidentes actus, dicunt bona opera non posse fieri malo fine, sicut nec mala bono, potest dici quod bona 151 sunt illa opera, id est de genere bonorum, tamen mala dicuntur, propter eos qui ea faciunt qui mali sunt et ex hoc ipso peccant.



CAPUT XuII. Utrum diuersi sint et oppositi fines bonarum uoluntatum sicut et malarum? ubi determinatur, an sit seruiendum Deo pro temporalibus.


De quatuor prenotatis capitulis, quartum quod restat, prosequendum, utrum scilicet bone uoluntates diuersos et oppositos fines habeant? quod uidetur: iste enim laudat siue diligit Deum pro temporalibus, et Deum laudat propter Deum: ecce bona est uoluntas istius, et isti fines diuersi sunt; ergo bona uoluntas diuersos fines habet. Quod tamen Deus diligendus non sit propter temporalia, ita ostenditur indirecte: Iste diligit Deum pro temporalibus; ergo non diligit eum gratis. Item legitur in Iob Satan dixisse, Iob non diligit Deum gratis; habet enim temporalia . Item: Qui Deum  laudat pro diuitiis, petit ut diuitie ad ipsum ueniant non ut Deus. Hoc dicit Augustinus  . Item, ille diligit Deum pro temporalibus, non dulia: ergo latria gratis, et ita diligit Deum gratis et non gratis. Item Salomon ait: Diuitias et paupertatem ne dederis mihi, Deus . Et Augustinus  : In ueritate Deum inuocat qui eum propter se, non propter aliud inuocat. Sed qui propter diuitias eum inuocat, propter aliud quam propter se illum inuocat. Ergo qui propter diuitias eum inuocat non in ueritate eum inuocat, et ita propter diuitias non est inuocandus.

 Quod autem Deus diligendus pro temporalibus, et orandus, et laudandus sit, ostenditur. Deus laudandus est pro uniuersis beneficiis suis: ergo  pro temporalibus. Item, iste non agit gratias Deo pro temporalibus a Deo sibi collatis: ergo est ingratus. Item, diuitie licite possunt haberi: ergo licite possunt peti. Item, nemo absque necessariis corpori iugiter et libere potest seruire, sed nemo absque temporalibus potest habere necessaria corpori: ergo nemo absque temporalibus potest Deo seruire: ergo temporalia petenda sunt, et ita Deus orandus est pro temporalibus. Item legitur quod Ieremias mittebat epistolas suas Hebreis qui erant in captiuitate, ut orarent pro pace principis, quia in eius pace eorum pendebat liberatio; et ita pro  pellenda tribulatione petendum est. Preterea, ecclesia quotidie orat pro pace, pro frugibus et huiusmodi temporalibus.

Super hoc nobis uidetur quod Deus laudandus, diligendus, orandus est pro temporalibus. Sed caute intellige hanc propositionem: potest enim notare finem finalem, et finem qui ad alium tendit. Si finem finalem, falsum est; si finem qui ad alium tendit, uerum est. Sic cum dicitur: Iste optat medicum propter potionem, si propter notet finem finalem, falsum est: finaliter enim eum optat propter sanitatem. Si propter notet finem qui ad alium tendit, uerum est. Itaque Deus diligendus est pro temporalibus, ut scilicet per bona temporalia eum acquiramus, et non propter se, sed propter  Deum, ut non in eis finem ponamus, ut non ibi stemus, sed in eis meditantibus, Deum, qui finis est finalis, diligamus. Quod ergo primo dictum est: Iste laudat Deum pro temporalibus, non ergo gratis. Fallacia. Iste saluatur pro meritis suis, non ergo gratis, falsum est; quia meritum non excludit gratiam, uel e conuerso. Quod postea dicitur Satan dixisse: Iob non diligit Deum gratis , habet enim temporalia, non est uerum. Imo tunc diligebat eum gratis, quod postea probatum est, quando amissis omnibus, corpus eius ita ulceratum est quod etiam scaturiebant uermes de corpore eius. Cetere uero rationes quas induximus, soluuntur de facili, distincta multiplicitate huius prepositionis, pro.

 Sed huic solutioni uidetur obuiare Augustinus, dicens: Ne constituatis 152 uobis duos fines ut regnum petatis propter se, temporalia propter illud, nec solam, uel etiam cum eo temporalem mercedem. Ecce hic uidetur ostendere quod per se temporalia non sunt appetenda, nec etiam regnum propter regnum. Illam autem auctoritatem sic exponimus: Ne statuatis uobis duos fines, id est oppositos. Isti autem fines, scilicet diligere Deum propter temporalia, et propter se, non sunt oppositi fines, quoniam hoc est propter illud: postea supplendum est, sed unum scilicet ut petatis regnum propter se, et temporalia propter illud. Omnia enim propter regnum petenda sunt: quod qui facit non sibi duos  fines constituit. Quod postea sequitur, propter regnum tantum debemus omnia operari, non solum uel cum regno Dei temporale meditari . . . . . . . non est. Nec enim hec duo tanquam duos fines debemus proponere nobis, sed unum propter alterum.

Cum igitur et eterna et temporalia petenda sint, et tamen hec propter illa, sciendum est quod temporalia aliter petenda sunt quam eterna. Debemus enim eterna petere secure, aperta fronte, quoniam omnibus patet ea nobis esse necessaria. Temporalia autem non debemus ita aperte petere, sed cum quadam conditione, ut si dicam: Deus omnipotens,  da mihi hec et hec, si scis ea mihi esse utilia. Et quod ita debeamus exemplo Christi qui dixit: Pater, si fieri potest transeat a me calix iste . Non dixit simpliciter transeat, sed, si fieri potest; et etiam subiunxit: uerumtamen non sicut ego uolo sed sicut tu uis, fiat uoluntas tua . Similiter beatus Martinus, cum propter utilitatem fratrum clamantium: Cur nos, Pater, deseris, aut cui nos desolatos relinquis? peteret se uiuere, non ita aperte petiit, sed cum determinatione tali: Si adhuc populo tuo sum necessarius, non recuso laborem, fiat uoluntas tua. Ad Christi et Martini exemplum petamus temporalia. Solent quidam circa hanc questionem quasdam incongruas comparationes formare. Utrum scilicet  Deus eque laudandus sit pro temporalibus et eternis, et eque orandus pro illis: quod quoties audieris, incongruitatis argue locutionem, sicut si dicatur: Iste eque cito uadit Papiam ac Romam, et iste eque desiderat medicum et sanitatem, uel uinum et saporem uini.

Item, uidetur aliqua uoluntas non solum diuersos sed etiam aduersos fines habere, ut, iste peccat et peccare uult, quoniam delectatur in peccato suo, et quoniam scit misericordiam Dei tantam esse, quod ipsa sufficit ad omnium peccatorum deletionem. Ecce duos fines proponit iste quorum uterque malus est, quoniam delectari in peccato malum est, et etiam ita confidere in Dei misericordia, peccatum  est, ut scilicet propter nimiam confidentiam peccare non timeamus: hoc enim est peccare in Spiritum sanctum, et nunquam huiusmodi peccatum remittetur  . Unde: Qui peccat in Spiritum sanctum, nec in hoc seculo, neque in futuro remittetur ei . Et Ioannes: Est peccatum ad mortem, non pro eo dico ut quis oret . Et: Maledictus omnis qui peccat in spe. Unde uidendum est quid sit peccatum in Spiritum sanctum, prius tamen ostenso quot sint eius species que sunt duo, obstinatio et impugnatio ueritatis. Obstinatio est indurate in malitia mentis pertinacia, qua fit homo impenitens. Obstinationis autem due sunt species, desperatio et presumptio. Desperatio est qua aliquis diffidit de Dei misericordia, estimans  peccati magnitudinem diuine bonitatis excedere quantitatem. Presumptio est qua aliquis misericordia Dei abutens, et in eius bonitate ultra quam satis est confidens, Dei iustitiam euacuare contendit.

Dicitur autem tam presumptio quam desperatio peccatum in Spiritum sanctum, et non sine ratione. In desperatione enim estimat aliquis magnitudinem peccati excedere quantitatem bonitatis Dei, et ita diminuit quantitatem bonitatis, quantum in se est, ut qui dicebat: Maior est iniquitas mea quam ut ueniam merear . Bonitas autem Dei proprie et principaliter 153 dicitur  Spiritus sanctus, sicut amor Patris et Filii proprie dicitur Spiritus sanctus. Similiter autem in presumptione est abusio misericordie et bonitatis Dei quantum in homine est, in hoc quod aliquis nimis in ea confidit, et presumit ipsum dimittere omnia peccata impunita, quod libertatem dando in occasionem carnis, licentiam det peccandi. Quod qui facit quantum in se est, iustum eum non esse contendit. Notandum tamen  quod qui ita peccat, similiter peccat in Patrem et Filium sicut in Spiritum sanctum. Communis est enim offensa trium personarum, secundum appropriationem nominis et non rei dicitur peccare in Spiritum sanctum, quoniam peccat in bonitatem Dei cuius nomen, et non res, appropriatur Spiritui sancto, cum Pater et Filius et Spiritus  sanctus sint una bonitas.

Queritur autem utrum omnis desperatio uel presumptio sit peccatum in Spiritum sanctum? quod quidam dicunt, et tale peccatum ideo dicitur irremissibile, non quia non possit remitti, sed quia non de facili; potest enim remitti per penitentiam. Unde: Conuertam eos in profundum maris ; et alibi: Mittit crystallum suam sicut buccellas ; et alibi: Qui eduxit uinctos in fortitudine, similiter eos qui exasperant, qui habitant in sepulcris .  Sunt autem alii qui dicunt quod non omnis presumptio uel desperatio est peccatum in Spiritum sanctum, nisi illa scilicet quam comitatur impenitentia finalis, id est de qua  nunquam aliquis penitebit; et secundum istos tale peccatum irremissibile dicitur, quia non remittitur. Nunquam enim penitebit aliquis de eo, semper enim comitabitur hoc peccatum impenitentia finali. Sed queritur ab eis, cum nemo, ut ipsi dicunt, de tali impenitentia penitebit, utrum de eo poterit penitere. Quod si dicatur sic, contra: De hac impenitentia nemo poterit penitere. Ergo ipsa nunquam poterit remitti, cum ipsa peccatum sit. Quod de impenitentia finali nemo poterit penitere, probari potest indirecte; iste penitebit de impenitentia finali, ponatur. Ergo desinet eam habere. Ergo eam habebit. Ergo erit pertinax usque ad finem uite. Ergo de nullo peccato penitebit. Non ergo de impenitentia finali penitebit. Item si de impenitentia finali  penitebit, de nullo peccato penitebit. Eam habebit usque ad finem uite, et si eam habebit usque ad finem uite, de nullo peccato penitebit. Ergo si iste de impenitentia penitebit, de nullo peccato penitebit, sed in contrarium. Si de impenitentia penitebit, de hoc peccato penitebit. Ergo si de impenitentia penitebit, de aliquo peccato penitebit. Et ita uidetur posse ostendi quod nullus de impenitentia finali possit penitere.

In contrarium tamen sic. Aliquis potest penitere plene et perfecte de aliquo peccato; sed non potest perfecte penitere de uno quin peniteat de omni.  Ergo potest penitere de impenitentia finali. Item, nemo damnatur nisi quia non penitet. Ergo nemo damnatur nisi propter impenitentiam finalem. Ergo nemo damnatur, nisi quia peccat in Spiritum sanctum: quod falsum est. Si dicat iterum quod aliquis potest penitere de impenitentia finali, queritur; quando? Aut enim post mortem, aut ultimo momento uite sue, aut ante ultimum momentum: sed certum est quod post mortem non est locus penitendi. Si uero ultimo momento uite sue penitebit, ergo illa impenitentia non est finalis. Et si ante ultimum momentum penituerit, ergo multo minus erit finalis. Et ita nunquam poterit aliquis de hoc penitere.

Dicunt quidam quod nemo potest penitere de  impenitentia finali. Hoc enim uerbum duo notat, scilicet quod iste habuit impenitentiam finalem, et quod eam desinit habere, sed hoc est impossibile, maxime cum sit uicturus adhuc; sic enim non esset finalis. Sicut hoc uerbum incipere duo notat, cum dicitur: Deus potest incipere predestinare istum. Notat enim quod Deus predestinat istum, et non prius predestinauit istum: quod falsum est. Nullum enim predestinat quem non predestinauerit ab eterno. 154 Sic ergo dicunt quod iste non potest penitere de impenitentia finali: potest quidem facere ut eam non admittat, sed non potest facere ut eam amittat.

Sed eis obiicitur: Iste non potest penitere de impenitentia finali. Ergo non est ei imputandum  pro peccato. Sed ipsi instant hoc modo: Diabolus non potest penitere. Ergo peccata sua non sunt ei imputanda. Si quis autem attentius inspiciat, uidebit quoniam potest quis penitere de impenitentia finali sub hoc sensu, id est de impenitentia que est finalis, non de impenitentia que finalis esset, si iste peniteret. Sic dicitur quod nigredo erit in albo, id est in eo quod erit album, non in albo quod simul sit album et nigrum. Ponatur quod iste uiuet usque ad A, et tunc morietur, post A uero sequetur B et C: que sunt duo momenta. Iste potest esse uicturus in B, quia licet sit moriturus in A tamen posset uita eius protelari usque in B et C. Sic ergo iste potest esse uicturus in B, uel ita ille potest esse  in B. Liceat modo fingere tale participium, potest esse peniturus in B, de hac impenitentia quam desinet habere ante B. Ergo potest esse peniturus de ipsa impenitentia finali, id est que est in eo, uel que erit in eo finalis, non de impenitentia finali, id est que tunc esset finalis si peniteret; et assignant hic compositionem et diuisionem, sicut si dicatur, iste potest uidere oculis clausis, id est oculis qui sunt clausi, per diuisionem uerum est; si oculis clausis, id est quod simul sint clausi et uideant, per compositionem, falsum. Si tamen ex parte subiecti  dicatur oculis clausis potest iste uidere, magis est sensus diuisionis et uerum est, ita etiam de impenitentia finali potest iste penitere: sed si peniteat iam non erit finalis: et ideo his positis in predicato magis erit sensus: compositionis; et falsitati propinqua est locutio.

Alii probabilius et uerius, ut mihi uidetur, tradunt quod impenitentia incongrue dicitur per se, sed in re furti, uel homicidii uel aliquid tale, quia relatiue dicitur, et talis iunctura tantum potest remouere, ut sit hic sensus. Furtum de quo aliquis non penitet: et tunc non est peccatum in Spiritum sanctum. Potest etiam ponere et remouere, ut sit sensus, Impenitentia furti, id est furtum de quo quis  non proponit non penitere; et tale propositum est  peccatum in Spiritum sanctum, de quo quis potest penitere, licet difficillime. Ita etiam dicunt de perseuerantia, ut post explicabitur in Tractatu uirtutum.

 Exsecuta igitur priori specie peccati in Spiritum sanctum, reuertendum est ad alteram que dicitur impugnatio ueritatis, de qua sic ait Augustinus  : Peccatum in Spiritum sanctum est cum, post agnitionem Dei per gratiam Christi, oppugnat aliquis fraternitatem, et aduersus gratiam qua reconciliatus est Deo, inuidentie facibus agitatur. Hoc tamen non intelligitur nisi quando comes est impenitentia, id est propositum non penitendi.  Unde et pro quolibet in uia est orandum, non enim  in uia  potest sciri quis peccet in Spiritum sanctum. Unde et quod dicit Ioannes: Est peccatum ad mortem, etc. , intelligendum est de illis qui iam decesserunt in infidelitate, pro quibus non orat Ecclesia. Orat tamen pro eis dum uiuunt et adhuc mereri possunt, ut pro Iudeis et pro paganis.  Consistit autem hoc peccatum in ueritatis oppugnatione et in inuidia fraternitatis, et dicitur hoc peccatum irremissibile, non quia non possit remitti, sed quia tanta est labes huius peccati quod non permittit homini etiam descendere ad humilitatem penitendi. Unde cum Iudas agnouisset se ita peccasse et ueritatem impugnando, et fraternitati et consortio Christi inuidendo, et dixisset: Peccaui tradens  sanguinem iustum , citius cucurrit ad laqueum quam ad penitentiam, uel contritionis gemitum, citius ad suscipiendam penam, quam ad deprecandum ueniam.

Cum autem dictum sit quod predicta sunt peccata in Spiritum sanctum, si adsit obstinatio, ut homicidium et adulterium  , quod tamen non est uerum, quia illud peccatum specialiter dicitur in Spiritum sanctum, 155 quod fit contra bonitatem Dei. Peccat enim homo tribus modis, per infirmitatem, per ignorantiam, per industriam. Qui autem per infirmitatem  peccat, in Patrem dicitur peccare, quia Patri attribuitur potentia nomine, cum tamen et re conueniat tribus personis. Qui peccat per ignorantiam, in Filium dicitur peccare, quia Filio sapientia attribuitur nomine et non re. Qui per industriam peccat, in Spiritum sanctum dicitur peccare; eo quod bonitas solet appropriari Spiritui sancto, et qui ex industria peccat, ex malitia hoc facit. Sciendum tamen quod indiuisa offensa trium personarum, sed propter predictam considerationem solent fieri huiusmodi appropriationes et species peccatorum.



CAPUT XuIII. De peccato Ade, ubi queritur utrum plus peccauerit Adam quam Eua.

  Exsecutis quatuor supra notatis capitulis diligenter, prout rei difficultas et ingenii nostri facultas sufficiebat, scilicet unde actuale peccatum habeat originem, et in qua re sit, et quid ipsum sit et quante sint differentie peccatorum actualium, transeundum est ad peccatum originale de quo prius fuisset agendum, nisi alia ratio preponderans hunc ordinem nos permutare cegisset. Sed quia originale peccatum trahitur ex corruptione carnis, cuius causa fuit primum peccatum actuale Ade, de illo peccato nos expediamus, ut tandem ad originale redeamus.

 Circa illud primo occurrit questio, utrum peccatum illud habuit originem et utrum ut uellet Augustinus  quod precessit in eo quedam elatio: ait enim  : In primo homine precessit quedam elatio comprimenda. Sed secundum hoc premittitur illa solutio  , qua peccatum Luciferi dicitur irremediabile, et peccatum Ade dicitur remediabilo. Ideo enim dicebatur peccatum Luciferi irremediabile, quoniam ipse peccauit ex propria et innata malitia, scilicet ex superbia, nulla precedente tentatione exteriori. Hominis uero peccatum ideo dicebatur remediabile, quoniam illud peccatum habuit originem a tentatione precedente. Ad quod dicendum quod tentatio elationem, elatio opus precessit, et ita opus habuit originem ab elatione, sed prius a tentatione: fuit enim in utroque parente elatio, sed maior fuit in Eua quam in Adam. Nam cum  diabolus dixisset: Eritis sicut dii, scientes bonum et malum , ipsa putauit se posse esse equalem Deo. Adam quia sapientissimus erat, nunquam putauit se posse esse equalem Deo, et ita non fuit in eo seductus, in quo mulier: propter quod Apostolus dicit eum non seductum . In hoc tamen seductus fuit quod putauit ueniale sibi esse quod erat mortale; nec tamen prior seductus, nec in eo in quo mulier. Ideoque non tanta in eo precessit elatio quanta in muliere  : Peccauit  tamen quadam amicabili beneuolentia qua plerumque fit ut offendatur Deus ne offendatur amicus. Noluit enim sociam suam contristari quam credebat sine suo solatio interire, et a se alienatam contabescere.

uidetur tamen quod Adam tantum peccauit. Dicit enim Augustinus  : Impari sexu, sed pari fastu peccauerunt. Ergo pari superbia. Ergo pari contemptu. Ergo pariter. Ad hoc dicendum quod paritas illa referenda est ad excusationem, quia pariter se excusauerunt. uel referenda est illa paritas ad esum ligni prohibiti, de quo pariter comederunt, quia peccatum dicitur par alii, uel quia eiusdem generis, uel cuia adeo diuturnum, uel quia fastu factum.

 Item, cum dictum sit quod Adam nunquam putauit se posse esse equalem Deo, obiicitur: Dicit enim Apostolus: Non rapinam arbitratus est se esse equalem Deo . Super quem locum legitur  : Ut diabolus et primus homo. Ideo sic est exponendum: Ut primus homo, id est, ut Eua que 156 facta est de primo homine, sicut per primum hominem intrauit mors in mundum, id est, per Euam que facta est de primo homine, et que prius peccauit. uel dicendum, quod si non credidit Adam se posse parificari Deo, tamen delectatus est promissione. Sed Eua delectata est in ea, quia plus credebat. Sicut iste pauper in hoc quod dicitur ei tu eris rex, uel papa, delectatur, licet credat  illud nunquam posse euenire  . Item, Adam peccauit per industriam, Eua ignoranter quia quasi [parui intellectus] fuit, grauius est peccare industria quam infirmitate, plus quam ignorantia: ergo plus peccauit Adam quam Eua. Quod autem Eua peccauit ignoranter, ita probari potest. Eua credidit diabolo. Ergo credidit quod fieret sicut Deus. Credidit etiam per comestionem illius ligni bonum suum non posse amitti, sed potius augmentari. Ergo credidit se non peccare; cum igitur peccasset, ignoranter peccauit. Sed contra, sciebat sibi preceptum datum a Deo, ne comederet. Ergo sciebat esse peccatum contraire. Ergo scienter peccauit. Item, mulier excusationem non habuit de ignorantia, cum etiam mandatum nouerit, et peccatum esse  secus agere non ignorauit. Dicunt igitur quod ad hanc promissionem, Eritis sicut dii, etc., tanta ambitione cecata est mulier quod nec illud mandatum Dei esse animaduerteret, nec peccatum esse contra facere cogitaret. Ignoranter ergo peccauit. Ergo ex ignorantia peccauit. Non est uerum. Fallacia. Deus omnem quem eternaliter punit, misericorditer punit. Ex misericordia ergo punit eternaliter. Licet enim ignoranter, non ideo ex ignorantia, quia ignorantia non fuit principalis causa illius peccati, sed  praua uoluntas. Sicut omne bonum est ex libero arbitrio, non tamen primum bonum dicitur esse ex libere arbitrio, sed ex sola gratia, quia gratia est principalis causa illius.

 Quod autem Augustinus dicit quod excusatio ignorantie tollitur et ubi preceptum esse cognoscitur, et peccatum esse contra facere non dubitatur, potest intelligi uerum fuisse ante suggestionem. Tunc enim et preceptum sciuit, et peccatum esse contraire precepto non ignorauit. uel potest dici quod tunc utrumque sciuit et per illud peccatum credidit se in omnibus bonis consummari et in nullo diminui. Sicut Antichristus credet se per peccatum ad immortalitatem ascendere, ut in Psalmo habetur: Non mouebor a generatione in generationem  sine malo, id est , mouebor ab hac generatione mortali ad immortalem, et hoc non erit sine malo  , id est sine peccato, et sine malis artibus.

Querunt etiam hoc loco quidam; que nominibus credimus incognita, sed nec ad salutem percipiendam eorum scientiam fore necessariam; scilicet si peccasset mulier, et non uir, an humanum genus esset corruptum, uel alia ei formaretur mulier; uel si consensisset uoluntate uterque et non opere, an corruptio esset tantum in mente et non in carne; uel si stetissent, et eorum filii illud transgressi essent, an parentes de peccatis filiorum punirentur sicut et filii. Adhuc sentiunt uetustatem  primi parentis et alia huiusmodi; in quibus questionibus plus reperitur curiositatis quam utilitatis. Illud potius persimile ad rem pertinere uidetur. Utrum credidit Lucifer futurum esse quod expetiit? Quod si est, ergo credidit se posse fieri equalem Deo, ergo credidit statum suum posse equari . . . . . et in nullo fieri minorem: sed sciebat hoc non posse fieri, si illa uoluntate peccaret, ergo credidit se non peccare illa uoluntate. Ergo ignoranter peccauit. Item, ipse sciebat se esse creaturam, et Deum esse Creatorem. Ergo sciebat se non posse equari Deo, cum nulla creatura Deo possit equari. Item, Lucifer uoluit esse ut Deus, sed sciebat hoc non posse esse nisi esset Deus. Ergo uoluit esse Deus: sed ipse sciebat quod non poterat  esse ille Deus qui illum creauerat, nec alius, quia sciebat non posse esse nisi unum, cum modo illud sciat, quia ista scientia non accreuit ei 157 postea. Ideo dicunt quidam quod esse uoluit similis Deo non per imitationem, sed per equalitatem scientie. uerius tamen uidetur quod uoluerit esse Deo equalis, cum tamen scisset hoc non posse esse, nec ideo minus peccauit, imo multo grauius. De huiusmodi tamen cum non plene absoluta sint, dubitare  non erit inutile. Hoc tamen sciendum quod omnes defectus, tam anime quam corporis, patimur propter inobedientiam; et nostra etiam peccata que ab eis originem contraxerunt, anime defectus et passiones sunt, ut ira, tristitia, dolor, immoderata letitia; corporis, ut fames, sitis, algor. Omnis tamen huiusmodi passio in anima est, sed corpori attribuuntur, quia non sentit has anima nisi in corpore et instrumento corporis, et sicut supra hunc ordinem assignauimus, ut prius diceremus qualis fuit homo factus ante peccatum secundum corpus, et qualis secundum animam, ita etiam de reformatione ipsius tractabimus: prius qualiter anima eius reformata, postea qualiter corpus, docebimus, ut ita idem ordo qui obseruatus est in formatione,  teneatur in deformatione [reformatione], et fere idem etiam habendus sit in nouissima reformatione.



CAPUT XIX. Qualis effectus sit homo secundum corpus, ubi de peccato originali agitur.

 Secundum corpus igitur patitur homo famem, sitim, egritudinem et similia, et preterea mortuitatem, ut ita dicam. Cum enim homo ante peccatum mortalis esset, id est potens mori, et potens non mori, post peccatum non habuit huiusmodi mortalitatem, sed potius mortuitatem, quia necessario est addictus morti. Unde Apostolus dicit corpus hominis post peccatum fuisse mortuum .  Preter hos defectus inest etiam quidam alius defectus humane nature post peccatum, scilicet quedam feditas, quedam labes proueniens ex feruenti coitu parentum, que causa originalis peccati, et etiam originale peccatum, secundum  quosdam reatus pene, id est debitum quo homo obligatus est pene temporali uel eterne pro peccato primi hominis, et illud debitum nec est pena, nec est culpa  , et ita non est peccatum, sed tantum est originale peccatum. Sicut istud, Est homo mortuus, non tamen est homo: et dicitur originale peccatum, quoniam ex peccato parentum obligati sunt homines pene; sicut iudicio fori pro peccato parentum exsulant filii. Alii autem dicunt quod peccatum  originale est ignorantia boni et concupiscentia mali. Unde Augustinus: Duo sunt plenaria in homine, ignorantia, et difficultas. Ex ignorantia error quo homo uerum pro falso recipit, ex difficultate, cruciatus, ut resistente carnali uinculo non possit se homo a libidine temperare. Sed quomodo concupiscentia mali in anima huius infantis uel ignorantia boni? Nondum enim concupiscit aliquid, nec aliquid ignorat. Nil enim ignorat quod in tali etate debeat scire. Ideo dicendum est quod initium concupiscentie  est in isto, non motus concupiscentie. Est enim hoc nomen concupiscentia equiuocum ad motus concupiscentie, et ad uitium, et ad naturalem anime potentiam. Ignorantia similiter est in anima huius pueri uitium ignorantie, sicut in oculo ceci uitium est in nocte, sed tamen non discernitur inter uidentem et cecum donec adueniente lumine diei. Ita in anima pueri est uitium concupiscentie et uitium ignorantie, sed non discernitur donec adueniente etate discretionis; tunc enim incipit concupiscere malum et ignorare bonum. Patet igitur ex his quod peccatum originale in duobus consistit secundum quosdam, in concupiscentia mali et ignorantia boni. Unde pluraliter dicit Propheta:  In peccatis meis concepit me mater mea , id est in concupiscentia et ignorantia, quandoque singulariter dicitur peccatum originale, quoniam ignorantia pendet 158 ex concupiscentia. Si enim non precessisset concupiscentia, nunquam sequeretur ignorantia. Quod enim originale sit peccatum ignorantia uolunt habere ex eo quod dicit Augustinus super illum locum Psalmi: Delicta iuuentutis mee, etc. 

Quidam tamen, imo fere omnes, interdum dicunt originale peccatum non esse nisi concupiscibilitatem, non reputantes ignorantiam in originali peccato. Cum quibus publicam stratam sequentes dicamus concupiscibilitatem, non ignorantiam, esse originale peccatum quod in anima est non in corpore:  dicitur tamen habitare in carne, quoniam in carne est quedam carnalis corruptio ex eo quod ipsa per generationem uitiosam traducitur ex alia carne, que corruptio causa est originalis peccati, sed non est originale peccatum, quia non est peccatum. Nam si esset, ergo illa caruncula in qua est illa corruptio carnalis, puniretur propter illud peccatum si ei non infunderetur anima, quod non est uerum. Cum enim ante quadraginta sex dies non infundatur anima corpori, si moreretur mulier non damnaretur per se illa caruncula. Unde patet quod corruptio illa non est culpa; nam culpa non est nisi in spiritu. Non est ergo illa corruptio originale peccatum quod est in anima sicut eius causa.

 Sed uidetur quod anima non debeat esse rea illius peccati statim quando infunditur, quia hec anima infunditur huic corpori a Deo, uelit nolit, et non displicet Deo illa unio corporis et anime, nec ista anima meruit aliquam penam. Ergo originale peccatum non est ei imputandum. Item, hec anima nunquam fuit quin non esset in corpore; et nunquam fuit in corpore quin non haberet peccatum. Ergo hec anima nunquam fuit quin non haberet peccatum. Ergo nunquam habuit perfectionem qua posset stare. Ergo non est ei imputandum si non stat. Hec enim solet assignari ratio de angelis quare imputetur eis quod ceciderunt, quia habebant gratiam qua poterant stare, et si non habebant  qua possent proficere. Si uero nec gratiam haberent qua possent stare non imputaretur eis quod non steterunt. Similiter anima ista nunquam habuit gratiam qua stare posset: Creando enim fuit infusa, et infundendo creata, et statim fuit immunda. Unde uidetur quod peccatum non sit ei imputandum. Item cum anima quando infunditur nullam ex se habeat maculam, quare ergo imputatur pro peccato macula carnis? Quod facile esset soluere, si anima esset ex traduce sicut et corpus: posset enim dici quod sicut in Adam omnia corpora per seminalem rationem ab eo descendentia fuerunt corrupta, ita in eo, id est in Adam, omnes anime fuerunt corrupte: sed non potest hoc dici, quoniam anima non ex traduce est sicut et corpus, imo  quotidie creat Deus nouas animas. Item, hec anima creata, fuit aut munda, aut immunda; si munda, ergo aliquando fuit munda. Sed nunquam fuit, quin non esset in corpore. Ergo in corpore fuit munda. Si uero creata fuit immunda, non uidetur ea immunditia imputanda pro peccato. Item, peccatum originale aut est uoluntarium, aut est necessarium: si est necessarium, ergo ineuitabile, ergo non potest euitari, ergo non est imputandum anime. uoluntarium autem non est, quia non processit ex libero arbitrio.

Ad hoc dicunt quidam quod anima quodammodo delectatur quando infunditur corpori. In illa infusione est quedam socialis delectatio, et ideo ipsa  anima rea peccati est. Sed secundum hoc magis esset actuale quam originale peccatum illud. Alii autem melius dicunt quod in primo homine anima est prius corrupta, postea caro: que corruptio non fuit culpa, sed pena; et anima corrupta carnem fecit corruptam, et non econtrario. In nobis econtrario fit, nam caro corrupta animam corrumpit, et ita hic est quasi quedam uindicta. Cum enim in primo homine anima iam corrupta per peccatum carnem adhuc incorruptam corrumpit, in nobis quasi in 159 uindicta primi peccati caro animam corrumpit et in omnibus posteris, et ideo rea tenetur anima peccati.

Ad predictas ergo rationes per ordinem respondebimus. Cum ergo primo dicitur: Non displicet  Deo coniunctio illa anime et corporis, nec anima meruit aliquam penam. Ergo non est ei imputandum. Fallacia. Antichristum esse futurum non displicet Deo, nec meruit Antichristus reprobationem Dei. Ergo illa reprobatio non est ei imputanda. Quod autem postea dicitur quod anima nunquam perfectionem qua stare posset, habuit, falsum est, quia a Deo nichil habuit nisi bonum, in quo, nisi corrupta fuisset carnis admistione, potuisset munda permanere. Unde hic solet quidam formare questionem  : Si posset fieri quod aliqua particula carnis de aliqua carne sine uitio concupiscentie traduceretur et illi carni anima infunderetur, an esset illa anima rea originalis peccati, sicut forte fuit in  Lazaro suscitato. Ad quod dicunt quidam quod originale peccatum partim est ex uitio concupiscendi, partim ex carne corrupta  . Unde ad hoc ut Christus immunis esset ab originali peccato, oportuit carnem quam assumpsit mundari. Nam forte si non esset mundata, licet sine concupiscentia conciperetur, originale peccatum haberet Christus.

Quod postea queritur, an munda aut immunda fuit anima, dicimus quod munda, id est ex creatione non habuit nisi munditiam. Sed si ita intelligas, fuit creata munda, id est existens munda, falsum est. Argumentum tale fuit: Creata fuit munda, ergo aliquando fuit munda, Fallacia. Hoc pomum in manibus tuis datum est mundum. Ergo in manibus tuis fuit mundum: posito quod manus immunde  fiunt, et quam cito pomum fuit in eis, fuit sordidum. uidetur autem illud peccatum originale, quoniam a parentibus nostris uitiosa lege, id est secundum carnalem concupiscentiam carnem contraximus. Non enim dicitur originale quoniam a carne corrupta caro trahitur corrupta  . Sic enim Christus habuisset originale peccatum, quoniam caro eius ex carne uirginis que per originale peccatum corrupta erat, traducta fuit; sed ideo originale dicitur, quoniam illa propagatio libidinose fit. Modus ergo traducendi facit peccatum, non ipsa traductio. Unde Augustinus  : uitium transfundit in pueros non propagatio, sed libido; non fecunditas, sed feditas. Conceptus autem Christi non fuit celebratus carnali concupiscentia, sed uirtute  Spiritus sancti: unde immunis fuit ab originali peccato. Ex his ergo patet quod tertio inquirebatur, scilicet quomodo traducebatur originale peccatum.

 Sed obiicitur ad quid dictum est, quod omnes traducti sumus ab Adam, et omnes peccauimus in Adam: nam non fuerunt etiam tot atomi in corpore Ade quot homines ab eo descendunt. Et si omnes in Adam fuerunt, accidit corpus Ade omnium corporum excessisse quantitatem. Ad quod dicendum quod omnes homines fuerunt in corpore Ade non essentialiter, sed per seminalem rationem. uolunt tamen probare quod essentialiter etiam fuerunt omnes in Adam. Quidquid fuit pars corporis Cain fuit pars corporis Ade. Fallacia. Quidquid fuit  pars corporis filii Cain, fuit pars corporis Cain, ergo quidquid fuit pars corporis filii Cain fuit pars corporis Ade; sed quidquid fuit pars corporis Ade, essentialiter fuit in eo. Ergo quidquid fuit pars corporis filii Cain, essentialiter fuit in Adam, et ita totus Cain fuit in Adam essentialiter. Eadem ratione filius filii, et filius pronepotis, et sic usque ad ultimum hominem, et ita omnes homines essentialiter fuerunt in Adam. Forsitan autem aliquis negabit propositionem et assumptionem predicti similis:  sunt enim eiusdem rationis. Utralibet queritur; si negetur de facili probabitur.

Sed prius distinguantur tres status corporis antequam nascatur homo: Corpus humanum primo post conceptionem, est quidam liquor qui quotidie paulisper inspissatur. In secundo uero statu infra quadraginta sex dies 160 est corpus effigiatum, id est habens humanam corporis effigiem et lineamenta. Tertio uero, post quadragesimum sextum diem infunditur anima corpori, et fit homo ex anima et corpore. Sic ergo dicatur: Quidquid fuit pars corporis Cain existentis liquoris, fuit pars corporis Ade. Certum est enim quod ille liquor manauit de substantia Ade. Similiter quidquid in secundo uel tertio die fuit pars illius corporis, prius fuit pars  corporis Ade: et ita fiat progressus usque ad tempus infusionis anime. Et ita quidquid fuit pars illius corporis animati, fuit pars corporis Ade. Eadem ratione et similiter de omni homine potest dici quod quidquid fuit pars corporis eius, fuit pars corporis Ade: et ita essentialiter fuit in eo. Hec autem ratiocinatio uidetur esse probabilis. Nam ubi potest sistere respondens in quo statu corporis, nisi dicatur quod quidquid fuit pars corporis Cain existentis liquoris, uel effigiati, fuit pars corporis Ade: sed non est ultra progrediendum. Potius enim uidetur sistere in tempore quo adhuc liquor est corpus, quam alio. Sed si hoc dicat scilicet quod quidquid est pars corporis Cain liquidi, fuit pars  corporis Ade, et non quidquid est pars corporis effigiati, uel quidquid est pars corporis animati fuit pars corporis Ade. Eadem ratione qua dicitur, non quidquid dicetur . . . . . . . . . . . . . . . . . . et ita cum quidquid fuit pars corporis Cain liquidi fuit pars corporis Ade: et nil quod fuit pars corporis effigiati, uel etiam animati, ergo nil quod fuit pars corporis liquidi fuit pars corporis effigiati. Ergo hoc est aliud ab illo. Similiter animatum est aliud ab effigiato, quod dicere inconueniens est.

Sunt ergo qui dicunt quod semen illud quod prodiit ex Adam ex quo formatus fuit Cain, nunquam fuit in Adam, quia nunquam fuit pars eius; sed traducta est ab eo per carnalem concubitum, sicut de grano fit seges, operante natura, et tamen nunquam  fuit seges in grano. Unde etiamsi non inde fieret corpus animatum, non rediret ad corpus illud unde traductum est in resurrectione, sed deperiret teste Augustino qui ait  : Informes partus quis non procliuius perire arbitretur, sicut semina que nondum sunt animata.

Queritur autem quomodo filii contrahant originale peccatum a parentibus suis, cum eorum parentes mundati sint ab originali peccato per sacramentum baptismi? Quomodo enim contrahunt originale  peccatum ab eis in quibus ipsum non est? Quod tamen ita sit, ostendit Augustinus duabus similitudinibus  : Sicut enim filii nascuntur habentes preputium a parentibus non habentibus preputium, ita filii nascuntur cum originali peccato a parentibus non habentibus originale peccatum; item, sicut triticum est mundatum humana diligentia et a palea et ab arista, et ab eo tamen nascitur triticum cum palea et arista, ita cum parentes mundati sunt ab originali peccato, ab eis nascuntur filii cum originali peccato. His tamen similitudinibus duabus ostendit Augustinus quod ita sit, sed non ostenditur [quod ] ita sit. Unde non uidetur questionem plane absoluisse. Unde et quidam magis urgent questionem. Ponatur quod quidam  adultus, et quedam adulta per sacramentum baptismi mundentur ab originali peccato, et etiam ab omni actuali mundi sint, et statim legitimo socientur matrimonio. uir statim habet rem cum uxore sua, et hac etiam intentione ut prolem habeat: iste in actione illa emittit ex se quamdam portionem substantie sue, illa portiuncula immunis est ab omni obnoxietate pene. Nam tota hominis caro ab omni pene obnoxietate libera est. Unde si tunc decederet, tunc non sentiret penam, nec in anima, nec in corpore. Licet enim hominis passio in spiritu sit, tamen quedam passio dicitur esse in corpore, quia inest anime mediante corpore, et caro dicitur obnoxia pene, non quia reatus aliquis  insit corpori, uel quia corpus aliquid per se sine anima patiatur, sed quia punitur anima quibusdam passionibus, secundum corpus, quarum nullam potest sine corpore 161 pati etiam in inferno: sicut in presenti uita patet, nunquam pateretur anima famem nisi per corpus cui est sociata. Unde et separata ab eo non patitur famem cibi corporalis. Cum autem uentum fuerit ad quadragesimum sextum diem, anima ex se munda ei infunditur, et illa coniunctio Deo non displicet  . Dic ergo unde trahit puer constans ex illis duobus mundissimis originale peccatum? Si autem dicat aliquis quod delectatio illa quam habuit uir in coitu, peccatum fuit et inde traxit peccatum portiuncula inde emanans, non est uerum: nam delectatio illa per bona coniugii excusatur.  Si etiam delectatio illa esset peccatum, potius redundaret in parentes qui illam delectationem senserunt, quam in illam carunculam que nil sensit.

Item, si dicat aliquis illam carunculam cui nondum infusa est anima  esse obnoxiam pene, posito quod illa caruncula nunquam animabitur, queritur an redibit in resurrectione ad corpus uiri a quo fuit emissa. Quod uidetur; nam quidquid est de ueritate humane nature resurget in iudicio, quia etiam capillus de capite non peribit  . Quod si est, cum uir hoc modo decedat et sit in caritate, corpus eius in resurrectione glorificabitur. Sed ista caruncula, si ei non infunderetur anima, pars esset in resurrectione illius corporis, et cum illa modo sit obnoxia pene, ergo in resurrectione secundum illam partem anima punietur ceteris partibus corporis impunitis; quod esse non potest. Solutio huius obiectionis patet ex predictis supra, quia non resurgent semina; uel potest dici quod etiam si sint resurrectura, cum caro hominis qui in caritate decedit sit resurrectura glorificata, illa pars que ad hoc corpus in resurrectione redierit glorificata erit, et ita sine corruptione.

 Queritur etiam utrum peccata parentum traducantur in filios, ut peccatum Ade traducitur  in posteros. Quod uidetur. Sicut enim omnes homines per seminalem rationem fuerunt in Adam, ita filii in parentibus et ab eis descendunt. Hoc etiam uidetur uelle Augustinus dicens  : Pueros pro peccatis parentum obligari pene non solum primorum parentum, sed etiam ipsorum parentum a quibus nascuntur, non irrationabiliter dicitur. Hic uidetur aperte dicere quod pueri obligantur peccatis parentum. Et alibi: Ea peccata parentum non pertinent ad filios que faciunt parentes iam natis filiis. Quasi diceret: Illa pertinent ad eos in quibus sunt parentes quando eos generant. Preterea legitur in Exodo: Ego sum Deus zelotes uisitans peccata patrum in filios usque in tertiam et quartam generationem . Quod si hoc dicatur, accidit quod  puer quando plures habuit parentes et antecessores, et quanto magis remotus est ab Adam per seriem generationis, tanto magis obligaturus [obligandus] est peccatis. Accidit etiam quod infans unius diei magis puniendus est quam pater suus, cum teneatur reus sui originalis peccati, et omnium actualium patris a quo per seminalem rationem descendit.

Ideo dicendum est quod peccata parentum non traducuntur in filios nisi tantum peccatum primi hominis, et queritur potius illud quam alia, quia omnes materialiter fuerunt in Adam, et ille habuit perfectionem carnis, qua potuit stare. Habuit enim ante peccatum carnem incorruptam, sed omnes ab eo descendentes habuerunt carnem corruptam, nec in  aliquo ab eo descendente fuerunt omnes seminaliter, sicut fuerunt in Adam. Quod ergo dixit Augustinus  postea retractauit et correxit  . Unde et ipse dixit: Mitissima sane pena erit his qui originali quod contraxerunt, peccatum non addiderunt. Hanc enim solam penam habebunt quod non fruentur uisione Dei, quod est propter maculam originalis peccati. Sicut qui introducendus erat ad regem, nullo alio damnatur, nisi quia eum non uidet propter maculam quam contraxit in uia, cum in luto se  casu precipitauerit, similiter damnatur paruulus proprio peccato, sicut et uinum quod in corrupto uase est positum in se habet corruptum saporem, qui tamen 162 ex dolio est contractus.

Quod tamen dictum est, totam posteritatem Ade ream constitui pro peccato ipsius, caute intelligendum est, ut hec prepositio, pro, notet occasionem, non causam. Nunquid enim peccatum alicuius causa est quare alter puniatur eternaliter? Sed potest esse alii occasio pene. Unde etiam cum dicit Dominus se uindicare peccata parentum in filios, intelligendum est de temporali non de eterna pena; uel dicitur uindicare peccata patrum in filios, quia imitatores paterne iniquitatis punit pro peccatis patrum, id est pro propriis peccatis in quibus imitantur patres   . Sunt enim non tantum paterne hereditatis, sed etiam paterne iniquitatis heredes. Et ideo dicit Peccata patrum in filios, nominando patres et filios, cum similiter puniat Dominus imitatores iniquitatum extraneorum, quia potius filii solent patres imitari. Ideo autem dicit, Usque in tertiam et quartam generationem, quia ad tantum temporis spatium solent patres uiuere quos uidentes imitantur filii. Nam docti et faciles imitandis temporibus omnes.

uidetur tamen posse ostendi quod peccatum Ade sit causa quare homo eternaliter damnetur, quia peccatum Ade est causa quare alius homo puniatur eternaliter cuiuslibet corruptionis quam patimur. Ergo et illius corruptionis que est in carne, sed  illa corruptio est causa illius que est in anima et est originale peccatum. Ergo peccatum Ade est causa quare alius homo puniatur eternaliter. Si uero dicatur quod originale peccatum quod est in anima, est causa illius corruptionis que est in corpore, quod uidetur uelle lieronymus super Ieremiam dicens: Quidquid mali nobis accidi et uitii nostri est; ergo corruptio anime naturaliter precedit corruptionem corporis, cum constet illam corruptionem que est in corpore et tempore et natura precedere illam que est in anima. Ad hoc dicendum quod peccatum Ade est causa corruptionis que est in corpore, et corruptio corporis est causa corruptionis anime, id est originalis peccati, aut pene que illi peccato debetur, sicut Deus est causa liberi arbitrii  in homine, et liberum arbitrium est causa peccati, non tamen Deus est causa peccati.

 Superest inuestigare quomodo per baptismum remittatur originale peccatum. uidetur enim quod non remittatur per baptismum. Nam concupiscibilitas manet post baptismum; ergo aut concupiscibitas non est originale peccatum, aut originale peccatum manet post baptismum. Similiter ignorantia manet post baptismum. Ergo aut ipsa non est originale peccatum, aut originale peccatum manet post baptismum. Ergo non deletur in baptismo. Ad hoc dicunt quidam quod ignorantia non est originale  peccatum imo actuale; sed hoc dicto difficilior surgit questio; uidetur enim secundum hoc quod non de omni peccato actuali possit penitere quis, quia non de ignorantia. Cum enim ignorantia sit in isto, infinita subiacent eius ignorantie que non nouit, nec ea potest confiteri. Accidit etiam quod aliquod peccatum actuale transit reatu, et non actu, cum econtrario sit. Hec enim solet assignari differentia inter peccatum actuale et originale, quia originale transit reatu et non actu; actuale uero transit actu et non reatu, donec per confessionem et penitentiam deleatur. Si ergo ignorantia dicatur peccatum actuale, accidet quod peccatum actuale transit reatu et non actu; nam cum iste habeat ignorantiam, penitet de illo peccato, et confitetur  se ignorantem esse, et magnam habet cordis contritionem et peragit penitentiam. Ecce peccatum illud dimissum est reatu, sed manet adhuc: nam iste ignorat adhuc omnia ea que prius ignorabat. Sed hec questio supra relicta est sub iudice: non enim uideo quomodo ignorantia non sit originale peccatum sicut et concupiscibilitas, cum et ita dixerunt uiri magne auctoritatis, quibus tamen modo fere omnes moderni contradicunt: et ideo nec aliquid contra communem omnium opinionem 163 asserere audens, indiscussum illud relinquo.

 Illud potius dicendum quod originale peccatum duobus modis remitti dicitur per baptismum. Primum quia carnalis concupiscentia ita attenuatur  per baptismum, ut maneat modica et tenuis, nisi quis arma det hosti et concupiscentie consentiat; tunc enim est actuale peccatum. Dicitur iterum remitti per baptismum, quia omnino per baptismum deletur reatus ipsius, et post baptismum non est peccatum mortale. Unde dicit Augustinus  : Carnalis concupiscentia per baptismum remittitur non ita ut non sit, sed ut non imputetur pro peccato. Hoc enim est non habere peccatum non esse reum peccati. Quomodo ergo cetera peccata transeunt actu, non reatu, ut homicidium; ita econtrario concupiscentia post baptismum transit reatu et non actu. Hec sunt uerba Augustini.

 Dicitur autem postea, utrum sicut anima purgatur in baptismo ab originali peccato, ita et  caro ibi purgetur a feditate carnis et a corruptione? Dicunt autem quidam quod sicut duo sunt in baptismo, id est aqua et spiritus, ita ibi duo mundantur, scilicet anima et caro; hec ab originali peccato, illa a corruptione carnis. Alii autem dicunt quod anima tantum purgatur in baptismo et non caro. Quibus obiicitur: caro huius infantis qui modo baptizatur non mundatur per baptismum a feditate sua: quamdam contrahit feditatem a carne patris que corrupta est; et ex hoc quod descendit ab ea per carnalem concupiscentiam, quamdam contrahit feditatem. Ergo corruptior est caro prolis  quam parentis: et ita quanto quis plures habet parentes in linea generis antecedentes, magis corruptam habet carnem: et sic caro huius corruptior est carne illius, et utraque corruptio causa est originalis peccati quod est in anima. Ergo maius est originale peccatum istius quam illius. Legitur tamen super Epistolam ad Romanos: Quantum ad originale peccatum omnes pares erant, sed misericordia quos uoluit discreuit. Quod tamen omnis homo quanto posterior est, tanto deterior sit uidetur; nam homines solebant uiuere quingentos annos, quadringentos; modo non uiuunt ultra octoginta uel centum annos: modo etiam sunt hebetioris ingenii et madidioris memorie, et etiam minoris quantitatis. Nam sicut ait peta:

 Terra malos homines nunc educat atque pusillos. 

Ad quod dicendum quod licet maior sit corruptio in hac carne quam in illa, tamen originale peccatum non est maius in isto quam in illo, nec reatus maior pro illo: sicut ille qui maiorem cibum sumit quam ille, non tamen magis reficitur, licet cibus sit causa refectionis. Quod tamen corruptior sit in uno caro quam in alio potest coniici, quia sepe uidemus eos qui non sunt nati de legitimo matrimonio proniores ad opera carnis, ut quanto in maiori uoluptate concipiuntur et magis illicita delectatione, tanto inueniantur filii dissolutiores in opere.

Queritur etiam an teneatur quis confiteri originale  peccatum: quod ita uidetur posse ostendi: Huic non potest remitti unum mortale peccatum sine alio. Iste penitet de homicidio  qui nondum baptizatur. Ergo ei remittituromne mortale peccatum cuius est reus, ergo et originale peccatum. Unde sic originale peccatum cum aliis per contritionem dimittitur. Ergo per tantam [f. illam] potest dimitti si sit sine alio, et ita adultus qui non est baptizatus, nec actuale superaddidit, per contritionem [cum uoto baptismi]  potest delere originale peccatum. Item, ille scit se esse reum peccati mortalis. Ergo tenetur confiteri pro eo. Ergo tenetur confiteri illud. Item, in eo qui baptizatus est redeunt peccata per apostasiam, ergo et originale peccatum, et non potest  post baptizari, et ita non potest desinere esse in eo nisi beneficio contritionis.

Contra sic: Iste non commisit hoc peccatum, ergo non tenetur conteri pro eo. Ergo non confiteri. Ideo dicunt quidam quod sicut penitentia instituta est propter actualia peccata, 164 et tamen actualia delentur quandoque per baptismum; ita econtrario institutum est baptisma propter originale peccatum, et tamen potest deleri originale peccatum propter contritionem.

 Queritur autem postea utrum primum peccatum Ade actuale maius fuerit omni alio peccato  actuali. Quod uidetur uelle Augustinus dicens  : Peccatum Ade tanto maiori iniustitia commissum fuit, quanto faciliori obseruantia poterat custodiri. Item, plus nocuit quam aliquod aliud peccatum. Ergo maius fuit. Prima sic probatur: totam humanam naturam uitiauit peccatum Ade quod nullum aliud fecit. Ergo plus nocuit. Ad quod dicendum quod illud peccatum Ade non fuit maius omni alio, quia maius fuit peccatum in Spiritum S. et peccatum Iude et peccatum Cain. Quod ergo dicitur Plus nocuit, ergo maius fuit, non sequitur, falsum est; imo plus nocuit Iude peccatum suum quam Ade suum. Sed plus nocuit, id est in pluribus, ut plus non quantitatem sed pluralitatem notet. Ideo autem dicitur peccatum illud uitiasse et corrupisse totam  naturam humanam, quia corrupit naturam Ade, a quo omnes homines per seminalem rationem descendunt; sed postea creditur fuisse deletum. Unde Augustinus  : Primi parentes postea recte uiuendo per Domini sanguinem ab eterno creduntur liberari supplicio. Quod autem dicit Augustinus, Peccatum Ade tanto maiori iniustitia, etc. id est, in iniustitia ad plures pertinente, ut maioritas pluralitem notet.

Solet queri an concupiscibilitas anime, que est originale peccatum, sit illa anime potentia qua dicitur concupiscibilis anima, que ante baptismum sit peccatum et post baptismum remaneat actu, sed non imputetur pro peccato. Quod si dicatur, queritur  quare magis illa potentia corrumpitur corruptione carnis, ut dicatur peccatum, quam illa qua dicitur irascibilis anima, uel illa qua dicitur rationabilis? Item si ipsa est originale peccatum ac corruptio carnis, non est causa illius. Ergo non est causa originalis peccati. Si uero dicatur originale peccatum esse pronitas quedam ad peccandum que est ex corruptione carnis, cum illa pronitas sit qualitas mentis que etiam remanet post baptismum, teste Augustino, queri potest an ea concupiscamus tantum malum et nunquam bonum. Eadem ratione et illa naturali concupiscentia concupiscimus tantum bonum et nunquam malum. Quomodo ergo possumus illa abuti, nisi ea uolumus malum sicut et irascibilitate et rationabilitate quandoque abutimur? Solutionem  istarum maioribus relinquimus, quia nichil habemus hic traditum a maioribus nostris.



CAPUT XX. Qualis effectus fuit Adam post peccatum; ubi et de potentiis anime agitur, et prius de naturalibus, post de gratuitis.

 Ostenso qualis effectus est homo post peccatum secundum corpus, inquirendum restat qualis effectus fuit per peccatum secundum animam. Sciendum est igitur quod per peccatum uulneratus fuit in naturalibus et spoliatus gratuitis, id est naturalia in eo debilitata sunt per peccatum, et corrupta gratuita,  nec omnino deleta et subtracta. Nostre igitur exsecutionis is erit ordo: Primo dicemus que sint naturalia bona, que gratuita, ut inde pateat differentia inter hec et illa; secundo qualia fuerint naturalia ante peccatum, qualia effecta sunt post peccatum; tertio qualia fuerunt gratuita ante peccatum: post peccatum enim non remanserunt. Naturalia dicuntur illa que habet homo a natiuitate sua, unde dicuntur naturalia, ut ratio, ingenium, memoria, etc. Gratuita sunt illa que naturalibus superaddita sunt, ut uirtutes et scientie; unde etiam dicuntur gratuita, quia a Deo homini per gratiam conferuntur; et ista bona quotidie augmentantur, quotidie minuuntur, subtrahuntur quibusdam, 165 dantur aliis, et in hac speciali acceptione huius  nominis gratuitum, naturalia et gratuita sunt quasi opposita. Accipitur etiam hoc nomen in quadam significatione communiori, ut tam naturale quam gratuitum bonum dicatur gratuitum, quia hec et illa gratis dantur.

Posthec uidendum est qualia fuerunt naturalia ante peccatum. Sed quia speculatio duorum naturalium, id est sensualitatis et liberi arbitrii precipue uidetur ad hanc scientiam pertinere, et omne peccatum tam mortale quam ueniale ad ista duo refertur, ideo de his duobus agere sufficiat; et primo de sensualitate. Sciendum est igitur quod cum anima sit res simplex et carens partibus, tamen a sanctis dicitur habere partes, non essentialiter,  sed quia in se admittit quod ipsa non est propter diuersitatem officiorum  . Quidam ergo distinguunt animam in tres partes, scilicet mentem, et spiritum, et eam que specialiter dicitur anima, iuxta id quod legitur, Psallam spiritu, psallam et mente ; quia sicut homo exterior tres habet principales partes, supremam ut caput quod continet in se duos oculos, et mediam, scilicet uentrem, et infimam, scilicet duos pedes: ita homo interior tres habet principales partes, supremam, scilicet mentem, que habet duos oculos dilectionis et cognitionis, mediam, spiritum, qui similiter in duo diuiditur, in agnitionem et eius effectum, et infimam, scilicet animam, que quasi duo pedes habet sensualitatem et sensum. Est ergo sensualitas percipiendi  potentia res corporales in semetipsis, non est aliquod corpus quod uisu percipimus. Sensus est potentia afficiendi ex rebus naturaliter, id est sensualitate perceptis, sicut cum corpus aliquod uidendo afficior gaudio uel merore et consimilibus. Imaginatio autem est potentia percipiendi res corporales imaginibus suis, ut cum rerum imagines menti nostre occurrunt in somniis. Effectus uero imaginationis est potentia afficiendi ex rebus taliter imaginatione perceptis. Mens quoque duas habet partes, siue ut diximus, oculos, scilicet unum cognitionis et alterum dilectionis. Unde Augutinus:  Mens est omnium que sunt in anima, et dignitate sublimior et sublimitate integrior, omnis affectus et effectus naturaliter capax, habens imaginem ipsius Dei et potentiam cognoscendi, et similitudinem in potentia diligendi. Solent etiam aliter distingui partes anime due, ratio et sensualitas. Ratio iterum duas dicitur habere partes, superiorem scilicet et inferiorem; superior est per quam homo celestibus et diuinis contemplandis intendit, inferior est per quam homo inferiora ista aptus est disponere et circa temporalium rerum exteriores prudens est deliberare.



CAPUT XXI. Qualia fuerunt naturalia ante peccatum, et qualia post. Ubi etiam de sensualitate et de primis motibus agitur.


 Sensualitas autem est quedam uis anime inferior, ex qua est motus qui in corporis sensus, et eorum que corpori necessaria sunt, intenditur. Sunt autem sensualitatis due partes, una inferior, altera superior. Inferior pars est motus per quem appetimus illicita, ut irasci, mecari, et iste motus et pena est et culpa est, superior pars est motus per quem appetimus licita et carni necessaria, ut comedere, bibere. Iste autem motus aliquando est moderatus aliquando immoderatus. Si moderatus est, nec est culpa, nec est pena; si uero immoderatus, pena est, sed non culpa, ut immoderatus appetitus comedendi, uel bibendi  . Si quis  igitur istos quatuor motus siue partes recte et attente consideret, de facili poterit perspicere quod peccatum sit mortale et quod ueniale. Hoc tamen prenotato et cognito, quod idem ordo peccandi qui fuit in primis parentibus, ad litteram est in anima cuiuslibet, quantum ad spiritualem intelligentiam. Sicut enim ibi serpens 166 fuit qui suggerebat mulieri, et mulier que comedit pomum uetitum, et uir qui consensit mulieri, ita est in anima cuiuslibet hominis pro serpente sensualitas, pro muliere inferior pars rationis, pro uiro superior pars rationis. Et sicut ibi fuit carnale coniugium inter uirum et mulierem, ita in anima est spirituale coniugium inter superiorem partem rationis et inferiorem. Inferior enim pars debet famulari superiori  que debet eam corrigere, sicut mulier debet famulari et obedire uiro qui eam debet corrigere. Dicitur ergo serpens suggerere sine consensu uiri et mulieris, quando motus sensualitatis concipit illecebram peccati absque omni cogitationis delectatione, et talis motus est culpa leuissima, quia primi motus non sunt in prima hominis potestate, et per generalem confessionem delentur dicendo Confiteor, et a Grecis dicitur propatheia [] a nobis uero propassio. Mulier autem dicitur comedere et non uir, quando peccatum detinetur in anima cum delectatione cogitationis, ita tamen ut  non decernatur faciendum. Sed distinguendum est, quandoque enim peccatum parum detinetur in anima, id est uoluntas peccandi cum delectatione cognitionis, quandoque diu. Si parum detineatur in anima uoluntas illa peccandi, illa delectatio cogitationis ueniale peccatum est et potest deleri per confessionem generalem. Si uero diu teneatur in anima mortale peccatum est talis uoluntas, talis delectatio, id est scilicet, quia uir non statim corripit mulierem in illicito demorantem, uel ad illicita prorumpentem. Quoties enim mulier prorumpit in illicita, statim a uiro est corrigenda, id est inferior pars rationis a superiori. uir autem dicitur comedere, quando peccatum in anima tenetur delectatione cogitationis, ita etiam ut decernatur faciendum  et adest uoluntas, si adsit facultas. Et hoc peccatum mortale est et grauissimum.

Quod autem supradictum est, motus sensualitatis esse peccatum, non uidetur esse uerum, quoniam huiusmodi motus sunt in brutis animalibus sicut et hominibus, concupiscunt enim sicut homines: sed homines quia rationem habent quandoque resistunt. Quare ergo potius nobis imputatur pro peccato quam illis? Ad quod dicendum quod in ipso uestibulo questionis excubat uestigium solutionis. Nam quia homines habent rationem per quam primos motus possunt comprimere, et non bruta animalia, ideo quod non illis imputatur pro peccato, in istis peccatum iudicatur. Motus igitur concupiscentie, quandiu tenetur in sensualitate ueniale peccatum  est, quando uero tenetur in inferiori parte rationis, mortale peccatum, si diu teneatur, quia mora secum trahit periculum. Sed ille motus qui tenetur in sensualitate potest teneri in superiori uel inferiori parte rationis. Ergo quod est ueniale potest esse mortale, et ita ueniale peccatum erit mortale.

Item Augustinus dicit  quod nullum peccatum adeo ueniale est, quod si placeat, mortale non sit. Sed nimis bibere est peccatum ueniale, et placet huic iusto. Ergo est peccatum mortale sed in hoc iusto est caritas, ergo in aliquo est caritas in quo est mortale peccatum. Quod illud peccatum placeat huic iusto, sic probatur. Nam illud facit sponte non inuitus. Ergo ei placet.  Ad quod dicendum quod sicut supra assignati sunt quatuor gradus siue partes in anima, ita possunt ibi assignari quatuor motus quorum nullus est uel erit, uel potest esse alius, scilicet duo motus sensualitatis, et duo motus rationis, et motus sensualitatis non potest esse motus rationis uel inferior, uel superior, nec motus rationis potest esse motus sensualitatis. Sic ideo dicitur motus sensualitatis fieri motus rationis, quia adueniente motu rationis motus sensualitatis desinit esse, et transit actu, sed non reatu. Manet enim reatus uenialis peccati cum mortali peccato. Similiter ueniale dicitur  posse fieri mortale, quia adueniente peccato mortali, quod ueniale erat transit actu et non reatu, sicut uides in etatibus. Infantia dicitur transire 167 in iuuentutem et deinceps, quoniam adueniente iuuentute, pueritia desinit esse, nec aliqua etas potest esse alia. Ita nullus predictorum motuum potest esse alius.

Ad id autem quod postea dictum est plenius intelligendum quod nullum peccatum adeo est ueniale quod, si placet, non sit mortale, facienda est distinctio breuis. Peccatorum igitur que fiunt actu exteriori aliud est mortale, aliud ueniale. Mortale, ut interficere hominem, mecari; ueniale, ut nimis bibere, nimis comedere. Sciendum est igitur quod si quis moueatur ad mortale peccatum motu rationis superiori  uel etiam inferiori et diu, mortale peccatum est ille motus; si uero moueatur ad mortale peccatum motu sensualitatis siue inferiori siue superiori, uel etiam motu rationis inferiori, si parum est, ueniale peccatum est ille motus: nam si diu tenetur ille motus in inferiori parte rationis, mortale peccatum est, ut diximus supra. Item si quis moueatur ad ueniale peccatum sine motu sensualitatis hoc, uel illo, siue motu rationis hoc uel illo, superiori uel inferiori, talis motus concupiscentie ueniale peccatum est, nisi moueatur superiori motu rationis diu, id est consuetudinarie. Quod enim ueniale est, si uertatur in consuetudinem desinit esse ueniale, et fit mortale, si placet, id est placitum uenialis peccati  et ipsa consuetudo mortale peccatum est. Ipsum enim ueniale impossibile est fieri mortale.  Quod autem primus motus concupiscentie peccatum sit, patet per Prophetam qui dicit: Beatus qui tenebit et allidet paruulos suos ad petram . Paruulos uocat primos motus. Si ergo bonum est allidere eos ad petram, ergo mali sunt.

Sed iterum obiicitur: Ante peccatum in Adam nec fuit pena, nec fuit culpa, sed primus motus fuit in eo ante peccatum. Ergo primus nec est pena, nec est culpa, Item, si in eo primus motus non fuit mortale peccatum, quare imputatus est Apostolo pro peccato dicenti: Quod nolo, hoc ago?  Item, primus motus est macula anime. Ergo est offensa Dei. Per eam igitur fit anima Deo  similis dissimilis, ergo deformat animam. Item, homo tenetur esse sine offensa. Ergo tenetur esse sine primo motu, cum primus sit offensa Dei. Sed non potest esse homo sine primo motu. Ergo ab homine exigitur quod ipse facere non potest, id est esse sine primo motu. Ad hoc dicendum est quod in Adam fuit ratio ante peccatum secundum utramque sui partem, et sensualitas secundum superiorem partem, quia in eo fuit moderatus appetitus necessariorum corpori; sed in eo non fuit primus motus, nisi dicas primus, id est ante quem non fuit alius. In eo enim ante peccatum nec fuit inferior  pars sensualitatis, nec carnis corruptio. Unde non poterat peccare mortaliter, nec est uerum quod primus motus sit offensa Dei; solum enim peccatum mortale dicitur offensa Dei, et homo tenetur esse sine offensa Dei, et ab eo exigitur ut sit sine mortale peccato.

Queritur autem utrum melius sit abstinere a ueniali quam a mortali, nam nemo potest abstinere a ueniali quin abstineat a mortali; et potest abstinere a mortali etsi non a ueniali abstineat. Sed econtrario probatur quod melius est abstinere a mortali quam a ueniali, nam mortale peccatum grauius est quam ueniale. Ergo melius est abstinere a mortali quam a ueniali. Ad quod dicimus quod, si mortale peccatum et ueniale essent duo quorum  utrumque posset esse sine reliquo, melius esset a mortali quam a ueniali. Similiter queritur utrum melius sit abstinere a iuramento quam a frequentia iurandi, ubi similiter dico quod melius est abstinere a iuramento quam a frequentia iurandi, quia nemo potest abstinere a iuramento quin abstineat a frequentia iurandi, sed non conuertitur, et similiter in ceteris: uel quia ipsa comparatio innuit discretionem inter ueniale et mortale peccatum, neganda est ista, Melius est abstinere a ueniali quam a mortali, et instandum huic argumento: Non potest quis abstinere a ueniali quin abstineat a mortali, et non conuertitur; ergo melius est abstinere ab isto quam 168 ab illo. Fallacia. Non  potest aliquis habere oculos, quin habeat caput, potest tamen habere caput, etsi non habeat oculos. Ergo melius est habere oculos quam caput. Eadem ratione potest philosophari: quod magis est penale episcopo in collatione subdiaconatus peccare, quam sacerdotii, quia si indignum scienter admittit ad ordinem subdiaconatus, hac pena mulctatur, quod non de cetero potest eumdem ordinem conferre, sed ex quo non potest conferre minorem, nec etiam maiorem, et ita non sacerdotium potest postea conferre. At si peccat in collatione sacerdotii, non punitur nisi in hoc quod postea non potest conferre sacerdotium, cum tamen possit conferre omnem minorem ordinem, et tamen maius peccatum est admittere indignum ad sacerdotium quam ad subdiaconatum.  Magis tamen punitur qui hoc minori peccat quam ille qui isto maiori. Hoc tamen non est ratione peccati, sed ratione ordinis, de quo hec regula obseruatur, quod qui non confert minorem, nec maiorem. Ita melius est abstinere a ueniali quam a mortali, non quia maius est ueniale quam mortale, sed quia nemo potest abstinere ab isto sine illo. Ex predictis patet quod motus concupiscentie quandiu est in sensualitate ueniale peccatum est, si uero consentiat ratio, mortale peccatum.

Sed secundum hoc uidetur quod talis motus sit mortalis. Nam ratio nunquam consentit malo, imo semper contradicit. Ergo ratio nulli prauo motui concupiscentie consentit. Ergo nullus motus mortale peccatum est. Ad hoc dicunt quod ratio dicitur  consentire uoluntati et non consentire. Consentire dicitur, quoniam uoluntas illud quod concupiscit, ad effectum per se non potest perducere sine auxilio rationis, non enim per se potest deliberare, et scrutari locum, tempus, modum, etc., que rectores uocant circumstantias, que omnia scilicet deliberat ratio, ut scilicet sciat quando et quomodo poterit fieri. Consentire dicitur quando absque ea uoluntas quod cupit ad effectum perducere nequit. Dicitur autem non consentire quia semper recalcitrat, semper contradicit et iudicat malum non esse faciendum. Nullus enim adeo malus est quin ratio eius conscientiam remordeat dictans hoc esse malum et illud. Hec est enim illa scintillula rationis que etiam in Cain non potest exstingui, que a Grecis  dicitur synderesis, et ita dicitur ratio consentire uoluntati, quia uoluntas ad id quod cupit non potest per se tendere sine rationis adminiculo, et dicitur non consentire quia hoc facit inuita. Sicut puer qui cecum ducit ostendit ei duas uias, unam planam et alteram asperam, et cecus non uult ire nisi per asperam pretereundo, et puero inuito, puer dicitur consentire ceco et non consentire: consentit quia absque eius regimine non potest cecus ad locum propositum peruenire; non consentit quia inuitus eum ducit, et cecus eum trahit inuitum; ita uoluntas rationem, que licet contradicat, uincitur.

Item, uidetur quod sensualitas habeat maiorem  efficaciam in brutis animalibus quam in rationalibus, sic. Nam brutum animal motu sensualitatis absque libero arbitrio mouetur ad aliud animal interficiendum. Non enim habet liberum arbitrium, sed homo non potest moueri ad alium hominem interficiendum sensualitate, absque libero arbitrio. Nam si hoc posset facere sola sensualitate, cum eius motus non sit mortale peccatum, posset homo moueri ad alium hominem interficiendum absque mortali peccato. Ergo maiorem efficaciam habet sensualitas in brutis animalibus, quam in rationabilibus. Ad quod dicimus, non esse uerum, imo tantam efficaciam habet in his quantam in illis. Sed ideo non potest aliquid facere in rationalibus sine libero arbitrio, quoniam in homine sunt simul sensualitas  et liberum arbitrium quasi in eodem bono, et non potest sensualitas aliquid mali machinari, quin illud statim sentiat liberum arbitrium et ei consentiat, nisi statim reprimat, sed tamen tantam 169 habet efficaciam in his quantam in illis.

Queritur autem postea uter primus motus sit Deo auctore in homine uel diabolo. Ad quod dicendum quod primus motus in quantum pena est, a Deo est auctore; in quantum uero culpa, non est Deo auctore, quia Deus non est auctor culpe. Nec uidetur esse diabolo auctore, quia sepe surgunt primi motus sine suggestione diaboli; nec etiam homine auctore, quia primi motus surgunt homine inuito, uelit nolit. Ad quod dicendum quod duplex est tentatio, exterior et interior: exterior est quando  extrinsecus uisibiliter uerbo, uel signo suggeritur malum, ut ille cui suggeritur in consensum peccati declinet; interior tentatio est quando intrinsecus inuisibiliter per prauam carnis delectationem suggeritur in malum. Et huius tentationis quandoque diabolus est auctor, quia suggerit quandoque homini malum, quandoque humane nature fragilitas.

 Solet etiam queri, utrum macula que est in anima alicuius ex eo quod mortaliter peccatur, que etiam remanet transeunte actu peccati, sit peccatum? Quod ostenditur: Nam per eam fit homo Deo dissimilis; ergo est peccatum. Item, facit dignum morte eterna; ergo est peccatum. Sed contra: est peccatum; ergo originale uel actuale. Super  hoc quia nichil habemus ab auctoribus uel preceptoribus diffinitum, et nos nil diffinimus.



CAPUT XXII. Quid sit liberum arbitrium, et quale fuit ante peccatum, et quale post?

 Preter illam penalitatem siue penam quam sustinemus ex depressione sensualitatis per peccatum, sustinemus aliam ex depressione liberi arbitrii per eamdem causam, id est per peccatum. Unde uidendum est quid sit liberum arbitrium, et quale fuit ante peccatum, et qualem effectum habuit post peccatum. Liberum arbitrium sic diffinitur a philosophis: Liberum arbitrium est liberum de uoluntate iudicium; a theologis uero sic diffinitur: Liberum arbitrium est facultas uoluntatis et  rationis qua eligitur bonum, gratia assistente, et malum gratia desistente. Quoniam igitur diffinitio ista uidetur in se aliquid difficultatis continere, que in ea posita sunt exsequamur. Liberum igitur arbitrium in duobus consistit, in uoluntate scilicet et ratione. Liberum dicitur quantum ad uoluntatem: uoluntas enim libera est, et cogi non potest; unde libera est a necessitate. Arbitrium uero dicitur quantum ad rationem, qui rationi attribuitur et discernit ea que uoluntas appetit. uoluntas est domina; ratio est pedissequa, que ostendit ei rectam uiam. Sed ut uoluntas  trahit rationem secum, si ipsa inclinetur ad bonum, libenter sequitur et ei consentit ratio; sed si inclinatur  ad malum, ideo contradicit, recalcitrat, suadet bonum, et dissuadet contrarium. Cum igitur liberum arbitrium in duobus consistat, in uoluntate scilicet et ratione, patet quod in illis solis est liberum arbitrium in quibus sunt uoluntas et ratio; quare liberum arbitrium bruta animalia non habent; tantum enim habent appetitum. Item, cum penes liberum arbitrium sit auctoritas merendi uel demerendi ,  patet quod illud solum potest mereri quod habet liberum arbitrium: quare bruta animalia non merentur per appetitum; non enim possunt mereri.

Sciendum est preterea quod liberum arbitrium non est de presenti uel de preterito, sed tantum de futuro; nec etiam de quolibet futuro, sed tantum de contingenti. Non est de preterito: ratio, quia deliberatio faciendi uel non faciendi non habet locum circa preteritum uel presens: nulla enim deliberatio potest facere, 170 quin illud sit factum quod factum est: quod enim factum est non potest non esse factum. Similiter non potest mutari quin illud quod modo fit, fiat modo; sed quod futurum est potest non esse futurum et potest  de eo deliberare quis an sit faciendum.

Sed obiicitur: Impossibile est aliquem non peccare mortaliter ex libero arbitrio quin moueatur modo ad illud peccatum, uel quin motus sit prius ad illud peccatum, quoniam deliberatio precedit peccatum; sed impossibile est aliquem modo peccare mortaliter, et non primo moueri ad illud peccatum, quod postea probabimus: ergo impossibile est aliquem modo peccare mortaliter ex libero arbitrio, et non prius fuisse motum ad illud peccatum: ergo impossibile est aliquem modo peccasse mortaliter ex libero arbitrio, et non peccasse mortaliter. Nam motus ad peccatum mortale ex libero arbitrio, est peccatum mortale; ergo impossibile est aliquem  incipere peccare mortaliter. Illa quam probare proposuimus uera est. Impossibile est enim peccare mortaliter et nunc primo moueri ad illud peccatum. Nam si quis modo peccat mortaliter, cum omne peccatum precesserit deliberatio, quoniam omne procedit ex libero arbitrio; ergo impossibile est quod aliquis modo peccet mortaliter quin primus motus fuerit ad illud peccatum; ergo impossibile est ipsum nunc primo moueri ad illud peccatum. Ad quod dicendum puto quod, cum dicitur liberum arbitrium esse de futuro, et quod omne peccatum mortale precedit motus liberi arbitrii, uerus [al. malus] intellectus est de actibus exterioribus qui procedunt ex prauis motibus liberi arbitrii, nec istud uerum est de motibus interioribus: non enim  motum interiorem ad malum qui est ex libero arbitrio precedit alius motus, ne fiat progressus in infinitum, et ita nunquam inueniatur initium peccati.

Nunc uidendum est quale fuit liberum arbitrium, ante peccatum, et quale effectum fuit post peccatum. Distinguendi sunt igitur quatuor status liberi arbitrii: primus status fuit ante peccatum; secundus, post peccatum usque ad perceptionem sacramentorum, scilicet fidei, circumcisionis, baptismi; tertius, post reparationem sacramentorum usque ad diem iudicii; quartus, post diem iudicii. Ante  peccatum homo ex libero arbitrio peccare et non peccare poterat, quia eum nil ad malum impellebat, nil eum a bono expellebat. Non enim habebat infirmitatem carnis in malo, sed auxilium in bono. In secundo statu non poterat non peccare mortaliter: multa enim impellebant hominem ad malum, et nil eum iuuabat in bono: habebat enim infirmitatem in malo, et non auxilium in bono; tunc ratio premebatur et uincebatur. In tertio statu non potest homo non peccare uenialiter, sed potest non peccare mortaliter: aliquid enim impellit eum ad malum, et aliquid iuuat eum ad bonum; infirmitatem carnis habet ad malum, auxilium habet ad bonum. In hoc statu ratio premitur, sed non uincitur. In quarto uero statu non poterit homo peccare: tunc  enim infirmitas omnino erit exhausta, et gratia augmentata; tunc ratio non premetur a uoluntate, nec uincetur.

Sed cum dictum sit Adam in primo statu eque se habere ad peccandum et non peccandum, et liberum arbitrium de futuris tantum esse non de presentibus uel preteritis, uidetur multipliciter posse improbari: et primo quod liberum arbitrium de presentibus sit sicut de futuris, sic: Primo momento quo fuit Adam, liberam habuit uoluntatem: ergo eque poterat eligere bonum et malum. Cum ergo tunc fuerit in bono sibi a Creatore dato, et illud elegerit: ergo ex uoluntate erat talis qualis tunc fuit. Sed illud tunc erat ei presens: ergo uoluntas eius habebat uim de presentibus. Item,  sicut tunc elegit esse in bono naturali  cum uoluntas eque libera sit ad bonum et ad malum; ergo potuit tunc uelle diligere Deum ex naturali dilectione: ergo potuit uelle malum primo momento quo fuit: 171 ergo potuit nunquam fuisse bonus, et necessarium est ipsum factum esse a Deo; ergo potuit esse factus a Deo, et nunquam esse bonus in eodem momento; ergo potuit fuisse malus factus a Deo. Item, cum uoluntas eius in A, quod fuit primum momentum sue creationis, posset eque eligere hoc bonum, diligere Deum ex naturali dilectione, et hoc malum, non diligere, si puniendus erat ex appetitu mali; ergo remunerandus erat quia appetiit diligere; ergo potuit remunerari absque uirtute, cum antequam  uirtutes haberet, illud bonum appetiit. Ergo potuit mereri sine uirtutibus. Ideo si dicatur quod ex libero arbitrio non poterat habere ut esset aliqua. . . . in A, cum liberum arbitrium tantum sit de futuro non de presenti. Ergo, cum in A, Deum diligeret, illam momentaneam dilectionem non habuit ex libero arbitrio, imo ex aliis potentiis quas habebat incorruptas, et ita non poterat tunc non diligere.

Item cum uirtutes haberet ante peccatum, probari uidetur quod fuerunt ei subtracte antequam peccaret, sic: Posito quod habuerit eas in C, quod fuit tertium momentum, et in D, in E peccauit. Sic posito: Adam habuit uirtutes in D; in E fuit necessarium  Adam habuisse uirtutes in D. Sed impossibile fuit Adam habuisse uirtutes in D et fuisse tunc electurum malum facere in E. Ergo necessarium fuit in E Adam non deliberasse malum facere in E; sed impossibile fuit Adam malum facere in E et non deliberasse malum facere in E. Ergo impossibile fuit Adam malum facere in E, quod falsum est, quia tunc peccauit. Media huius ultime argumentationis sic probatur: In E non erat in potestate liberi arbitrii Ade ut faceret quod faciebat in E, uel non faceret quod faciebat in E; quia liberum arbitrium non est de presenti sed de futuro; et impossibile fuit Adam in E facere opus meritorium pene quod non processisset de motu liberi arbitrii. Ergo impossibile fuit Adam malum  facere in E et non deliberasse se facturum malum; et impossibile fuit ipsum deliberasse se facturum malum et non caruisse uirtute saltem per unum momentum. Ergo impossibile fuit Adam facere malum et non caruisse uirtute, saltem uno momento ante, ad minus. Ergo impossibile fuit ipsum fuisse malum, et non prius fuisse malum; quia, quandocunque caruit uirtute, fuit malus.

Item, Adam in anima habuit uoluntatem et rationem: ratio ipsius discernebat tunc que erant necessaria ad eius salutem; sed diligere Deum ex caritate et non diligere Deum ex caritate, erant duo, unum necessarium ad salutem, alterum meritorum pene. Ergo hec discernebat ratione et habebat uoluntatem. Ergo ea appetebat uel hoc bonum  uel illud malum; sed non malum; tunc enim erat tantum bonus. Ergo ea appetebat hoc bonum diligere ex caritate et hoc non habebat. Ergo puniebatur ante peccatum.

Item cum dicitur: Liberum arbitrium est facultas uoluntatis et rationis, etc. Aut dicitur hoc de bono illo quod habuit ex creatione, aut de bono meritorio: sed non uidetur intelligi de illo bono quod habuit ex creatione, quia ad illud non egebat gratia. Ergo illud intelligitur de bono meritorio. Quod si est, ita obiicitur: Illud bonum meritorium non poterat eligere sine gratia, malum poterat eligere sine aliquo apposito; ergo liberum arbitrium ipsius pronius erat ad malum quam ad bonum; ergo non tantum  puniri debuit si malum elegit, quantum remunerari debuisset si bonum elegisset. Sed probo quod magis, quia bonum non poterat eligere sine gratia, nec gratiam merebatur, malum autem per se poterat eligere. Ergo maius supplicium debebatur ei propter electionem mali quam premium propter electionem boni. Item, Adam in bono erat et ipsum per experientiam nouerat, malum non sustinebat nec ipsum per experientiam nouerat, et ad malum nil impellebat, nec a bono aliquid remouere tentabat. Ergo facilius erat ei conseruare bonum 172 quod habebat, quam admittere malum quod non habebat; ergo liberius arbitrium habebat ad bonum quam ad malum.

Dico quod liberius habebat arbitrium ad malum  incurrendum quam ad acquirendum bonum meritorium quod tunc non habuit. Nam illud poterat facere sine aliquo apposito, istud non; liberius tamen habebat arbitrium ad permanendum in illo bono innocentie quam ad cadendum: nam utrumque poterat facere nullo apposito, et in altero iam erat, id est in mansione boni. Solutiones aliorum ex supradictis facile est sumere, quia non si peccauit Adam in E, necessarium fuit ipsum deliberasse de illo peceato in D, quod fuit primum momentum ante E, quia in E primo motus est ex libero arbitrio ad malum, et non est necessarium quod omnem motum malum liberi arbitrii precedat alius motus ne fiat progressus in infinitum, sicut supra diximus. Exteriorem tamen actionem, siue bona sit  siue mala, semper precedit motus liberi arbitrii, bonam bonus, malam malus, et hoc naturaliter. Plerumque etiam, imo forte semper, tempore, nec tenebatur Adam tunc diligere Deum ex caritate, sicut supra diximus, ubi diuersas significationes huius uerbi teneor distinximus.

Item, liberum arbitrium in potestate sua non habet nisi futurum, et non presens uel preteritum. Ergo, cum Adam primo fuerit in A, et tunc habuit liberum arbitrium, non potuit uti libero arbitrio ad id quod fecit in A. Ergo non ex libero arbitrio habebat quod Deum diligebat in A. Ex alia igitur gratia illam habebat dilectionem que fuit contermina A. Sed illam quam habuit in B. habuit ex  libero arbitrio: deliberauit enim in A se dilecturum Deum in B, et ita de ceteris momentis. Si autem quis dicat quod liberum arbitrium est de presenti, inde procedo sic: Adam in A habebat uoluntatem liberam et ut faceret quod non fecit in A et non faceret quod fecit. Ergo ex uoluntate poterat habere in A ut non diligeret Deum in A, sicut ex uoluntate habuit quod dilexit in A, et ita ex uoluntate potuit habere ut esset malus quandocunque fuit, et ita ex uoluntate potuit habere ut esset factus a Deo malus. Item, Adam in A potuit abuti libero arbitrio. Ergo potuit ipsum corrumpere in A. Ergo potuit ad malum inclinare in A; et ita semper potuit liberum arbitrium inclinare ad malum. Ergo semper potuit esse malus. Si dicat non potuit abuti  libero arbitrio in A, et ita non potuit eo male uti. Ergo aliquam habebat gratiam que repugnabat, cum hoc non esset a natura, illam gratiam habebat  in C, uel D, uel non habebat. uidetur quod non haberet; si enim haberet, non posset corrumpere, sicut nec in A potuit. Si uero non habuit, queritur quare eam Deus ei subtraxerit cum nondum peccasset. Item, si in A non potuit corrumpere liberum arbitrium, ergo in A non poterat peccare in A. Sic, aliquando fuit in tali statu in quo non poterat peccare. Item, in A habebat liberum arbitrium. Ergo in A poterat peccare  et non peccare in A, cum non esset confirmatus uel obstinatus. Item, iste incipit esse malus. Ergo incipit tunc abuti libero arbitrio. Ponatur quod in D incipit abuti libero arbitrio. Inde sic: Nil fecit iste in D quod non proposuisset facere ante D. Ergo ante D proposuerat abuti libero arbitrio. Quandocunque proposuit abuti libero arbitrio malam habuit uoluntatem, et quandocunque malam habuit uoluntatem abusus est libero arbitrio, et ita probabitur quod nunquam incepit abuti libero arbitrio. Ista enim facile est soluere si dicatur quod Adam potuit creari a Deo et nunquam fuisse bonus, non tamen ideo potuit creari uel fieri a Deo malus: uidetur enim quod Deus in eo aliquid mali fecisset, quod falsum est, quia totum eius malum ab ipso  uel a diabolo; totum eius bonum a Deo, et nil nisi bonum a Deo sicut hec anima creata est a Deo, et fuit mala quandocunque fuit, non tamen fuit creata mala a Deo.

Superius item dictum est quod in secundo statu, id est post peccatum 173 et ante reparationem non poterat homo non peccare mortaliter, imo etiam ex necessitate peccabat mortaliter. Sed hoc probatur esse falsum. Dicit enim Augustinus  : Homo cum peccauit ex libero arbitrio, et se perdidit et liberum arbitrium. Ergo liberum arbitrium tunc perdidit, nec postea recuperauit. Ergo post peccatum non potuit peccare mortaliter, cum peccatum mortale ex libero arbitrio procedat. Ad hoc dicendum,  quod libertas tripliciter dicitur: est enim libertas a necessitate, est libertas a peccato, est libertas a miseria. Libertas a necessitate homini conuenit, et ante peccatum et post peccatum, quoniam nullius hominis uoluntas cogi potest, unde dicitur libera a necessitate. Unde Augustinus  : uoluntas semper libera est, sed non semper bona. Libera a necessitate intellige. Hoc enim de hac libertate dictum est: uoluntas enim cogi non potest. Libertas a peccato est, qua homo liber est a mortali peccato: non enim dicitur homo habere libertatem a peccato quia sit sine ueniali: hoc enim esse non potest; sed quia est sine dominio peccati, id est sine mortali peccato: mortale enim peccatum dicitur habere potestatem in homine, et non ueniale. Hanc libertatem  habent tantum boni, qui scilicet carent mortali peccato, licet habeant ueniale. De hac libertate dicit Apostolus: Cum serui essetis peccati, liberi autem iustitie, nunc liberati a peccato, et serui facti Deo, fructum accepistis in iustificatione  Iterum: Ubi Spiritus Domini ibi libertas . a peccato scilicet. Et alibi: Si Filius uos liberauit. uere liberi eritis . Libertas a miseria erit tantum in patria. Illam habebunt tantum iusti. Cum ergo dicitur ab Augustino  : Homo per peccatum et se perdidit, et liberum arbitrium, sic intelligendum est, id est libertatem a peccato, non libertatem  a necessitate  et libertatem a miseria; illam enim nunquam habuit ex quo peccauit, sed libertatem a peccato amisit: cum enim prius haberet, id est sine peccato esset, eam perdidit, quia mortaliter peccauit.

Sed que fuit illa gratia, qua iuuante, elegit Adam in primo momento bonum? Non enim fuit uirtus, cum nondum haberet uirtutes: nec potest dici quod sine gratia posset bonum eligere, cum hoc liberum arbitrium sit facultas uoluntatis et rationis qua eligitur bonum, gratia assistente, et malum, eadem desistente. Non enim liberum arbitrium sufficit ad bonum inchoandum, sicut nec perficiendum. Sed istud patet determinata equiuocatione  huius nominis, bonum.

Cum omne peccatum sit ex libero arbitrio, queritur secundum quem statum iudicandus est homo iste, qui a natiuitate corruptum habet liberum arbitrium, qui modo occidit hominem. Nam de eo qui aliquando fuit compos mentis iudicabatur secundum statum in quo erat quando cepit infatuari. Ad hoc dicimus quod impossibile credimus istud esse quod ita a natiuitate homo habeat naturalia corrupta; si tamen ita sit, Dei iudicio istud relinquamus.



CAPUT XXIII. Utrum potestas peccandi sit a Deo.

 Sed queritur utrum illa libertas quam habet homo ad faciendum bonum, sit liberum arbitrium   ? Quod si est, eadem ratione illa libertas, quam habet homo ad faciendum malum, est liberum arbitrium. Ad hoc dicunt quidam quod libertas, quam habet homo ad faciendum bonum, non est liberum arbitrium, sed est quedam pronitas mentis ad bonum que prouenit ex libero arbitrio et ex Dei gratia. uerius autem sentientes dicunt  : Quod libertas eadem est quam habet ad faciendum bonum et ad faciendum malum, et est liberum arbitrium: sed diuersis officiis diuersas sortitur appellationes. Quandoque enim libera est a peccato, et tunc est bona; quandoque libera est a iustitia et tunc est mala; unde dicit Augustinus  : uoluntas hominis semper est libera, sed non  semper bona. 174 Nam quandoque libera est iustitie et seruit peccato, quandoque libera est peccati, et seruit iustitie, et tunc est bona. Sed hoc uidetur sequi inconueniens: nam, sicut dicitur quod illa libertas quam habet homo ad bonum eadem est ac illa quam habet homo ad malum; eadem ratione dicendum est quod illa potentia quam habet homo ad faciendum bonum sit eadem ac illa quam habet ad faciendum malum; quare cum illa quam habet ad faciendum bonum sit bonum, et illa quam habet ad faciendum malum, est bonum: et ita potentia quam habet homo ad peccandum est bonum.

 Sed obiicitur: Quolibet bono potest quis bene uti, sed potentia peccandi est bonum. Ergo eadem potest quis bene uti. Item, potentia peccandi est bonum. Ergo naturale, uel gratuitum: sed certum est quod non est gratuitum: ergo est naturale. In Adam fuit ante peccatum, quia tunc poterat peccare et non peccare: sed omne bonum naturale per peccatum in eo fuit corruptum, et gratuitum deletum. Ergo potentia peccandi in eo fuit corrupta. Ergo post peccatum fuit minus potens peccare. Sed probo quod post peccatum fuit magis potens peccare. Quia tunc non habuit auxilium gratie quod prius habebat, et tunc etiam habuit corruptionem carnis: ergo tunc magis poterat peccare. Item, ante peccatum non poterat peccare nisi mortaliter; post uero  potuit peccare et mortaliter et uenialiter. Ergo magis post peccatum quam ante. Quod autem potentia peccandi bonum sit indubitanter ostenditur. In Adam fuit ante peccatum: ergo est bonum. Nam non fuit in eo nisi bonum ante peccatum. Item a Deo est, ergo est bonum. Quod autem a Deo sit, patet. Dicitur enim in Euangelio: Hanc potestatem non haberes nisi tibi datum esset desuper . Augustinus etiam dicit  : Cupiditatem nocendi humana malitia a se habet, potestatem autem non habet, nisi Deus det. Item, ponatur quod iste confirmatus in proximo decedet, in isto est potentia peccandi quod est bonum; sed omne bonum quod modo est in eo, erit post resurrectionem bonum dico naturale. Ergo potestas peccandi erit in isto post resurrectionem.  Ergo iste tunc poterit peccare.

Ad ea que dicta sunt dicimus quod non alia potestas est in homine quam habet ad faciendum bonum, ac illa quam habet ad faciendum malum, et est liberum arbitrium, et est bonum: nam est a Deo potestas peccandi; nam ipsa est eadem potestas bene faciendi. Quod autem dicitur: Illud bonum fuit corruptum in Adam per peccatum. Ergo Adam post peccatum fuit minus potens peccare, non prouenit; sed fuit minus potens, non tamen minus potens peccare, sed magis. Quod autem ultimo diximus, concedi potest, si quis subtilius consideret scilicet quod potestas peccandi erit in isto confirmata post resurrectionem, sed non post resurrectionem erit in isto  potestas peccandi. Iste enim terminus potestas peccandi complexus est ex nominatiuo et genitiuo, et est quid accidentale. Unde, posito quod omnis homo desinat esse albus, nec futurus sit albus, sicut una est hec propositio: Homo albus erit cras; non tamen una est hec, cras erit homo albus. Et ita hic uera est hec, potestas peccandi erit in isto confirmato, id est potestas illa que modo est potentia peccandi, non tamen in isto erit potentia peccandi: hoc enim innueret quod futurus esset potens peccare. Si quis autem dixerit, potentia peccandi erit in isto; ergo iste erit potens peccare. Instantia. Insensibilitas est  in isto ceco, quia cecitas; ergo iste cecus est insensibilis. uel sic: uirginitas erit in isto qui erit continens uel coniungatus, ergo iste erit uirgo. Pauci autem uel nulli recipiunt hanc: Potestas peccandi erit in isto post confirmationem, sicut nec istam: Potestas generandi est in Filio, licet utraque sane concedi possit si sane intelligatur. Si quis autem melius soluit, absit ut non sim paratior audire quam docere.

Illud tamen non est pretermittendum, quod potentia peccandi quandoque significat potentiam naturalem que est liberum arbitrium, quandoque habilitatem ad peccandum 175 que est ex ea, que aucta est per peccatum, sicut facultas dicitur ipsa ars, et facultas dicitur aptitudo quam trahimus ex  ea. Unde dicitur facultas ex arte profecta.

Ad id autem quod superius dictum est, quod in secundo statu liberi arbitrii non poterat homo non peccare mortaliter, obiicitur: Tunc non poterat non peccare mortaliter, ergo tunc non erat liber a necessitate: sed diximus superius, quod omnis homo omni tempore liber est a necessitate. Item, homo tunc non poterat non peccare mortaliter,  ergo non erat ei imputandum. Ad quod dicendum quod licet non posset non peccare mortaliter, tamen liber erat a necessitate, et erat ei imputandum, quoniam homo seipsum ligauerat per peccatum, sicut aliquis qui uadit Romam, dum est in itinere, se propriis manibus inuoluit et ligat quod pedes mouere non potest: ecce non potest ire, et tamen liber est a necessitate. Nam si quis eum solueret, ire posset; et quod non uadit est ei imputandum, quoniam ipsemet se ligauit. Eodem modo in statu illo non poterat homo non peccare mortaliter, et tamen liber erat a necessitate, et erat ei imputandum, quoniam seipsum ligauerat, nec poterat solui, nisi gratia Dei operante et cooperante. Quod autem superius dictum est: Homo in  illo statu habebat liberum arbitrium; ergo tunc eque se habebat ad bonum sicut ad malum, non est uerum: sicut Deus et etiam angeli habent liberum arbitrium, non tamen eque se habent ad malum sicut ad bonum, licet aliter dicatur liberum arbitrium esse in Deo uel in angelis, et aliter in hominibus, sicut supra dictum est.



[LIBER TERTIUS.]



INCIPIUNT LIBRI TERTII DISTINCTIONES.

    Quid sit uirtus, quid gratia operans, et quid gratia cooperans?
    Quot concurrant ad iustificationem impii, et an primam gratiam mereamur?
    Utrum prima gratia mereamur? Ubi queritur, an uirtus sit melior quam opus uirtutis?
    Utrum mereamur motum qui est ex gratia et libero arbitrio uel eo mereamur?
    An maior contritio exigatur ad deletionem mortalis quam uenialis peccati?
    Si quis possit conteri ex caritate de uno peccato, et non de alio cuius est reus?
    Utrum pro maiori peccato magis teneamur conteri quam pro minori?
    Utrum Deus hominem punit quantumcunque meruit puniri pro peccato, et ita misericorditer?
    An duorum qui puniuntur pari pena eterna, et preterea altera temporali, plus puniatur unus altero?
    Utrum pro peccato ueniali puniat Deus eternaliter?
    Utrum contritio deleat peccatum, quando homo conteritur aut ante, aut post?
    Utrum peccata redeant per unum peccatum?
    176 Utrum confessio sit precepta, et cuius rei sit sacramentum?
    Utrum pluries possit quis eadem peccata confiteri?
    Utrum debeat quis confiteri peccatum quod non fecit?
    Quid dimittat Deus in confessione, quid sacerdos, quid priuatus?
    Utrum qui habet unam uirtutem, habeat omnes?
    Utrum seruilis timor sit uirtus, et de annexis huic questioni?
    An initialis timor sit uirtus? et de aliis ad hoc ipsum pertinentibus
    An uirtutes exciderunt in patria? De fide, de spe, de caritate, et prius de modo et ordine.
    De paritate et imparitate caritatis.
    De perfectione et imperfectione caritatis.
    An caritas semel habita possit amitti?
    An uirginitas sit uirtus, et an habeatur ab omni qui habet unam uirtutem?
    Que possunt obiici dicentibus habentem unam uirtutem habere omnes?
    Utrum uirtutes in quocunque sunt, sint pares?





LIBER TERTIUS.



CAPUT PRIMUM. Quid sit uirtus, quid gratia operans, et quid cooperans?


 Ut supra diximus, ab isto statu in quo non potest homo non peccare mortaliter, non potest  homo per se surgere absque gratia operante, nec proficere absque gratia cooperante. Necessaria est ergo gratia Dei operans que ipsum erigat, et cooperans que pedes moueat. uidendum est igitur quid sit gratia operans, et cooperans? Sed quia omnis  gratia de qua hic agitur est uirtus, et ideo a uirtute tanquam ab altiori est inchoandum. Is igitur erit ordo huius capituli: primo inquiremus quid sit uirtus, et quid gratia operans, et quid cooperans, et utrum eadem gratia sit operans et cooperans; et si sit eadem que uirtus ipsa sit. Secundo an uirtutes, uel in uirtutibus mereamur? Tertio, utrum qui habet unam uirtutem habeat omnes; et si omnes, utrum pariter intensas? uirtus igitur est qualitas mentis qua recte uiuitur, qua nemo male utitur, quam Deus in homine sine homine operatur. Ad maiorem autem huius descriptionis eruditionem premittenda est hec distinctio  . Bonorum alia sunt minima, alia sunt media, alia maxima. Minima sunt sine quibus homo potest recte uiuere et  quibus potest abuti, ut est pulchritudo corporis. Media sunt sine quibus homo recte uiuere non potest, sed eis potest abuti, ut est liberum arbitrium. Eo enim abutuntur quando inclinantur ad malum. Maxima sunt sine quibus non potest homo recte uiuere, nec eis potest abuti. Est igitur conueniens descriptio: uirtus est qualitas mentis qua recte uiuitur, etc. quia ipsa est de bonis maximis.

Quod autem uirtus sit qualitas mentis et non motus, Augustinus dicit super illud psalmi CXuIII, Feci iustitiam et iudicium. [  Cum Propheta dixit, feci iustitiam, non uirtutem quam Deus operatur et non homo, sed motum illius intelligi uoluit.] Patet igitur quod uirtus est qualitas quedam et benedictio  quedam quam infundit Deus anime et non est motus anime uel liberi arbitrii, sed excitat liberum arbitrium. Ex illa autem gratia anime infusa et libero arbitrio excitato procreatur motus interior, ex quo interiori prouenit exterior, id est actio, sicut apparet in hac expressissima similitudine  : Ros infunditur terre qui infusus inuenit fecunditatem 177 in terra, illam excitat; ex qua excitata, et ex rore procreatur germen; ex germine fructus. Ros est diuina gratia; terre fecunditas siue terra liberum arbitrium; germen motus interior, fructus actio exterior. Nam gratia infunditur menti huius hominis. Illa statim excitat liberum arbitrium, et procreatur motus caritatis, scilicet diligere. Statim diligit homo, et ille motus exteriorem procreat,  et quod intus est in mente, manifestat opere, reficit pauperes, uestit nudos.

Quod autem uirtus non sit motus, patet, quoniam sic dictum est: uirtus est in homine sine homine, sed motus liberi arbitrii non est in homine sine homine, nam est ex libero arbitrio; ergo uirtus non est motus liberi arbitrii. Nituntur tamen quidam probare quod uirtus est motus liberi arbitrii, dicit enim Augustinus  : Quid enim est fides nisi credere quod non uides? Sed credere motus est; ergo  fides est motus, sed fides uirtus est. Ergo uirtus est motus. Idem alibi  : Charitatem autem dico motum animi. Ergo caritas est motus Ergo uirtus est motus. Item, bonus usus liberi arbitrii est uirtus. Omnes igitur iste auctoritates exponende sunt et retorquende ad qualitates mentis  . Cum ergo dicitur: Quid est fides nisi credere? sic est intelligendum, id est nisi qualitas unde prouenit ille motus, scilicet credere. Similiter: Charitatem dico motum, id est uirtutem, unde est motus. Similiter bonus usus, etc. id est qualitas unde prouenit bonus usus.

Ostenso quid sit uirtus, uidendum est quid sit gratia operans. Est que erigit hominem ut uelit. Gratia cooperans est que adiuuat ut recte uelit, uel  ne frustra uelit, et est eadem gratia operans et cooperans, sed propter diuersa officia diuersa sortitur uocabula. Operans enim dicitur quia hominem erigit ut uelit, quia impium iustificat, quod idem est; cooperans dicitur quia adiuuat, ne homo frustra uelit; sed hac assignatione facta, uidetur quod ex eodem dicatur operans et cooperans, quia, ut dictum est, operans dicitur quin erigit ut uelit; sed hoc non potest facere quin etiam eum adiuuet ne frustra uelit propter quod ipsa dicebatur cooperans. Ergo propter idem dicitur operans et cooperans. Ideo dicunt quidam quod gratia dicitur operans quia erigit ut uelit, sed dicitur cooperans quia adiuuat ut perficiat et opus addat; et ita secundum eos  gratia prius est operans et postea cooperans, et dicitur cooperans respectu sui operantis. Sed probatur quod gratia simul est operans et cooperans. Gratia infunditur huic homini, illa gratia infundendo, id est dum infunditur, mouet liberum arbitrium ad bonum uel ad malum, sed non ad malum, ergo ad bonum. Et ita gratia dum infunditur, mouet liberum arbitrium ad bonum. Ergo tunc cooperatur. Ergo simul operatur et cooperatur.

Ideo dicimus quod gratia simul tempore operatur et cooperatur in homine, sed non simul natura. Naturaliter enim precedit infusio gratie, et sequitur cooperatio, licet simul tempore. Gratia enim in ipsa infusione excitat liberum arbitrium quod eodem momento consentit et cooperatur. Potius enim  dicitur liberum arbitrium consentire et cooperari gratie quam gratia libero arbitrio  ; sicut miles dicitur ire cum rege et seruus cum domino, non rex cum milite, non dominus cum seruo. Ex gratia igitur que infunditur, et libero arbitrio simul cooperante, eodem momento procedunt duo effectus, primus qui gratia coadiuuante liberum arbitrium liberat hominem a malo in quo erat, secundus, quia eum adiuuat ne frustra uelit, totaque dignitas huius liberationis ascribenda est gratie et non libero arbitrio.  Ipsa enim mouet et excitat liberum arbitrium ad bonum et dicitur cooperans non respectu liberi arbitrii, uel etiam sui operantis, sed respectu primi duorum predictorum effectuum, secundum enim effectum cooperatur priori, id est operatur cum priore simul tempore.

 Queritur que uirtus gratia sit . uidetur enim debere esse caritas, quoniam ipsa est mater omnium uirtutum. Sed dicimus quod ipsa est 178 fides  , et ideo potius hec quam illa, quia fides est fundamentum omnium uirtutum et ex hac procedunt motus omnium. Nisi enim quis habeat fidem quomodo habebit motum caritatis, id est dilectionem? Sine fide enim impossibile est  placere Deo . Hec uirtus naturaliter  precedit omnes alias, et etiam tempore precedit motus quarumdam uirtutum ut fortitudinis et temperantie. Nemo enim potest aduersa tolerare, quod est fortitudinis, uel fugere illecebras, quod est temperantie, nisi in eo precesserit fides, id est motus fidei. Cum enim dicitur fides precedere alias uirtutes, non de uirtute, sed de motu intelligendum est, sicut in sequentibus ostendetur plenius.

Sed obiicitur: Prima gratia est uirtus quam operatur Deus in homine sine homine. Quamlibet uirtutem operatur Deus in homine sine homine. Ergo quelibet uirtus est prima gratia. Ad quod dicendum, in communi acceptione huius termini prima gratia, uerum est quod omnis uirtus est prima gratia;  si in minus communi accipiatur, id est pro fide, non est uerum.

Item, cum dictum sit quod gratia siue fides infunditur homini, et inde procedit bona uoluntas, obiicitur: Unde enim uoluntas precedit fidem, dicit enim Augustinus  : Eides est uolentis et non nolentis. Ergo fides procedit ex uoluntate. Ad quod dicendum quod sic exponendum: Fides est uolentis, et non nolentis, id est fides non est nisi in uolente. Cum enim cetera possit homo uolens, credere non potest nisi uolens. Quod autem auctoritas et dignitas bene operandi sit in fide, in gratia, in Dei misericordia, manifeste ostendit Apostolus ubi dicit: Non est uolentis neque currentis, sed miserentis  est Dei , scilicet bonum agere, quod diuine misericordie et gratie Dei est ascribendum, non uoluntati hominis. Non enim dixit  , uolentis est et non miserentis, imo econuerso, Miserentis est et non uolentis. Unde alibi: Gratia Dei sum id quod sum, et gratia eius, etc.  De quo etiam Isaias: Omnia opera nostra operatus es nobis, Domine , sicut aliquis erigit hominem de luto, et postea, quia debilis est, regit et sustentat ut perficiat iter, sic Dei gratia hominem, de luto peccatorum.  Idem est etiam: uelle mihi adiacet, perficere autem bonum non inuenio , quia perfectio non est nisi ex Dei gratia, nec etiam principium uoluntatis que fit efficax.



CAPUT II. Quot concurrant ad iustificationem impii, et an primam gratiam mereamur?

Sciendum est autem quod ad iustificationem impii quatuor occurrunt: Infusio gratie, motus surgens ex gratia et libero arbitrio, contritio, peccatorum remissio. Nullum istorum prius est aliquo eorumdem tempore, sed tamen naturaliter precedit gratie infusio et per ordinem sequuntur alia tria, non tempore, sed natura. Sciendum est autem quod quodlibet istorum quatuor dicitur iustificatio, nec  unum potest esse in homine sine aliis tribus. Ad primam ergo iustificationem refertur quod legitur: Iustificati estis gratis . Prima ergo gratia gratis datur non meritis; aliter enim non esset gratia. Ad eamdem refertur quod legitur: Iustificationem operatur Deus in homine sine homine, quod uidetur esse falsum. Quam cito enim gratia infunditur, liberum arbitrium cooperatur eodem momento, et ita non est illa gratie infusio sine homine. Ad quod dicendum quod hec prepositio, in, duo potest notare, et comitantiam temporis et causam. Si in notet tempus, falsum est quod infusio gratie sit sine homine, imo quando infunditur, cooperatur homo libero arbitrio; si uero notet causum,  uerum est causa quare ei infundatur gratia. Ad secundam iustificationem, id est ad motum procedentem ex libero arbitrio, et gratiam precedentem, non tempore, sed natura, refertur quod dicitur: Iustificati estis ex fide , id est quia credidistis. Credere enim motus est proueniens 179 ex fide et libero arbitrio. Ad idem refertur istud  : Cum Deus fecerit nos sine nobis non potest iustificare nos sine nobis. Ad idem  : Maius est iustificare impium quam creare celum et terram. Quod etiam ratione sic probatur: Deus per se potest creare celum et terram, sed per se non potest iustificare impium nisi cooperetur liberum arbitrium. Ergo maioris est  potentie iustificare impium, quam creare celum et terram. Sed huic uidetur hec auctoritas contradicere  : Utrumque est equalis potentie, sed alterum maioris misericordie, scilicet iustificare impium, quam creare celum et terram. Dicit etiam Beda: Non fuit minoris potentie curare paralyticum in corpore quam in mente, et ita non est minoris potentie iustificare impium quam sanare egrotum.

Ut igitur omnes istas auctoritates concordes reddamus, sciendum est quod Dei potentia quandoque  ad Deum, quandoque ad effectus siue opera, siue ad creaturas refertur. Si ergo potentia Dei ad Deum refertur, omnes actiones Dei quantum ad Deum equales sunt: equa enim potentia potest minima, sicut et maxima, et econtrario; sed quantum ad opera, et quantum ad effectus, maioris est potentie iustificare impium quam creare celum et terram.

Cum autem Deus non det primam gratiam, ut dictum est, meritis, sed tantum gratis, inter predictas quatuor iustificationes, facienda est quedam distinctio, non negligenter sed corde tenus retinenda. Primam igitur iustificationem nec meremur nec ea meremur, secundam non meremur sed ea meremur, tertiam meremur et ea meremur; quartam meremur sed ea non meremur. Primam non meremur quia  gratis datur, nec ea meremur, quia non meremur uirtute, sed uirtutis opere interiori uel exteriori; secundam, id est motum non meremur, nulla enim precedunt merita, sed ea meremur contritionem et peccatorum remissionem; tertiam, id est contritionem, meremur per motum, naturaliter non tempore precedentem, et ea meremur quartam, id est peccatorum remissionem; quartam meremur per motum, per contritionem, sed ea non meremur. Quod autem per secundam, id est per motum mereamur patet, legitur enim in Euangelio: Dimissa sunt ei peccata multa quoniam dilexit multum . Nec est intelligendum, ut sepe dictum est, quod dilectio tempore, sed natura tantum precedat remissionem peccatorum.

 Nec nos latet quorumdam opinio qui in hac auctoritate faciunt hypallage, sic dicentes: Dimissa sunt ei, etc., id est, ipsa dilexit multum, quoniam dimissa sunt ei peccata, et ita secundum eos remissio peccatorum precedit dilectionem, et pro remissione peccatorum dicemur Deum diligere, cum hoc non soleat dici, sed magis diligere. Cum enim nobis remittit peccata, iam eum diligimus, post remissionem non proprie dicimur eum diligere propter hoc, cum prius eum diligeremus, sed dicimur magis diligere. Ipsi autem ita transuertunt illam auctoritatem ne incurrant hoc inconueniens, scilicet ut dicant aliquam existentem in mortali peccato mereri remissionem peccatorum, quod uitare possent  si ordinem predictum quatuor iustificationum attenderent. Maria enim iam non erat in mortali quando peccatorum remissio est ei data. Alii dicant quod hec dictio quoniam ibi significat signum. ut sit sensus: Dimissa sunt ei, etc., id est dimissio fuit signum dilectionis. Sicut dicitur: Rex multum diligit me, quia dedit mihi equum, id est datio equi fuit signum quod rex diligeret me, non causa, imo potius econtrario. Cum ergo, ut dictum est, primam gratiam mereri non possimus, faciamus nobis amicos de mammona iniquitatis : amicos, id est pauperes, uel religiosos, ut pro nobis orent, ut Deus nobis gratiam suam infundere dignetur per eorum merita, de mammona iniquitatis, id est de pecunia non equitatis, id est quam non equum,  id est superfluum est nos habere. Habentes uictum et uestitum his contenti simus , uel iniquitatis, id est que uix potest 180 acquiri sine iniquitate, uel frequentius cum iniquitate.

Quod autem merita aliena ualeant, ostenditur ex Euangelio in quo legitur quod ex fide et meritis illorum qui deferebant paralyticum, sanatus est paralyticus. Unde eidem dicit Dominus: Fili, remittuntur tibi peccata tua . Super eumdem locum dicit Beda: Multum ualet fides propria ubi tantum ualet aliena. Non est tamen intelligendum quod propter aliena merita remittantur alicui peccata, nisi paruulis, ut in baptismo fit, uel infatuatis, siue phreneticis adultis. Si enim talis est, pro paruulo reputatur, maxime si non meruit  peccando ut in talem morbum incideret. Omnes enim huiusmodi, ut dicunt, ex illo statu iudicabuntur in quo fuerunt quando impotentes [for. impotes] mentis facti sunt. Unde quidam dicunt illum paralyticum fuisse infatuatum, et ita per aliena merita remittuntur peccata, sed mediante infusione gratie, quia per aliena merita infunditur gratia, qua infusa remittuntur peccata.

Sed obiicitur: Gratia infunditur huic pro meritis alienis. Ergo pro meritis, quod falsum est. Innueretur enim ex ui locutionis quod pro suis meritis. Fallacia. Iste episcopus dat huic prebendam pro meritis patris sui; ergo pro meritis dat huic prebendam, non: uideretur enim quod pro suis. Item, iste meretur illi primam gratiam. Ergo meretur illi  uitam eternam. Ergo pro meritis illius habet iste uitam eternam. Ergo iste saluatur propter merita aliena. Nam, ubi desunt propria merita suffragantur aliena. Ad quod dicendum quod licet iste mereatur illi primam gratiam, non tamen uitam eternam. Nemo enim adultus saluatur tantum meritis alienis, sicut patet in hoc exemplo: Rex fecit edictum, ut quicunque ad ipsum intraret et ei obedire uellet, brauium acciperet. Ecce ianitor potest facere ut intret ad regem miles iste, non tamen potest facere ut miles iste brauium accipiat, non enim potest facere ut iste miles obediat regi nisi ipse uelit. Similiter iste iustus potest facere orationibus suis et meritis ut ille habeat primam gratiam, non tamen  ut habeat uitam eternam, nisi consentiat et operetur libero arbitrio. Item, iste potest illi mereri caritatem. Ergo potest mereri illi quodlibet minus bonum isto; sed perseuerantia in caritate est minus bonum. Ergo ille potest isti mereri ut perseueret in caritate. Non potest aliquis habere uitam eternam nisi perseueret in caritate, et econtrario. Ergo iste potest illi mereri uitam eternam. Non est ergo dandum quod iste possit mereri illi perseuerantiam, cum ei cooperetur liberum arbitrium. Fallacia prime. Iste potest sibi mereri uitam eternam. Ergo quodlibet minus bonum, et ita fidem: quod est falsum.

Item, a nemine exigit Deus nisi quod potest, sed a quolibet exigit ut habeat fidem cum caritate,  Ergo quilibet potest facere ut habeat fidem cum caritate, ergo ut habeat fidem, ergo ut habeat primam gratiam. Nam si nemo potest facere ut ipse habeat primam gratiam, et sine gratia nemo potest saluari. Ergo non est imputandum alicui si non saluetur. Ad quod dicendum quod hec propositio: Aliquis homo potest facere ut habeat primam gratiam, dupliciter potest intelligi, si enim ita intelligatur, aliquis homo potest facere ut habeat primam gratiam, id est ita potest se habilem reddere quod possit gratiam Dei suscipere, si Deus eam apponere uelit, uerum est. Si uero ita intelligatur, homo potest facere ut Deus ei apponat gratiam, falsum est, sicut patet in hoc exemplo: Iste debet domino suo quamdam procurationem semel in anno, iste potest  facere ut habeat dominum suum hospitem, id est potest se et domum suam ita preparare et ornare quod si dominus eius uenerit, honeste possit eum recipere, ita uerum est. Sed non potest facere ut habeat dominum suum hospitem, id est ut dominus suus apud eum ueniat, nisi ipse uelit; est enim in arbitrio domini sui.

Item, iste potest facere ut ille eremita mereatur ei primam gratiam: potest enim facere amicos de mammona 181 iniquitatis. Ergo potest mereri primam gratiam, si non simpliciter, tamen per medium: non est uerum. Quemadmodum si iste oret patrem suum ut ipse oret episcopum ut det ei prebendam, non ideo iste orat episcopum ut det  ei prebendam. Eum enim non nouit, nec uidit. Item, iste potest mereri alii primam gratiam; hoc non potest facere sibi; nemo enim sibi meretur primam gratiam. Ergo plus potest alii prodesse, quam sibi. Fallacia. Iste laicus potest acquirere prebendam filio suo litterato, et non sibi. Ergo plus potest prodesse alii quam sibi. Item, auctoritate: Penitentia restituit omnia ablata; sed iste per mortale peccatum amisit primam gratiam. Ergo per penitentiam potest eam recipere. Ergo per penitentiam potest caritatem mereri. Ergo aliquis per penitentiam potest mereri primam gratiam. Ad hoc dicendum quod cum dicitur, Penitentia restituit omnia ablata, intelligitur de meritis exteriorum actionum que facte sunt in caritate, non de uirtutibus;  quare non de prima gratia, cum sit uirtus.

Item, queritur utrum sit dignus prima gratia quando ipsa ei infunditur. Quod si est, ergo tunc meretur primam gratiam. Fallacia. Filius regis est dignus regno; ergo regnum habere meruit. Item, iste ante infusionem gratie fuit uel non fuit dignus gratia. Si dicas, dignus, improbatur; tunc erat in mortali peccato, ergo tunc non erat dignus gratia. Si dicatur quod non erat dignus, ergo quare dictum est homini; Fili, accedens ad seruitutem Dei prepara animam tuam?  Dicitur etiam super Malachiam prophetam  : Precedit quiddam in pectoribus, quod licet nondum iustificati  sint, digni tamen iustificationibus inueniuntur. Ad hoc dicendum quod ante infusionem gratie non est homo dignus gratia. Quod ergo dicitur homini, Fili, accedens, etc., sic est intelligendum, id est fac te habilem ad suscipiendam gratiam, quod fit intellectu et cogitatione. Prius enim intelligit homo uolens se esse habilem ad suscipiendum gratiam, quam magna sit misericordia Dei, quam dulcia sint eius precepta; deinde statim cogitat qualiter illa possit implere. Et ista duo sunt illa dignitas quam dicit auctoritas super Malachiam, precedere in pectoribus qua digni inueniuntur iustificationibus, id est gratia, licet nondum iustificati sint; et his dicitur: Homo, accede ad seruitutem Dei.



CAPUT III. Utrum prima gratia mereamur. Ubi etiam queritur, an uirtus melior sit quam opus uirtutis.


Ex his ergo patet quod nemo meretur sibi primam gratiam. Ad ostendendum uero quod nemo mereatur prima gratia, sufficiat unum argumentum. Hoc enim constans est apud omnes, ut credimus: Nemo meretur nisi in eo in quo operatur: sed infusione gratie nil operatur homo, ut ibi sit causale et non temporale. Ergo infusione gratie nemo aliquid meretur. Ergo prima gratia nemo meretur. Econtrario, uirtutes faciunt nos dignos uita eterna; ergo uirtutibus meremur uitam eternam. Fallacia. Iste scientia est dignus prebenda, ergo scientia meretur prebendam. uel, iste nobilitate est dignus  regno, ergo nobilitate meretur regnum. Non. Item, pro quolibet peccato irrogat Deus penam, et non pro quolibet bono dat coronam siue premium, quia non pro uirtutibus, sed pro operibus uirtutum; ergo pronior est Deus ad puniendum, quam ad remunerandum. Fallacia. Adam ante peccatum per se poterat cadere et non per se poterat proficere; ergo pronior erat ad malum, quam ad bonum. Item, uirtus et opus uirtutis sunt duo bona; Altero eorum meremur, altero non meremur; ergo illud quo meremur melius est quam illud quo non meremur; ergo opus uirtutis melius est quam uirtus.

Ad quod dicendum quod huiusmodi comparatio inconueniens est, quoniam ex uirtute procedit opus.  182 Quemadmodum et omnes iste: Arbor est melior quam eius fructus, uel fructus melior quam arbor; ager melior quam seges, uel econtrario; medicina melior quam sanitas, et econtrario. Aeternum supplicium magis uitandum est quam peccatum, uel econtrario. Omnes huiusmodi comparationes incongrue sunt, quoniam unum propter aliud. Si enim dicas quod peccatum magis est uitandum quam eternum supplicium, improbo, quia peccatum per penitentiam potest deleri, eternum supplicium nullo modo. Ergo eternum supplicium magis est uitandum quam peccatum. Econtrario, nil magis uitandum quam offensa Dei, sed peccatum  est offensa Dei, ergo est magis uitandum quam eternum supplicium. Item, esse in inferno est damnum quo habito necesse est incurrere penam eternam, quo nullum damnum est maius, sed potest aliquis habere mortale peccatum, etsi non sit puniendus pena eterna. Ergo magis est uitandum esse in inferno quam peccare mortaliter. Fallacia. Purgatorius ignis est pena in qua si quis est, uitam eternam habebit, sed non si quis habebit caritatem habebit uitam eternam. Ergo magis diligendum est esse in igne purgatorio quam habere caritatem: quod falsum est. Licet enim purgatorius ignis sit pena, qua habita necesse est haberi uitam eternam qua nil melius, habita tamen caritate non sit necesse eam haberi; magis tamen  appetendum est esse in caritate quam ibi. Ita etiam sunt duo bona quorum unum magis est appetendum quam illa duo simul, ut magis est appetenda fides uirtus quam fidei uirtus, et caritas imperfecta. Ita etiam sunt duo quorum unum tantum est appetendum quantum et ipsa duo, ut beatitudo et iustitia. Itaque huiusmodi omnes comparationes damnande sunt.

Quod autem uirtus magis sit appetenda quam uirtutis opus, uidetur sic. Absque uirtute non potest opus esse meritorium. Ergo magis est uirtus appetenda quam opus uirtutis. Item, uirtus est quasi arbor; opus est quasi fructus, et sine arbore non potest fructus haberi. Ergo magis est appetenda uirtus quam opus uirtutis. Item, uirtus iustificat  sine opere, sed non opus sine uirtute: iustificat enim paruulos et etiam quosdam adultos. Ergo melior est uirtus quam opus. Istarum orationum conclusiones omnes sunt incongrue, ut dictum est, et tamen earum possunt esse solutiones et instantie; alie tres premisse orationes.

Cum autem uirtutes sint diligende, queritur utrum aliquo quatuor modorum sint diligende, qui solent assignari: quatuor enim sunt que caritate sunt diligenda, Deus, proximus, caro, anima. Deum tenemur diligere plus quam nos, sed non sic uirtutem; proximum ut fruatur Deo, nec sic uirtutem, carnem ut glorificetur, nec etiam sic uirtutem; animam ut in ea fruamur uisione Dei, sed non sic  uirtutem ut uidetur; quomodo ergo diligende sunt uirtutes, cum sint ee diligende? Dicimus quod dilectio uirtutum comprehenditur sub dilectione anime. Sicut enim diligo carnem meam ad glorificationem, ita diligo caput meum quod est pars eius, ut cum ea glorificetur. Similiter sicut animam diligo, ita et uirtutes que sunt bona anime, ut scilicet per eas fruamur uisione Deitatis in gloria.



CAPUT Iu. Utrum mereamur motum qui est ex gratia et libero arbitrio, uel eo mereamur?

Ostenso quod primam iustificationem non meremur nec ea meremur, transeundum est ad secundam iustificationem, id est ad motum prouenientem ex gratia et libero arbitrio. Queritur ergo an ipsum  meremur. Quod autem ipsum non meremur patet. Si enim eum mereremur, aliquid precederet tempore uel natura quo ipsum mereremur; sed tempore nil precedit nisi peccatum: quare cum peccato non mereamur illum motum, nil precedit tempore 183 quo mereamur illum motum. Natura autem nil precedit nisi gratie infusio. Gratia autem nil meremur, ut iam ostensum est. Ergo motum illum nil precedit natura, uel tempore quo illum mereamur. Ergo illum non meremur: quod uerum est. Illo tamen secundo modo meremur tertiam iustificationem, id est contritionem; tertiam intellige non tempore, sed natura.

Sed obiicitur: Iste motu proueniente ex libero arbitrio et gratia meretur contritionem, sed contritio  pena est. Ergo motu illo meretur penam; sed ille motus bonus est. Ergo bono motu meretur penam. Item, uidetur posse probari quod aliquis mortali peccato meretur remissionem peccatorum; latro enim peccauit mortaliter, aliquam penam meruit. Ergo temporalem uel eternam; sed nulla eterna est ei inflicta, quia statim fuit in paradiso, nec legitur quod aliquam penam temporalem sustinuerit nisi contritionem; et aliquam meruit; ergo contritionem meruit. Sed per contritionem habetur remissio peccatorum, ergo latro meruit id unde haberetur remissio peccatorum. Ergo unde salus. Ergo iste per peccata mortalia meruit salutem eternam, et ita peccato mortali aliquis meretur saluari. Item, sicut nullum bonum irremuneratum, ita nullum  malum impunitum; sed peccatum latronis non fuit punitum eternaliter, ergo temporaliter, sed non nisi contritione. Ergo mortali peccato meruit contritionem: et ita oppone ut ad id quod primo dictum est.

Dicimus quod iste bono motu meretur penam talem, scilicet contritionem, quia ipsa est mitis pena et medicinalis, quoniam spem habet future sanitatis, id est peccatorum remissionis. Illa enim est ad mitigationem, uel etiam ad deletionem maioris pene; sicut iste infirmus ulceratus bona uoluntate patitur incisionem quam facit ei medicus, quoniam spem habet ut per eam sanetur; et est ei ad mitigationem maioris infirmitatis que sequeretur nisi  hic fieret, uel ex toto ad deletionem egritudinis. Quod postea dicitur, quod aliquis mortali peccato mereatur contritionem, uel peccatorum remissionem, non concedimus, imo tantum penam eternam. Hoc igitur argumentum falsum est: Iste meruit aliquam penam peccato mortali, et non est ei inflicta nisi contritio. Ergo meruit contritionem. Fallacia. Iste homicida meruit suspendium, et rex abscidit ei pedem. Ergo iste non meruit nisi hanc penam: falsum est, quia rex misericorditer egit cum illo et maiorem penam ei debitam commutauit in minorem. Ita rex celestis penam debitam mortali peccato, id est eternam, misericordia sua mutauit in temporalem quam ille non meruit. Quod postea dicitur: Nullum malum impunitum, uerum  est, uel eternaliter, uel temporaliter. Illud autem peccatum latronis sancti non fuit punitum eternaliter, sed temporaliter per contritionem, quia misericorditer actum est cum eo. uel dicitur nullum malum impunitum, quia statim subtrahit Deus gratiam. uel dicitur nullum malum impunitum, id est pro omni malo punitur homo. Distingue tamen equiuocationem propositionis, punitur enim pro malo, uel pro eo tollendo per contritionem, qua tollitur peccatum; uel pro peccato, id est merito peccati, et ita eternaliter si fuerit mortale.

 Queritur autem, cum Deus misericors sit, quare pro peccato, cum sit temporale, punit hominem eternaliter? Ad hoc reddunt rationem quia sicut homo qui non uult penitere et ita moritur,  peccat in suo eterno, et, si semper uiueret, semper peccaret, ita Deus hominem punit  in suo eterno. uel aliter satis rationabiliter potest dici quod Deus non punit hominem eternaliter pro peccato temporali, sed pro eterno. Peccatum enim mortale est eternum. Cum enim sit in anima, et in presenti uita non deleatur, certum est quod post mortem non delebitur. Ibi enim non erit locus delendi peccata, et ita semper erit in anima et ita erit quandiu anima. Ergo eternaliter, et ita peccatum mortale quod hic non deletur per contritionem uel confessionem, eternum est. Licet ergo Deus 184 pro illo peccato puniat eternaliter; tamen misericorditer agit cum eo, in hoc scilicet quod in hac uita  eum non punit, imo exspectat, si penitere uelit usque ad mortem; non uult enim mortem peccatoris, sed penitentiam , quam si habuerit, mutat Deus penam illam in temporalem.



CAPUT u. An maior contritio exigatur ad deletionem mortalis quam uenialis peccati.

Nunc transeundum est ad tertiam iustificationem, id est ad contritionem, Queritur ergo cum tam ueniale quam mortale deleatur per contritionem, utrum maior contritio necessaria sit ad mortalis peccati deletionem quam uenialis peccati, uel econtrario? Quod autem maior necessaria sit ad deletionem criminalis quam uenialis, sic ostenditur: Tam ueniale quam mortale peccatum deletur per  contritionem, sed mortale peccatum grauius est et maius quam ueniale peccatum. Ergo maior contritio est necessaria ad deletionem mortalis peccati quam ad deletionem uenialis. Item, pena eterna debetur mortali peccato, temporalis tantum debetur ueniali; et nec hoc, nec illud potest deleri nisi per contritionem. Ergo maior contritio exigitur ad deletionem mortalis quam uenialis. Item, ut dicit auctoritas, cumulo uenialium par est mortale peccatum; demonstratur ergo minimum hoc mortale peccatum, per est huic multitudini uenialium.  Ergo quanta contritio sufficit ad deletionem huius mortalis peccati, sufficit ad deletionem huius multitudinis, sed quanta sufficit ad deletionem huius multitudinis sufficit ad deletionem unius peccati; de hac multitudine ergo quanta sufficit ad deletionem huius mortalis peccati sufficit ad deletionem huius uenialis. uel sic: Tanta contritio sufficit ad deletionem mortalis peccati quanta sufficit ad deletionem huius multitudinis, et econtrario; sed maior exigitur ad deletionem huius multitudinis, quam ad deletionem alicuius de hac multitudine. Ergo maior exigitur ad deletionem huius mortalis quam huius uenialis. Item, plus superat pena eterna temporalem, quam quelibet maxima contritio, quantumlibet minimam, et quam quantumlibet  mortale peccatum quantumlibet ueniale, sed maxima contritione deletur mortale peccatum quantum ad reatum. Ergo quantumlibet minima contritione deletur quantumlibet ueniale. Ergo maior contritio debetur mortali peccato quam ueniali. Item, ueniale quotidie deletur per Dominicam Orationem, per quantulamcunque contritionem, per peccatoris tunsionem, et huiusmodi: sed mortale non deletur nisi per maximam contritionem. Ergo maior contritio deletur mortali quam ueniali  . Item, si maior debetur ueniali quam mortali, ergo ueniale difficilius dimittitur quam mortale. Quod si est, ergo perit ille mysticus sensus qui habetur super Euangelium de Domino qui suscitauit tres mortuos, unum in domo , alium in porta  , tertium in sepulcro . Per primum, quoniam cito et sine signo laboris suscitauit Dominus in domo, intelligitur peccatum quod est in cognitione, quod cito et de facili deleri potest. Per secundum quem suscitauit in porta, tamen cum maiori signo laboris quam primum, intelligitur peccatum, quod iam peruenerat ad portam que est in homine, id est ad os, quando scilicet homo loquitur de peccato quod mente conceperat ut ad actum perducat. Istud enim non tam facile potest deleri sicut primum peccatum. Per tertium quem suscitauit in sepulcro cum maximo dolore et gemitu  et iam fetidum quia quatriduanum, intelligitur peccatum mortale, quod  cum maxima contritione et gemitu et effusione lacrymarum deletur. Ergo maior contritio exigitur ad deletionem mortalis quam uenialis.

 uidetur autem posse probari econtrario quod maior contritio exigatur ad deletionem uenialis quam 185 ad deletionem mortalis sic. Aliquis decedens conteritur de omni peccato et penitet nominatim de omni criminali, et generaliter de omni ueniali. Quod habet ille fert secum, lignum, fenum, stipulam. Ergo fert secum reatum peccati uenialis. Ergo per illam contritionem non est deletum peccatum  ueniale quantum ad reatum, et ea est deletum mortale peccatum et quantum ad reatum et quantum ad penam. Ergo illa contritio non sufficit ad deletionem peccati uenialis. Ergo aliqua contritio sufficit ad deletionem mortalis que non sufficit ad deletionem uenialis, et ita maior contritio exigitur ad delendum ueniale quam mortale. Nam si illa contritio qua deletur mortale sufficit ad delendum ueniale, quare ergo non deletur ueniale sicut et mortale per illam contritionem? Quid impedit? Item, possibile est aliquem existentem in caritate habere peccatum ueniale. Ergo possibile est aliquem conteri de omni mortali, et retinere ueniale. Sit ergo ita: iste penitet nominatim de omni mortali, et generaliter de ueniali, conteritur de omni,  et remanet ueniale, et deletur mortale. Ergo illa contritio non sufficit ad delendum ueniale.

Item, aut possibile aut impossibile est istum penitere de aliquo peccato, et non penitere de omni peccato. Si dicat quod impossibile est istum penitere de aliquo peccato quin peniteat de omni; sed impossibile est istum penitere de omni quin deserat omne. Ergo impossibile est istum penitere de aliquo quin deserat omne; sed iste penitet de aliquo. Ergo deserit omne: quod falsum est. Iste enim uehementem dilectionem quam habet erga filios suos non deserit, licet de hoc peniteat. Si uero dicat quod possibile est istum penitere de aliquo et non penitere de omni, cum de uno mortali  non possit penitere, quin peniteat de omni mortali, et econtrario, et impossibile est istum penitere de omni mortali. Ergo possibile est istum penitere de omni mortali, et non de omni ueniali. Ergo possibile est istum conteri de omni mortali remanente ueniali, et ita possibile per aliquam contritionem omne peccatum mortale deleri remanente ueniali. Ergo contritio que delet mortale non sufficit ad delendum ueniale.

Item, ueniale peccatum remittitur alicui post mortem, sed certum est quod nil dimitteretur alicui post mortem nisi peccata eius mortalia ante eius mortem deleta essent. Ergo alicui remittitur peccatum ueniale post mortem cuius peccata mortalia prius deleta sunt per contritionem. Ergo per  aliquam contritionem deleta sunt mortalia et non uenialia. Ergo illa contritio sufficit ad delendum mortale, et non ueniale; et ita maior exigitur ad delendum ueniale quam ad mortale. Quod autem peccatum ueniale post mortem dimittatur, habetur ex Euangelio dicente: Qui peccauerit in Spiritum sanctum nec in hoc seculo nec in futuro remittetur ei . Per quod innuitur quod aliquod peccatum remittatur post mortem. Si quis uero dicat ideo dici peccatum ueniale remitti post mortem, quia dimittitur quantum ad penam, non quoad reatum. Eadem ratione posset dici quod mortale  dimittatur post mortem, cum pena ipsius dimittitur; quod tamen non legitur in sacra Scriptura.

Ad istas rationes inducunt quidam hanc solutionem: dicunt enim quod contritio illa que sufficit ad delendum mortale, non sufficit ad delendum ueniale, et inducunt exemplum. Sicut contingit quod quedam medicina sufficit ad delendam magnam infirmitatem, que non sufficit ad delendam minimam infirmitatem, et sicut lux matutina sufficit ad delendum tenebras noctis, non tamen sufficit ad delendum minimum nubilum quod superuenit in die. Aliis autem melius uidetur quod quecunque contritio sufficit ad delendum mortale, sufficit ad delendum ueniale; sed non quecunque delet mortale delet ueniale; quandoque enim deletur mortale et  remanet ueniale, ut in isto qui decedit cum uehementi dilectione filiorum. Sed cum illa contritio sufficiat ad delendum 186 ueniale, quare non delet ueniale, sicut et mortale? Ideo, quia non penitet de illo, dolet tamen se habere illud et non conteritur, sed non dimittit impediente carnali dilectione. Sed queritur unde hoc proueniat quod, deletis mortalibus, remanet ueniale  . Inde, scilicet quia caritas non dedignatur habitare cum ueniali; et tamem dedignatur habitare cum mortali, quare, deleto mortali, per contritionem potest aliquis decedere cum ueniali, et ferre secum lignum, fenum, stipulam, id est uenialia, quorum quedam comparantur ligno, quia grauiora sunt et difficiliora ad  delendum, quam cetera, sicut lignum difficilius est ad comburendum, quam fenum uel stipula; alia feno, quia aliquantulum leuia sunt, et facilia deleri; alia stipule quia ualde facilia sunt ad delendum, sicut stipula ad comburendum.

 Queritur autem utrum idem sit edificare lignum, fenum, stipulam, et peccare uenialiter, quod si est; sed et idem est edificare aurum, argentum et lapides pretiosos, quod est diligere Deum, et omnes illi qui edificant aurum, argentum, lapides pretiosos  peccant uenialiter, quia nemo est in hac uita sine ueniali. Ergo omnes illi edificant lignum, fenum, stipulam; ergo transibunt per purgatorium quia omnes qui edificant lignum, fenum, stipulam, transibunt per  purgatorium. Ad quod dicendum est quod non est idem edificare lignum, fenum, stipulam, quod peccare uenialiter. Est enim edificare lignum, fenum, stipulam habere, carnalem affectum circa temporalia, sed Deum preponere. Omnis ergo qui edificat lignum, fenum, stipulam, peccat uenialiter, sed non conuertitur, ut iam patebit. Aedificare autem aurum, argentum, lapides pretiosos, est Deum perfecte diligere, et omnia terrena despicere. Omnis ergo talis Deum diligit, sed non omnis qui Deum diligit est talis. Illi ergo qui edificant aurum, argentum, lapides pretiosos, peccant quandoque uenialiter,  non tamen edificant lignum, fenum, quia statim deletur ueniale peccatum in eis, tantum enim habent feruorem caritatis, quod statim exstinguitur in eis ueniale peccatum, sicut gutta aque in camino.



CAPUT uI. Si quis possit conteri ex caritate de uno peccato, et non de alio cuius est reus.

 Cum autem dictum sit quod peccatum mortale potest deleri remanente peccato ueniale, non deleto nec quantum ad reatum nec quantum ad penam, obiicitur: Dicit enim Augustinus  : Impietas est infidelitatis, ab eo qui summa iustitia est, dimidiam sperare ueniam. Quasi dicat: qui sperat quod Deus dimittit alicui  dimidiam partem suorum peccatorum et non omnia, id est mortalia, et non uenialia, infidelis est. Ergo nulli dimittuntur mortalia sine uenialibus. Ad quod dicimus quod hec auctoritas intelligenda est de criminalibus; nam nulli remittuntur aliqua mortalia, cui non remittuntur omnia que habet: nulli dimidiantur mortalia. Unde non licet cuiquam dimidiare contritionem uel confessionem suam, ut de quibusdam conteratur, et non de omnibus, ut quedam confiteatur et non omnia, cum sit memor eorum. Unde si quis habeat duo mortalia et unum illorum confiteatur sacerdoti, dolens et proponens se non de cetero secuturum illud peccatum, reliquum uero abscondat nolens  confiteri, et satisfactionem exsequatur sibi iniunctam pro illo peccato quod confessus est: longo uero tempore post confiteatur reliquum quod tacuerat ut post duos uel tres annos, oportet ut ille redeat ad confitendum peccatum quod prius confessus fuerat, ad exsequendam iterum satisfactionem pro eo, quoniam prior confessio non fuit uera confessio, sed fraudulenta, nec satisfactio fuit digna satisfactio, nec ideo erit duplex tribulatio, uel ideo puniet Deus bis in idipsum   ; quod quidem 187 fieret si prius digne penituisset et satisfecisset, et postea iterum cogeretur ad satisfactionem.

Nituntur tamen quidam probare quod iste penitens fuit qui prius confessus est unum mortale celando  alterum: Penitentia est commissa flere, flenda non committere. Sed iste fleuit peccatum illud, et proposuit abstinere ab eo et abstinuit. Ergo ueram penitentiam habuit. Falsum est, quia non flebat propter Deum, non flebat cum caritate. Si enim propter Deum fleret, nullum peccatum taceret cuius memor esset; quod ideo dico quia si non esset memor, forte ignorantia eum excusaret si esset inuincibilis, nisi merito peccati in illam incideret. Quando enim homo uult peccata sua confiteri, diligenter ante debet precogitare, ne aliquod ex ignorantia etiam premissa cognitione omittat, et postea illud ad memoriam  reductum confiteatur, non tenetur iterum ad priorem confessionem nec satisfactionem redire.



CAPUT uII. Utrum pro maiori peccato magis teneamur conteri quam pro minori.

Dictum est supra quod quanto maius est peccatum, tanto magis tenetur conteri aliquis. Sed obiicitur: Quanto magis iste peccat, tanto magis tenetur conteri, sed ille alius qui minus peccat magis conteritur; ergo iste transgreditur, uel insufficienter conteritur, si transgreditur. Ergo mortaliter peccat. Ergo non habet caritatem. Ad quod dicendum quod quanto aliquis magis peccat, tanto magis tenetur conteri, ut aduerbium determinet hoc uerbum tenetur, sed non tenetur magis conteri. Quantumcunque  enim sit peccatum, ad delendum ipsum quantum ad reatum  sufficit omnis contritio habita cum caritate, siue sit magna, siue sit parua, dum solummodo habeatur cum caritate; quod inde patet, quia quam cito adest caritas, tam cito deletur peccatum mortale, quia esse simul non possunt. Sic ergo qui magis peccat, magis tenetur ut conteratur, sed non tenetur ut conteratur magis, quoniam sufficit quantalibet contritio si habeatur cum caritate, ad delendum reatum; sed ipse tenetur magis satisfacere. Satisfactio enim non tota tenetur in contritione, sed et in oratione, et in eleemosynarum largitione. Si enim tota tenetur in contritione, qui peccaret magis, tenetur  conteri magis, sicut qui magis peccat, tenetur magis satisfacere. Hoc igitur argumentum falsum est: Qui magis peccat, magis tenetur conteri; sed ille alius magis conteritur quam iste. Ergo iste transgreditur. Nota tamen quod in hoc uerbo, tenetur multiplex est equiuocatio. Nam tenetur dicitur de precepto, de premio, de commisso, et forte aliis modis. Nullus ergo de precepto magis tenetur alio, nec de premio, sed de commisso magis tenetur qui plus commisit, uel cui plus commissum est, ut in utraque significatione huius nominis commissum uerum sit quod dictum est.

Item contritio est meritum uite eterne, medianto scilicet remissione peccatorum. Ergo quanto magis aliquis conteritur, tanto magis tenetur esse bonus.  Ergo tanto tenetur esse melior. Ergo si non sit melior quam ille qui minus peccauit, transgressor erit. Fallacia primi. Medicina est effectiua sanitatis. Ergo quanto maiorem medicinam accipit iste, tanto magis efficitur sanus. Item, iste qui magis peccat quam ille, magis conteritur quam ille. Ergo intensiorem habet caritatem quam ille; non enim uidetur quod ex caritate eque intensa pares possint haberi contritiones. Sed probo quod ille intensiorem caritatem habet: nam ille conteritur, et contritio restituit ablata. Ergo contritio restaurat ea que amisit. Ergo eum restituit in altiori gradu, posito quod inde  ceciderit. Ergo ille est in altiori gradu caritatis. Ergo habet intensiorem caritatem quam iste qui magis conteritur. Hec autem discutienda reseruabimus, 188 donec de caritate tractemus.

Si quis ea que predicta sunt consideret, uidere potest quod quelibet contritio habita ex caritate, sufficit ad delendum mortale peccatum quantum ad reatum, non quantum ad penam, quod solus Deus scit, qui nouit cogitationes hominum, qui nouit abscondita cordis. Et inde est quod nostri sacerdotes iniungunt satisfactionem ad delendum mortale peccatum quantum ad penam, cum sit deletum quantum ad reatum per contritionem. Ergo quod deest satisfactioni in contritione, supplent per exteriorem satisfactionem, ut per orationem, per eleemosynarum  largitionem, per ieiunium et carnis macerationem, et huiusmodi. Si enim sciret sacerdos quod tanta esset in penitente contritio quod sufficeret ad delendum reatum et penam, non esset ei necessarium iniungere aliam satisfactionem; sed quia nescit et etiamsi sciat, bonum est ut iniungat. Melius est enim ut plus faciamus quam minus. Si enim satisfactio non inuenit quam deleat penam, est ad maiorem coronam.



CAPUT uIII. Utrum Deus hominem puniat pro peccato quantumcunque meruit puniri, et ita misericorditer.

Queritur autem utrum tanta possit esse contritio quod sufficiat ad delendum peccatum, utroque modo  et quantum ad reatum, et quantum ad penam: quod concedimus, sicut contigit in latrone. Non enim legitur quod aliquam penam passus sit nisi contritionem; similiter in beata Maria Magdalene. Sed ad hoc obiicitur: Tanta est contritio que est in isto, quantum fuit mortale peccatum in eo: illa contritio est pena a Deo inflicta. Ergo Deus tanta pena punit istum quanta meruit puniri. Ergo Deus punit istum quantum meruit. Ergo non agit misericorditer cum eo. Item, sicut contritio tanta est quantum est peccatum, nonne aliqua contritio potest esse maior quam peccatum et superabundare potest? Sed illa contritio pena est a Deo huic inflicta pro peccato. Ergo maiori pena punit Deus istum quam ipse meruit. Ergo magis punit eum quam meruit.  Ergo Deus non solum misericorditer agit cum eo, sed et crudeliter. Quod autem Deus neminem puniat tantum quantum meruit pena temporali, probo uno solo argumento: Quicunque peccat mortaliter meretur puniri eterna pena, sed temporalis pena nil est respectu eterne, ergo neminem punit Deus pro peccato mortali temporali pena maiori quam meruit puniri.

Ad hoc dicendum est quod neminem punit Deus quantum meruit puniri pro peccato, et intellige istud pro dupliciter, sicut superius, id est nec pro peccato tollendo, nec merito peccati. Si enim puniat hominem pro peccato tollendo, pena temporali, certum  est quod non punit eum quantum meruit, quia non punit eum pena eterna. Item, si punit Deus hominem pro peccato, id est merito peccati, eterna pena, non punit eum quantum meruit, quia semper parcit Deus, semper aliquid laxat de pena debita. Cum autem dicitur: Tanta est contritio istius, quantum fuit mortale peccatum ipsius, hoc dupliciter potest intelligi. Sed attende prius quod peccatum non dicitur ita magnum quantitate ut lignum, uel lapis, sed diuturnitate uel contemptu, uel frequentius [for. frequentia], quia magna pena est debita ei quod est ex contemptu; unde dicitur unum peccatum esse maius alio, quoniam maior est pena uni quam alteri debita. Cum ergo dicitur tanta est contritio istius quantum fuit peccatum ipsius, id est tantum effectum  habet ipsius contritio quantum habuit peccatum, uerum est; sicut enim peccatum separauit eum a Deo, ita contritio eum reconciliat Deo. Sicut et hec propositio dupliciter potest intelligi: Hec medicina tanta est quantum est apostema; quantitate, falsum est; sed tanta et tantum habet effectum, uerum est. Sicut enim apostema 189 fecit istum egrum, ita et hec medicina sanum.

 Cum igitur constet quod Deus neminem punit tantum quantum meruit, dubium est utrum pena eterna tantum puniat aliquem quantum meruit. Quidam enim hoc dicunt et ita distinguunt; cum Dei misericordia et eius iustitia essentialiter sint in omnibus eius operibus, tamen eius iustitia et misericordia non sunt in omnibus eius operibus quantum  ad effectum, et non in omnibus eius operibus apparent effectus iustitie et misericordie eius; in quibusdam enim effectus est misericordie et non iustitie, ut in paruulis qui statim decedunt post baptismum. In aliis est effectus iustitie et non misericordie, ut in damnatis, in aliis uterque effectus ut in sanctis. Unde dicunt quod Deus tantum punit Iudam quod eum non potest magis punire iuste. Sed hanc questionem quia supra satis ad euidentiam tractauimus, acta nolentes agere, ad alia que commode hic se ingerunt, transeamus. Cum enim constans sit quod Deus punit hominem minus quam meruit puniri, et nunquam magis, in contrarium conantur quidam.



CAPUT IX. An duorum qui puniuntur pari pena eterna, et preterea altera temporali, plus puniatur unus altero.


Sint duo pariter mali qui puniendi sint pari pena eterna, et alter eorum suspenditur, alter naturali morte moritur, isti meruerunt puniri pari pena eterna, et ea punientur. Preterea alter punietur pena temporali non socius. Ergo iste magis punitur quam ille. Sed non meruit magis puniri quam ille; ergo iste magis punitur quam meruit puniri. Item, si uterque esset puniendus tantum temporali pena, ut si uterque meruisset puniri suspendio, et iste preter illam penam quam meruit, aliam cogeretur  pati temporalem, nonne diceretur quod iste magis puniretur quam meruit puniri? A simili cum puniatur temporali et eterna pena, nonne puniretur magis quam meruit, quia meruit tantum puniri eterna pena. Item, iste meruit uel non meruit penam temporalem quam patitur, scilicet suspendium; si eam non meruit, sed ea punitur, nec aliquid relaxatum est ei de pena eterna, que pariter debetur huic et illi. Ergo Deus punit illum ultra quam meruit. Si dicas quod meruit illam penam; sed ille qui eque malus est non punitur hac pena, nec se subtrahit huic pene. Ergo hec pena est ei dimissa. Item, iste meruit hanc penam secundum secularem iustitiam, sed diuina iustitia non repugnat seculari, nec econtrario, imo permissus est  iudici gladius materialis ut puniat homines corporaliter. Ergo iste meruit hanc penam secundum iustitiam diuinam. Ergo meruit eam. Item, iste meruit penam eternam. Pena autem eterna est quoddam totum successiuum; habet enim diuersas penas siue partes, modo igneas, modo aqueas, et etiam, ut dicit Augustinus; Inter illas particulares penas est interpolatio et interstitium quo nil patiuntur corpora ut postea grauius crucientur; transeunt enim ab aquis niuium ad calorem ignium [nimium], . Cum ergo iste meruit penam eternam que ita habet partes, et eam totam meruit, ergo quamlibet illarum partium. Sed quelibet illarum particularium est pena temporalis que incipit et desinit esse; ergo iste meruit temporalem  penam. Ergo temporalis pena infligitur homini a Deo  , quinque de causis, uel ut augeantur merita ipsius ut Iob, uel ad conseruationem bonorum ut Paulo; uel ad correctionem ut Marie sorori Moysi que percussa est lepra, quoniam obiurgauerat fratrem suum; uel ad initium et signum pene future, ut Herodi et Antiocho; uel ad gloriam Dei manifestandam ut de ceco nato. Sed hec temporalis pena non fuit isti a Deo inflicta, nisi ad initium future pene, quia non fuit ei medicina, sed potius nocumentum, cum eam patienter non sustinuerit, etsi fuit initium future pene. Ergo 190 fuit pars eius; ergo eam meruit iste.

Hanc autem questionem diuersi diuerso modo  soluunt. Dicunt quidam quod uterque istorum meruit penam eternam et temporalem. Et licet huic infligatur pena temporalis et non illi, non ideo iniuste agit cum eo; nil enim patitur quod non meruit. Quid ad eum si illi alii relaxaretur aliquid de pena et non sibi? An oculus tuus est nequam si ego sum bonus?  Huic simile est si uterque istorum latronum meruit utrumque pedem sibi truncari, et Rex utrumque pedem auferat uni eorum, et tantum unum alteri, non agit iniuste cum eo, licet misericordius agat cum eo.

Alii aliter sentiunt. Dicunt enim quod uterque  penam eternam et penam temporalem meruerit, et in eo conueniunt cum aliis; sed neuter eorum maiorem penam sustinebit, quam alter, uel minorem, quia pena temporalis addita eterne non auget eam, quia nil est respectu eterne sicut nec lumen candele ante claritatem diei; nec gutta aque auget mare. Sed iste qui suspenditur punietur pluribus penis, quia et temporali et eterna, sed non maiori. Quantitas enim pene non attenditur secundum pluralitatem penarum, sed secundum difficultatem, nec attenditur secundum diuturnitatem, quare licet iste prius incipiat puniri per suspendium, non tamen magis punietur, sicut patet econtrario, quod eterna beatitudo non attenditur secundum diuturnitatem. Licet enim latro qui fuit in  cruce prius habuit eternam beatitudinem quam beata uirgo, non ideo maiorem.

Alii iterum aliter soluunt: Dicunt quod Deus qui est iustus iudex, et uerus librator meritorum, eque punit istos; et cum uterque meruit suspendium preter eternam penam, et alter suspendatur, alter uero non, tamen eque punit eos, quia quantum punit istum temporali pena tantum relaxat ei de eterna, sicut rex dando paria stipendia suis militibus, dat quandoque uni aurum tantum; alii uero argentum et aurum, sed tamen eque remunerat, ut quod dat uni in argento subtrahit alii in auro.

Quelibet autem istarum solutionum probabilis est, sed alii subtiliorem uidentur assignare rationem. Dicunt enim quod talis casus stare non potest,  quod scilicet aliqui duo sunt pariter mali, et unus eorum puniatur morte temporali, et non alter. Aut enim illa pena temporalis erit ei medicina, aut erit initium future damnationis; si ei medicina, ergo ei dabitur ad tollendum peccatum mortale, et ita iam non decedit malus sed bonus; si datur ei ad initium eterne damnationis, certum est quod non conteritur nec penitet. Ergo contemnit. Ergo contumax efficitur; sed contumacia siue contemptus peccatum mortale est. Ergo deterior est alio. Quod si est, iam non est questio quare magis puniatur. Quod etiam deterior efficiatur, quia non suscipit penam illam ut medicinam, patet; magna enim est Dei misericordia quando ipse dignatur  nobis mederi temporali pena. Pater enim, quoniam diligit filium, corrigit. Unde homo magis potest de dilectione Dei sperare quam si non flagellaretur. Malos enim permittit Deus florere quoniam eternum reseruat eis supplicium. Unde: Non uisitabo super filias tuas cum fornicate fuerint . Quasi dicat: Non flagellabo eas hic, sed in eternum puniam. Auctores igitur huius solutionis dicunt, et nos cum eis, quod iste qui suspenditur non meruit illam penam, et predictis rationibus respondemus.

Cum ergo primo dicitur: Iste non meruit hanc  penam, sed Deus punit eum hac pena, nec relaxat ei aliquid de pena debita. Ergo punit eum ultra quam meruit. Fallacia. Iste miles qui meretur stipendium, non meretur cibum quotidianum, et rex eum procurat quotidie nec subtrahit aliquid de stipendio. Ergo remunerat eum ultra quam meruit. Ad id autem quod postea dictum, iste meruit hanc penam secundum secularem iustitiam, et diuina iustitia non repugnat seculari iustitie. Ergo illam 191 meruit secundum diuinam iustitiam, Fallacia. Iste secundum legem furti meretur uri, uel amittere pedem, uel aliquid tale; et lex homicidii non repugnat legi furti. Ergo secundum legem homicidii meretur uri. Non repugnat lex secularis diuine: Quod enim dictum est, Non occides , ita intellige, ex rancore animi. Quod autem postea dictum est, iste meruit penam eternam, et illa particulares habet, ut dictum est, etiam interpolatione a se distinctas. Ergo eam meruit totam, uel non totam: Non sequitur. Nec etiam conuenienter uidetur dici. Sicut iste emit hanc domum que habet partes. Ergo emit eam totam, uel non totam.

Attende tamen diligenter quod alieno genere pene eterne punietur corpus hominis, alio anima. Corpus enim punietur ardore intolerabili, algore inestimabili et aliis penis infinitis, et non continue omnibus istis, sed modo hac, modo illa; modo desinet habere hanc, modo illam: Transibit  enim ab aquis niuium ad calorem ignium . Unde concedendum est quod nullum corpus punietur pena eterna, nisi nomen resoluatur in aduerbium, ut dicatur punietur pena eterna, id est eternaliter punietur aliqua pena, sed nulla eternaliter , quia omnis qua punietur desinet esse, et statim, ei succedet alia particularis pena, et post illam alia, et postea alia; nec debet dici quod puniendus sit una sola pena, cum puniendus sit tot particularibus penis omnino diuersis, sicut iste laborat modo febre, cras uero lepra, postea lethargo, et ita usque ad finem uite sue laborabit diuersis egritudinibus successiue. Nunquid dicetur quod iste laborauerit  una sola infirmitate? non, sed pluribus. Similiter iste non est puniendus una sola pena, sed pluribus, et nulla eterna, nec etiam aliqua eternaliter, sed eternaliter aliqua. Anima uero punietur eterna pena eternaliter, incessanter, absque uariatione penarum. Illa autem pena dicitur dolor eternus qui inerit anime, eo quod corpus tot patietur penas et tantas, et ipsa per corpus. Ille autem dolor notatur tenebre exteriores , que sic describuntur  . Tenebre exteriores sunt malignitas odii et uoluntatis, que excrescit mentibus impiorum, quia eorum corpora tot et tantis subiecta erunt tormentis, quod  eorum mens tota eo flectetur ubi dolor erit, ita ut eorum nulla ad Deum dirigatur cognitio; et merito dicuntur habere tenebras exteriores, quia a luce diuine maiestatis sunt separati.

Ad ultimam rationem dicamus quod illud suspendium non infligitur a Deo huic ad correctionem, sed ad signum pene future, et illa ideo dicitur initium esse pene eterne, non quia sit pars eius, sed quia durabit usque ad illam. Sicut seruilis timor dicitur initium timoris initialis, quia durat usque ad illum.



CAPUT X. Utrum pro peccato ueniali puniat Deus eternaliter.

Non tantum propter predicta uidetur Deus aliquem punire magis quam meruit, sed propter aliud,  pro peccato ueniali punit eternaliter. Sit enim quod aliquis decedat in peccato mortali et peccato ueniali; iste reus est utriusque istorum peccatorum et de neutro penitet, nec punitur modo pro aliquo illorum. Ergo pro utroque illorum punietur. Ergo pro ueniali peccato aliqua pena. Ergo temporali, uel eterna, sed non temporali; eternaliter enim punietur. Ergo pro ueniali peccato punietur eterna pena; sed peccatum ueniale non meruit puniri eterna pena. Ergo magis punitur quam meruit puniri. Item, impossibile est istum liberari a peccato ueniali quin liberetur a mortali. Sed iste non liberabitur a mortali. Ergo nunquam liberabitur a ueniali. Ergo semper reus erit uenialis,  et quantum ad culpam et quantum ad penam: et ita eternaliter 192 punietur pro peccato ueniali. Ergo magis quam meruit. Quod autem nemo possit liberari a ueniali quin liberetur a mortali patet, quia non potest liberari a ueniali siue ante mortem, siue post mortem, quin habeat caritatem; et non potest habere caritatem quin careat mortali, et ita non potest carere ueniali quin careat mortali.

Si quis uero dicat quod iste pro peccato ueniali non puniretur eterna pena, sed in eterna punietur temporali pena, uel quasi temporali. Ibi enim erunt quedam particulares pene in corpore, modo in igne, modo in aqua. Contra sic obiicitur: uerum erit aliquando istum esse liberatum  a peccato ueniali, saltem quando illa pena finita fuerit. Omnis enim temporalis pena desinet esse tunc: uerum erit istum esse liberatum et a culpa et a pena. Ergo prorsus, ergo in inferno aliqua erit redemptio. Item, uerum erit aliquando istum esse liberatum ab hoc ueniali, et similiter ab illo, et ab alio, et sic de ceteris. Ergo aliquando erit uerum istum esse liberatum ab hac multitudine uenialium: sed multitudo uenialium equipollet uni mortali peccato. Ergo aliquando uerum erit istum esse liberatum a peccato mortali.

Ab hoc autem diuersi diuersas dant solutiones. Dicunt enim quidam in hoc casu quod peccatum  ueniale quod est in isto, cum iste habeat uoluntatem faciendi illud, nec peniteat de illo, statim ipso decedente fit mortale, et ita punietur pena eterna tantum pro peccato mortali, quia quod erat ueniale fit mortale. Si uero habeat aliqua uenialia que non habeat in memoria, et que non uelit amplius facere, non fient mortalia, sed punietur pro illis in eterna pena, et sic temporali pena: et his incumbit soluere duas ultimas rationes. Alii dicunt quod iste punietur eterna pena, sed nec tantum pro mortali, nec tantum pro ueniali, sed pro illis simul. Sicut rex remunerat istum, nec tantum propter magna seruitia, nec tantum propter minima, sed simul pro omnibus. Alii dicunt quod iste punietur eterna pena tantum pro  peccato mortali, pro ueniali uero nec eterna, nec temporali punietur; sed pro eo dabitur augmentum pene eterne ipsius. Si queras utrum illud augmentum sit pena uel pars pene, non: proprietas quedam est, nec pena eterna proprie dicitur augmentari, sicut nec aliquis dies crescere. Sed sic intelligendum, pena illius augmentabitur, id est minorem pateretur si non peccasset uenialiter, sicut rex remunerando istum decem marcis, meminit cuiusdam parui obsequii quod sibi multum fuit gratum, et auget premium dando duodecim marcas. Sed obiicitur: Iste peccato ueniali penam meruit temporalem uel eternam, non punietur temporali. Ergo eterna. Fallacia. Iste seruiens meruit  a Domino suo decem solidos uel modium annone; non habebit decem solidos, ergo habebit modium annone.

Alii soluunt dicentes quod iste punietur eternaliter pro peccato ueniali, sed propter consortium mortalis; sicut iustus punitur propter consortium malorum multoties  . Nam quia non penitet homo de peccato ueniali in presenti uita, punitur in futura eterna pena. Nam secundum locum et tempus augetur uel diminuitur pena. Nam ibi aliter Deus punit, quia longe grauiori pena; et aliter hic, quia longe minori; sicut econtrario contigit quod pro mortali peccato cui debetur eterna pena non punietur homo eternaliter, sed temporaliter, et ita minori pena quam ei debeatur.  Quia illud peccatum ueniale licet non sit meritorium pene eterne, est tamen meritum illius. Nam meritorium aptitudinem significat; meritum, actum, sicut uides quod secundum diuersitatem locorum alia pena debetur uni furto, et alia eidem. Nam forte aliquod peccatum est pro quo aliquis meruit truncari pedem in Gallia, et tamen si illud idem peccatum perpetrasset in Teutonica, meretur pro eo suspendi. Ita qui pro ueniali meretur hic puniri tantum temporali pena, pro adiuncto mortali punietur eternaliter secundum 193 aliam et aliam uitam: nam ibi districtius iudicat Deus quam hic. Sicut imperator Romanus qui  toti orbi imperat, quando est in Gallia, secundum consuetudinem loci pro adulterio miti pena punit; quando est Rome, secundum consuetudinem illius loci maiori pena punit idem peccatum.

Sed dicet aliquis, si istud peccatum puniatur pena maiori, et nulla punietur iste, quia non erit dignus; ergo erit dignus maiori pena pro hoc peccato, quam sit modo et ita reatus huius peccati augebitur, quia decedit in eo, quod forte potest esse. Unde potest queri: Si tantum augeatur ut sit par mortalis peccati reatui et ita ueniale peccatum fiat mortale, et ita tanta pena debetur huic pro mortali et ueniali simul, quanta illi pro duobus mortalibus, cum reatus huius uenialis sit parificandus reatui illius mortalis? Imo quot uenialia sunt in eo qui decedit, tot mortalia  erunt in eo, quia omnia fient mortalia. Ideo dicunt quod nunquam reatus uenialis in quo homo decedit cum mortali augebitur, et tamen maiori pena punietur, quam puniretur hic, si peniteret. Sicut iste maiori pena punietur in purgatoriis pro hoc ueniali, quam puniretur in presenti si pro eo puniretur. Unde si quis ita argumentetur: Isti duo, quorum unus est reus et mortalis peccati et uenialis, alter uenialis tantum paris illi ueniali, cuius ille est reus, punientur disparibus penis, quia ille eternaliter, iste tantum in purgatoriis, et quelibet pena purgatoria minor erit qualibet eterna pena, et non magis meretur iste puniri pro hoc ueniali quam ille pro illo; ergo iniuste agetur cum isto. Fallacia. Isti  duo qui sunt rei paris uenialis peccati tantum pariter merentur puniri pro illis, unus eorum punietur pro eo in presenti uita, et alter in igne purgatorio et quelibet pena temporalis minor est qualibet ignis purgatorii; ergo iniuste agetur cum eo.



CAPUT XI. Utrum contritio deleat peccatum, quando homo conteritur, aut ante, aut post?

Cum dictum sit in predictis, quod peccatum deletur in contritione quantum ad reatum, queritur quando contritio delet peccatum, aut quando homo conteritur, aut ante, aut post? Est enim aliqua medicina que non statim releuat egrum, sed oportet diu exspectare eius effectum; alia autem citius sanat. Quod contritio non solum quando homo conteritur  sed etiam prius sanet, probatur sic: Iste conteritur contritione habita cum caritate: ergo contritio in eo delet peccatum: ergo peccatum quod iste habet, uel quod habuit, uel quod habebit; sed nec quod habet, nec quod habebit, quia nullum habet, uel habebit; habet enim, et de cetero habebit caritatem; ergo delet peccatum quod iste habuit, et non habet; ergo desiit habere: ergo quod deletum est: ergo delet peccatum quod non est; uel si delet peccatum quod deletum est, per quid deletum est illud peccatum? Nonnisi per contritionem? Sed nulla fuit prius in isto contritio. Ergo deletum est per contritionem, et ita hec contritio  prius sanauit istum quam iste contereretur. Item, si delet peccatum mortale quod est in isto, sed iste caritate conteritur: ergo mortale peccatum simul cum caritate est in isto. Ergo iste est dignus et morte eterna et uita eterna. Item, quilibet homo habet aut mortale peccatum aut caritatem, quia non est medium: peccatum alicui dimittitur. Ergo ei qui habet caritatem, aut ei qui habet mortale peccatum: si ei qui habet caritatem; ergo dimittitur ei qui non est reus mortalis peccati, et fuit reus mortalis peccati; ergo dimittitur ei qui desiit esse reus mortalis peccati. Ergo ei cui iam dimissum est. uel sic: Dimittitur ei qui habet caritatem: 194 ergo ei qui non habet mortale peccatum.

 Si uero dicas quod dimittitur ei mortale peccatum qui non habet peccatum mortale, sed nunquam dimittitur alicui peccatum mortale, nisi per contritionem habitam cum caritate: ergo ille qui habet peccatum mortale habet contritionem cum caritate: ergo simul habet caritatem et peccatum mortale. A simili per contrarium de subtractione gratie: opere Dei nemo fit deterior, sed subtractio gratie est opus Dei. Ergo subtractione gratie nemo fit deterior. Ergo ea nemo fit malus. Item, iste habet caritatem siue gratiam, nec amplius habebit caritatem. Ergo eam desinit habere, et nonnisi per subtractionem. Ergo subtrahitur ei caritas. Ergo iste punitur. Ergo pro peccato quod  in eo est, uel fuit, uel erit: sed nullum mortale in eo fuit, uel adhuc est in eo. Ergo punitur pro eo quod erit in eo. Ergo Deus prius est ultor, quam aliquis sit auctor. Item, gratia siue caritas habita meretur augeri, sed Deus ei subtrahit caritatem. Ergo aliter agitur cum ipso, quam ipse meruit. Item, super librum Numeri: Prius nubes recedit, quam Maria lepra perfundatur, quia prius Deus homini gratiam subtrahit quam homo peccet. Ergo subtractio gratie precedit peccatum. Ergo Deus prius punit, quam homo mereatur. Item, caritas subtrahitur uel ei qui eam habet, uel ei qui non habet: si ei qui habet; ergo pro aliquo peccato, et ita ut prius. Si uero ei subtrahitur, qui eam non habet, sed habuit; ergo ei qui caritatem desiit habere. Ergo  ei subtrahitur, cui iam est subtracta; et ita nulli subtrahitur, cui non sit iam subtracta. Item, peccatum dimittere, est ipsum non imputare homini ad penam eternam; quotidie non imputat Deus peccatum Paulo: ergo quotidie dimittit ei. Sed certum est quia Paulus non peccat: ergo peccatum dimittitur ei qui non habet.

Super hec potius consulendi sunt dialectici quam theologi. Ne tamen auditores uacui recedant, dicatur quod gratia subtrahitur ei qui non habet gratiam, et quando non habet gratiam; quia desinit eam  habere quando incipit eam non habere; et hoc argumentum falsum est: Gratia subtrahitur huic quando desinit eam habere. Ergo quando habet, et istud similiter habet, et non habebit. Ergo desinit habere. Et qui his instare uoluerit non ideo effugiet proteruum oppositorem. Loco enim huius orationis desinit habere, ponet hanc, nunc ultimo habet caritatem, et hoc est ei pena. Ergo punitur pro aliquo peccato, et ita ut supra. Sed forsitan ad hoc posset dici quod hec oratio, tunc ultimo habet caritatem, non notat penam huic inesse, sed in proximo ei futuram. Aliam non uideo hic uiam solutionis, nisi dicatur, ut dicunt quidam, quod nullum tempus est simplex. Quod enim inducitur pro simili: Lux fugat tenebras, eamdem habet dubitationem, et magis  est apparens quam uerum exemplum.



CAPUT XII. Utrum peccata redeant propter reatum qui redit?

 Cum superius dictum sit quod peccatum deletur per contritionem, non est tamen pretermittenda ideo oris confessio. Multe enim sunt cause quare debeamus confiteri peccata nostra post contritionem. Primo, quia nescimus utrum peccata omnino dimissa sint; si enim non essent dimissa, sequeretur error peior priore. Preterea tenemur confiteri peccata nostra, cum habeamus et locum, et tempus, et cui confiteamur. Si enim cum huiusmodi habeamus, non confessi fuerimus, contemptores erimus, et ita peccatum mortale incurremus, et  tunc redibunt omnia peccata per contritionem deleta. Item, confiteri debemus peccata, quia confessio pars est satisfactionis: tria enim in confessione attenduntur, scilicet cordis contritio, oris confessio, operis exsecutio, sicut peccatum tribus modis committitur, 195 cogitando, loquendo, operando.

 Ad autem quod dictum est, peccata redire si contempsimus confiteri, obiicitur: Peccata deleta sunt in isto quantum ad reatum per contritionem, et per confessionem nec quantum ad reatum, nec quantum ad penam delentur. Ergo iste superflue confitetur peccata. Ad id dicimus quod hoc argumentum non ualet; debet enim confiteri peccatum suum ut satisfactionem expleat, que attenditur in  tribus, scilicet in cordis contritione et oris confessione et opere, id est in ieiunio, oratione, eleemosyna; ita in his tribus consistit satisfactio exterior. Ideo etiam quia licet non totam confessio contineat penam, tamen pars est pene.  Erubescentia enim quam habemus confitendo peccatum, et nosmet accusando, pars est pene. Fallacia predicti argumenti: iste liberatus est ab infirmitate per medicinam; et dieta que sequitur non aufert infirmitatem; ergo iste non debet conseruare dietam. Imo, quia si non obseruaret, iterum egrotaret. Similiter  iste liberatus a peccatis per contritionem tanquam per medicinam debet ea confiteri ne cadat.

 Item ad id quod dictum est peccata redire, obiicitur: Ponatur quod iste habuerit tria mortalia que deleta sunt quantum ad reatum per contritionem; et modo fornicatur: Omne peccatum est dictum, uel factum, uel concupitum: sed in isto est quodlibet istorum trium, quia redierunt. Ergo in isto est homicidium. Ergo homicidium est in isto dictum, uel factum, uel concupitum; quod falsum est, quia iste modo nec facit, nec concupiscit, nec loquitur de homicidio. Ad hoc dicendum quod peccatum duplex est in aliquo, actu scilicet et reatu, sicut in isto qui heri occidit hominem, nec postea contritus est, est homicidium; non tamen dictum  uel factum, uel concupitum, sed reatus tantum.

Item fornicatur iste, sicut positum est, sed ponatur quod ille alius faciat incestum; iste postea fornicatione reus est quatuor mortalium peccatorum, quia illorum trium que redierunt, et etiam fornicationis. Sed iste qui facit incestum reus est tantum unius mortalis peccati pro incestu. Ergo magis reus est iste pro fornicatione, quam ille pro incestu. Ergo maius peccatum est fornicatio, quam incestus. Ad quod dicimus quod istud, pro, non notat causam sed occasionem, quia fornicatio non est causa quare iste sit reus quatuor mortalium peccatorum, sed tantum est occasio. Nec est hoc ex ui fornicationis, sed ex assiduitate peccandi, et reditu illorum peccatorum que iam erant dimissa. Iste qui debilis est  complexionis magis grauatur hoc paruo morbo, quam ille robustus illo magno. Ergo iste morbus maior est quam ille. Non. Quod enim iste magis grauatur hoc non est ex ui morbi, sed ex fragilitate complexionis.

Item de numeratis duobus quorum unus penituit de homicidio, et iniunctam sibi satisfactionem perfecit, et perseuerat, alter non perseuerat, licet egerit satisfactionem iniunctam; ex quanta caritate penituit iste, ex tanta ille, et econtrario. Utrique dimissum est peccatum. Ergo utrique quoad culpam et penam, uel neutri. Si utrique dimissum est quoad culpam et quoad penam, et iterum non committitur ab isto actu uel uoluntate, ergo non  amplius erit reus ipsius. Ergo non redibit per aliud peccatum reatus istius. Ad quod dicendum quia non compleuit satisfactionem ex quo perseuerantiam non adhibuit. Item, homicidium est in isto quia redit. Ergo iste tenetur conteri pro eo, ergo confiteri. Item, iste est reus quatuor mortalium peccatorum, illa non possunt deleri nisi per contritionem. Ergo iste debet conteri et ita confiteri, sed propter illa iam contritus est, et illa confessus est. Ergo si ea confiteatur, erit duplex tribulatio, et puniet Deus bis in idipsum.  Ad quod dicendum quod iste tenetur pro illis conteri pro quibus iam contritus  est quia redierunt, et debet ea iterum confiteri, nec ideo erit duplex tribulatio, nec puniet Deus bis in idipsum, 196 quia prior confessio non fuit condigne facta, quia non fuit obseruatum quod obseruandum erat, id est perseuerantia in bono post confessionem, frequens recordatio peccatorum in corde, non ad delectandum, sed ad delendum. Unde: Peccatum meum contra me est semper ; et iterum: Lauabo per singulas noctes lectum meum lacrymis, etc. . uel potest dici, ut alii dicunt, quod non oportet pro illis iterum conteri, uel ea confiteri, si istud confiteatur iste; sicut isto facto, id est fornicatione, redierunt illa que deleta erant, ita isto deleto delentur illa tria. Sed tutius est ut iterum confiteatur. Item iste reus est pro quatuor  mortalibus peccatis, quia pro illis tribus que redierunt, quoniam iste contemnit ea confiteri, et pro illo contemptu, sed si non esset contritus, non esset reus nisi pro tribus prioribus quia non haberet contemptum istum, quem modo habet. Ergo pro pluribus peccatis est reus quam si non fuisset contritus. Ergo magis peccat quam si non fuisset contritus. Sed probatur quod magis peccaret si non fuisset contritus, quia magis malus esset. Ergo magis peccaret. Quod autem magis malus esset, probatur; quia diutius in malo perseuerasset et in tanto in quanto modo et incessanter. Ergo magis malus esset. Item, si nunquam esset contritus, nulla bona fecisset, sed post contritionem et in contritione multa bona fecit et etiam cum caritate, que fuerunt ei  uel ad [delectationem ] uel mitigationem pene. Unde dicit Hieronymus  : Cum uideris facientem opera iusta inter multa peccata, non dicas quod Deus tam iniustus sit quod propter multa mala obliuiscatur bonorum paucorum; facit enim eum metere et in horrea colligere que ipse seminauit in terra bona, id est que fecit in caritate. Ergo iste, secundum Hieronymum, magis peccaret si nunquam contritus fuisset, quam modo peccet. Ad hoc dicendum quod iste minus malus est, id est minorem sentiet penam, quam si non fuisset contritus propter ista bona que fecit in caritate, que erunt ei ad mitigationem pene. uel etiam alia ratione, quia sicut iste modo habet illa peccata, que redierunt,  et etiam contemptum redeundi ad ea; similiter si nunquam fuisset contritus haberet ea, et etiam contemptum, non dico confitendi tantum, sed etiam conterendi; quod peius est, et ita peior esset si non fuisset contritus.

Item, post predicta queritur uter istorum magis peccet? Sint hic duo quorum unus sufficienter contritus est pro multis peccatis mortalibus, sed modo cadit per fornicationem; et isti sunt pares, et eiusdem professionis, et in eodem genere peccati peccant, et in eodem loco et tempore, et ceteris amotis circumstantiis. Iste pro multis peccatis mortalibus  reus est, ille reus est tantum fornicationis. Ergo magis peccat iste quam ille. Item, plura sunt huic dimissa et donata quam illi. Ergo magis debet Deum diligere quam ille, et peccat. Ergo magis peccat quam ille, iudicio Simonis, cui interrogato, quis magis diligeret ille cui pauca, an cui plura erant dimissa, et respondenti: cui plus donauit, Dominus consequenter ait: Recte iudicasti . Ergo iste magis debet diligere, quia plura sunt ei dimissa. Ergo magis peccat si in aliquo genere peccati peccat, quam ille si in eodem. Sed uidetur quod ille magis peccat, quia ille maiorem habebat gratiam, et eam repellit. Ergo magis offendit quam iste quia magis dicimur amicos offendere si eos a nobis repellimus, quam si extraneus quis repellat.

 Difficillimum est hoc diffinire uter magis peccet. Quis enim potest iudicare de contemptu quo peccet homo? Nam ubi maior contemptus, maius est peccatum. Solus ergo Deus qui est equilibrator ponderum culparum et penarum scit uter talium peccet magis, et uter magis debeat diligere. Si enim dicis quod ille cui plura sunt condonata, ergo Maria Magdalena magis diligit Deum quam Petrus, quia plura sunt ei dimissa. Sed posses forsan dicere, ille magis debet diligere cui plura sunt donata, uel condonata, quia licet Marie Magdalene plura sint condonata, quam Petro, non tamen donata; et ita in 197 hoc uerbo, donauit, intelligitur dimissa et data. Dicunt tamen quidam quod magis peccat ille, qui nunquam peccauit, in simplici fornicatione, quam  iste qui deleuit peccata sua per contritionem; et tamen magis est reus iste quam ille, quia iste habet reatum trium mortalium peccatorum, et ille unius solius, licet magis peccet. Alii dicunt quod pariter peccant  in fornicatione quam faciunt modo, et tamen magis reus est iste quam ille, quia iste pro omnibus que fecit, ille pro eo solo quod facit. Sicut illi pari gulositate comedunt carnes bouinas, quorum unus conualuit de dolore lateris, alter nullum morbum sensit, et tamen plus nocet isti quam illi; et isti de pari loco ruunt quorum unus est ponderosus, alter leuis; et tamen plus leditur iste quam ille. Et isti pariter uulnerantur, quorum alter pluries  fuit uulneratus, alter nunquam; et tamen iste magis leditur quam ille.

Item, Deus in puniendo non solum attendit finalia opera, sed etiam preterita, quia redeunt; sed in remunerando non attendit nisi finalia, quia si aliquis cecidit a caritate perfecta, et postea surrexit, non redeunt omnia bona que ipse fecit. Ergo Deus paratior est ad puniendum quam ad remunerandum. Ad quod dicimus quod in puniendo attendit tantum finalia, quia nemo potest decedere in mortali peccato quin sit reus omnium malorum preteritorum,  et ita omnia peccata que fecit finalia sunt. Quod autem peccata redeant, habetur ex hac auctoritate Augustini qui dicit  : Si non ex corde dimittimus quod in nobis delinquitur, et idem a nobis exigitur quod [a natura] per penitentiam nobis fuisse dimissum gaudebamus. Rabanus etiam dixit  : Non solum peccata que facit homo post baptismum imputabuntur ei ad penam, sed etiam ea que a natura in baptismo sunt ei diemissa.

 Alii autem dicunt quod peccata non redeunt reatu, sed dicuntur redire, quia sicut Deus puniet aliquem pro peccatis preteritis eternaliter, ita et pro illo quod modo facit, punit eum eternaliter, sed non tantum sicut dicunt quod uoluntas pro facto  reputabitur, id est sicut eternaliter pro hoc puniretur, ita eternaliter pro uoluntate, sed non tantum.



CAPUT XIII. De confessione: utrum sit precepta, et cuius rei sit sacramentum.

 Cum ergo per contritionem deleantur peccata quantum ad reatum, necessaria est confessio, ne propter contemptum redeant peccata. Sed obiicitur: Confessio necessaria est ad salutem, sed preceptum confessionis non habetur in Euangelio. Ergo non omne preceptum quod est necessarium ad salutem continetur in Euangelio. Ergo Euangelium insufficiens est. Item, Ioannes baptizabat ante Euangelium, docebat homines confiteri peccata sua. Ergo confessio instituta fuit ante Euangelium, et  ipsa in Euangelio non est precepta. Ergo confessio non est necessaria ad salutem, uel insufficiens est Euangelium. Item, confessio est sacramentum noui testamenti. Ergo efficit quod figurat, sed figurat mundationem a peccatis, ergo eam efficit: quod falsum est; imo contritio; item, confessio est signum mundationis interioris, ergo precedit mundationem interiorem, ergo contritionem, quod falsum est. Imo contritio precedit confessionem. Ad hoc dicimus quod Euangelium non dat expressum mandatum de confessione, nec tamen est insufficiens, quia alibi in Nouo Testamento satis inuenitur ut in Epistola canonica: Confitemini alterutrum peccata uestra . Quod tamen credimus dictum fuisse  de confessione uenialium, que fit bis in die et in completorio. Dicimus etiam quod confessio precepta fuit ibi  : Ite, ostendite uos sacerdotibus : sciendum est quod confessio est sacramentum ueteris testamenti, nec efficit quod figurat, sicut nec coniugium. Alii autem dicunt quod confessio non est sacramentum, 198 sed sacramentale sicut aqua benedicta et panis benedictus. uerius tamen uidetur quod confessio sit sacramentum.

Quod autem obiicitur quod res precedit signum, id est contritio precedit confessionem, non est mirum.  Quandoque enim in multis rebus res et signum simul sunt, ut circulus et taberna. Quandoque signum precedit rem, ut nubes obscuritatem, uel pluuiam. Quandoque signum precedit rem, ut uestigia que denotant aliquid precessisse  . Alii etiam dicunt quod confessio et contritio unum sunt sacramentum, sicut panis et uinum non sunt duo sacramenta, sed unum, et distinguunt ibi tria, mundationem interiorem, confessionem, contritionem. Mundatio est res tantum. Confessio est sacramentum tantum. Contritio est res et sacramentum. Sed quidquid dicatur, uerius uidetur quod confessio sacramentum sit, et res signum precedat, et non est sacramentum noui testamenti. Quod etiam sic ostenditur: quia confessio non est opus Dei, sed hominis,  nec habet aliquam uim nisi ex caritate, ergo confessio non est sacramentum noui testamenti. Est itaque certum quod remissio peccati precedit confessionem  . Unde Dauid: Confitebor; et: Tu remisisti , non dicit remittes.



CAPUT XIu. Utrum pluries possit aliquis eadem peccata confiteri.

 Cum ex predictis constet quod confessio sit sacramentum, et sit necessaria ad deletionem peccatorum, circa confessionem tria sunt consideranda: utrum scilicet aliquis pluries possit eadem peccata confiteri, deinde utrum aliquis debeat confiteri se  fecisse peccatum quod ipse non fecit; tertio, quid dimittat sacerdos in confessione. Quod autem nemo pluries possit uere confiteri peccata sua, uidentur uelle plures auctores. Dicunt enim  : Penitentia est peccata commissa flere, et flenda non committere. Sed aliquis ita penitet quod flenda, id est peccata, est commissurus. Ergo iste non uere penitet. Ergo nemo uere penitere potest, qui flenda sit commissurus. Ergo nemo penitere potest, nisi omnino desinat peccare. Ergo si aliquis uere penituerit, non fuit facturus postea peccatum. Ergo postea non potuit confiteri peccata, cum nulla haberet. Ad quod dicendum, quod cum dicitur: Penitentia est anteacta flere, et flenda non committere, sic intelligendum, uoluntate non committere.  Si enim aliquis ita penitet quod peccata non uelit esse commissurus quando penitet, siue post committat, siue non, uere penitet. Unde Augustinus euidentius diffinit penitentiam  : Penitentia est gratia quam cum emendationis proposito anteacta flemus uel odimus et amplius flenda committere nolumus. Item, contra idem dicit Isidorus   : Irrisor est, non penitens qui adhuc agit quod penitet. Sed sic intellige: Agit actu uel uoluntate. Augustinus iterum dicit  : Inanis est penitentia quam sequens maculat culpa. Sed sic intellige inanis, id est frustrare debito fine. Est autem finis penitentie adeptio glorie et uitatio gehenne, quem finem talis penitentia non consequitur. Item dicit Ambrosius  : Reperiuntur quidam qui sepius iterandam penitentiam putant, qui si recte attenderent, iterandam non putarent. Sicut enim unum baptisma, ita una est penitentia. Quasi dicat: Sicut baptismus non iteratur, ita nec penitentia; sed hoc intelligi debet de penitentia solemni, et secundum diuersarum Ecclesiarum consuetudinem. Forsitan enim in quibusdam reperitur  Ecclesiis, in aliis autem non.



CAPUT Xu. Utrum debeat quis confiteri se fecisse peccatum quod non fecit.

 Secundo queritur utrum aliquis debeat confiteri peccatum quod 199 ipse non fecit, sed putat se fecisse: iste cauteriatam habet conscientiam, et omne quod conscientia damnat peccatum est. Ergo iste homicidium tenetur confiteri cuius putat se esse reum. Item, credit se interfecisse hominem; ergo si non confiteatur, contemnit, sed contemptus mortale peccatum est. Ergo iste tenetur confiteri illud peccatum  . Item, bonarum mentium est ibi culpam agnoscere ubi culpa non est. Ergo ille  debet hanc culpam agnoscere, maxime cum putet eam esse. Sed quia fere omnes hoc dicunt, in contrarium nituntur. Iste nec actu, nec uoluntate fecit homicidium; ergo non tenetur confiteri se fecisse homicidium. Item, indirecte: iste confitetur sacerdoti se fecisse homicidium, sed ipse non fecit homicidium. Ergo falsum dicit. Ergo mentitur. Ergo non tenetur confiteri homicidium, cum etiam si prius bonus esset, falsum dicendo fieret malus. Item, sacerdos iniungit ei satisfactionem et iuste ligat eum, ergo iste tenetur ad exsecutionem illius satisfactionis.

Ad hoc dicendum quod iste tenetur confiteri homicidium, cum putet se fecisse illud. Quod autem  dicitur: nec actu nec uoluntate fecit homicidium, ergo non tenetur confiteri; non ualet, imo quia putat se fecisse. Sicut tenetur huic eleemosynam dare quem putat esse mendicum, licet non sit mendicus. Sed determinanda est huius uerbi, tenetur, multiplicitas, quam quia supra diximus, hic actum non agimus. Quod postea dicitur, iste confitendo hoc peccatum, falsum dicit, uerum est,  sed non mentitur, et falsum dicendo mentitur. Quod postea dicitur de satisfactione uerum est quod iste tenetur exsequi satisfactionem illam quoad Ecclesiam, sed non quoad Deum. Unde si statim decederet, nullam penam sentiret. Sed si in hoc seculo uiuat, tenetur eam exsequi, quia iste ligatus est, et si non minuat penam, auget coronam.



CAPUT XuI. Quid dimittat Deus in confessione, quid sacerdos, quid priuatus?

 Sequitur quod tertio proposuimus, inquirendum, scilicet quid sacerdos dimittat in confessione. Quod ut magis pateat, prius uideamus qualiter dicitur Deus soluere peccata et dimittere, et qualiter sacerdos, et qualiter priuatus. Deus dicitur  dimittere peccata, quia animam omnino mundat a peccato, et eam mortificatam suscitat, et soluit prorsus a reatu peccati. Unde: Ego sum qui solus deleo peccata, et iniquitates populi . Item, dicitur Deus dimittere uel soluere peccata quantum ad penam, quia liberat hominem a pena eterna, et ita duobus modis dimittit et soluit peccata. Sunt tamen quidam qui dicunt quod iste secundus modus soluendi peccatum attribuendus est sacerdotibus. Dicunt enim quod Deus peccatum soluit quantum ad reatum, et postea sacerdos soluit illud quantum ad penam in confessione et liberat hominem a pena eterna. Quod nos una sola ratione falsum esse ostendimus sic:  Deus soluit istum a peccato. Ergo iste est in caritate. Ergo est dignus uita  eterna. Ergo non est dignus pena eterna, sed fuit ea dignus. Ergo solutus est a pena illa; sed a nullo. Ergo Deus istum soluit; non ergo sacerdos. Sacerdos autem peccatum non soluit, nec quantum ad penam, nec quantum ad reatum, sed soluit et dimittit, id est ostendit esse solutum et dimissum a Deo quantum ad reatum  . Quia uero nescit ipsum esse dimissum quantum ad penam, iniungit ei temporalem penam. Similiter ligat, id est ostendit esse ligatum. Unde absoluit, et excommunicat homines, ut iam plenius dicetur. Soluit autem et ligat per duas claues, id est per discretionem, siue per scientiam discernendi, que est una clauium; et per potestatem ligandi atque soluendi que est altera  clauis, et est aduena ordini.

200  Queritur autem utrum omnis sacerdos et solus sacerdos habeat primam clauem, scilicet discernendi scientiam. uidetur quod non solus, quia multi alii scientiam istam habent, et etiam aliquis habet eam antequam sit sacerdos. Ad quod dicimus quod solus sacerdos habet clauem, id est hanc scientiam habet. Licet autem ipse habeat antequam sit sacerdos, tamen aliquis alius non habet eam  clauem nisi sacerdos. Quod autem non omnes habeant hanc clauem certum est, quia plures sunt quos damnat ignorantia, quam quos commendet scientia. Plerique tamen dicunt: Omnis sacerdos habet discretionem ligandi et soluendi, que est clauis annexa ordini. Nullus enim sacerdos, etiam idiota, est sine ulla discretione, nec etiam dicendum quod, si postquam ordinatus fuerit studeat, accipiat clauem post ordinem; quod oporteret si diceretur non omnem sacerdotem habere illam clauem. Utrum tamen sacerdos, qui indiscretus suscepit ordines penitere possit de hoc quod tam indiscretus suscepit, et manere simul in exsecutione officii, maxima questio potest esse. Ad quod dicit [for. conducit] illud quod de Dauid legitur, quod de adulterio perpetrato  cum Bersabee penituit, et tamen eam retinuit . E contrario tamen super illum locum psalmi  : Psallite sapienter, legitur: Nemo sapienter psallit quod non intelligit. In his potius malo maiores audire quam aliquid temerarie asserere.

De secunda claui queritur utrum omnis sacerdos et solus habeat eam. Certum est quod solus, sed non uidetur quod omnis propter duo genera sacerdotum, scilicet propter illos qui in mortali peccato sunt, et propter illos qui non habent curam gregis, ut sunt monachi, et ceteri contemplatiui uiri. Quod enim primi non habeant uidetur uelle Augustinus, ait enim: Lamina aurea erit in fronte sacerdotis ; que significat fiduciam bone uite.   Qua qui uere perficere quod habet sacerdos non significatione sed ueritate, ille solus potest peccata dimittere. Item, dicit Gregorius  : Illi soli in hac carne positi potestatem habent ligandi et soluendi, sicut apostoli, qui eorum uitam cum eorum doctrina tenent.

Sed e contrario uidentur uelle alie auctoritates quod eque tam boni, quam mali peccata dimittere possunt et soluere. Dicit Augustinus super hunc locum  : Impones nomen meum super filios Isrel; et ego Dominus benedicam: Ut traditio gratiam per manum ordinantis infundat hominibus, nec uoluntas sacerdotis obesse, nec prodesse possit, sed merita petentis benedictionem. Item  Gregorius dicit  : Quidam dum uitam sacerdotis, magis quam suam discutiunt, in erroris foueam cadunt, minus attendentes quod eos eorum uita non lederet si ipsi bonis eorum admonitionibus acquiescerent. Ad hoc dicendum quod eque per bonos ac per malos soluuntur peccata; eorum enim malitia ipsis tantum obest, et eque uim habet sacramentum a bono sicut a malo celebratum. Duas ergo primas auctoritates sic soluunt: Illi soli possunt  dimittere peccata qui in ueritate boni sunt, et qui tenent uitam Apostolorum, uerum est, digne possunt illi soluere; et si indigne faciunt, tamen faciunt, sed eis noceret tantum quod sic faciunt.

De illis autem qui non habent curam gregis dicimus quod habent potestatem ligandi et soluendi, hoc enim est annexum ordini, et hoc habet omnis sacerdos. Sed illam potestatem habet tantum in habitu et non in actu, nisi concedatur ei ab episcopo. Sic ergo istam clauem habet omnis sacerdos et solus.  Quod ergo legitur in propheta: Eorum benedictionibus maledicam , intelligendum est de sacerdotibus excommunicatis. Quod autem alibi legitur: ue his qui animas que uiuunt mortificant, et que moriuntur uiuificant !  hoc intelligendum est de hereticis, uel, ut quidam uolunt, de illis qui iniuste excommunicant uel absoluunt. Sic ergo, ut dictum est, Deus duobus modis dimittit peccatum, quia omnino tollit reatum, et iterum quia penam eternam tollit. Quod quidam, ut diximus, falso attribuunt sacerdotibus, confirmantes suum errorem eo quod Dominus 201 suscitauit Lazarum, non soluit, sed discipulis tradidit soluendum.

Sacerdos autem tribus modis dicitur dimittere siue soluere peccatum: primo, quia ostendit peccatum esse solutum et dimissum esse a Deo; secundo, quia iniungit satisfactionem et relaxat de pena debita; tertio, quia excommunicat et anathematizat, et absoluit et admittit in communicationem  sacramentorum, et primam clauem, id est scientiam discernendi habet solus sacerdos, ut expositum est, sed non omnis, ut dicunt quidam, tamen secundum alios, omnis. Secundam habet solus sacerdos et omnis, habitu etsi non actu, quod dico propter contemplatiuos qui habent alas ligatas.

 Cum igitur sacerdos temporaliter dicatur ligare et soluere, nunquid cum ipse sit homo, quidquid ipse ligat super terram, est ligatum apud Deum, et quidquid soluit solutum dici uidetur? Dominus enim dixit Petro et omnibus sequacibus eius: Quodcunque ligaueris super terram, erit ligatum, etc., et quodcunque solueris super terram, etc. . Sed econtrario uidetur quod non quidquid ligat sacerdos,  uel non soluit, sit ligatum uel solutum in celo. Dicit enim Hieronymus  : Multi hunc locum non intelligentes, aliquid de supercilio Phariseorum sibi assumunt, cum se innoxios damnare uel noxios soluere posse putent, cum non sacerdotum sententia, sed reorum uita queratur. Origenes etiam dicit  : Recessit aliquis a fide et ueritate? Iam a castris Ecclesie exiit, sicut econtrario si iniusto iudicio foras mittitur, si non egit unde eiiciatur, nil leditur. Ita uidetur quod non quidquid  a sacerdote ligatur uel soluitur hic, ligatum uel solutum sit apud Deum. Ideo sic intelligenda est hec auctoritas: Quodcunque ligaueris super terram, etc., propriis meritis illius qui ligatur uel soluitur exigentibus. Hoc est adhibita utraque claue, id est discretione et potestate. Licet enim non omnis sacerdos primam clauem habeat plenarie et perfecte, tamen habet quantumcunque. Nemo enim est absque quantulacunque discretione; et si sine discretione sacerdos ligat aliquem uel soluit et ita digne culpa in ipsum redundat.

Cum autem dictum sit quod sacerdos soluit aliquem iniungendo ei satisfactionem, uel aliquid relaxando de pena, sciendum tamen est quod si non iniungat penitenti tantam satisfactionem que sufficiat  ad delendum peccatum, illud quantum ad penam  punietur in purgatorio, et quod minus hic agitur, ibi supplebitur. Ideo melius ut penitens supereroget, quam ut minus agat; si enim sacerdos pro mortali peccato iniungat ei triduanam penitentiam, debet ideo putare esse dimissum quantum ad penam? Non. Item, cum sacerdos siue sit episcopus siue non, possit aliquid de pena subtrahere, sciendum est quod si episcopus uel alius prelatus indicat et publicet se in dedicatione alicuius ecclesie dimissurum tertiam, uel quartam partem penitentie, uel quadraginta dies, uel aliquid tale omnibus illis qui ad fabricam illius ecclesie contulerint eleemosynas suas, non ideo quicunque suam ibi  attulerit eleemosynam, promissam consecutus est ueniam: si enim diues aliquis det tantum nummum uel obolum, sicut uetula pauperrima, credit tantum dimissum esse? absit! Nonne legitur quod uidua illa tantum dedit, que non dedit nisi duo minuta , quantum Zaccheus qui dedit dimidietatem patrimonii sui?  Oportet enim quod quisque iuxta uires eroget, ut qui plus habet, plus det; qui minus, minus. Deus enim non querit ab homine quod non potest; non considerat quantum detur, sed ex quanto, id est ex qua uoluntate. Si enim bonam uoluntatem habet diues, quare non adimplet uoluntatem cum bona sit? quare non dat secundum posse suum? Hoc enim exigit bona uoluntas;  aliter enim bona non est, nec est etiam uoluntas dandi, uel ueniam consequendi.

Ostenso qualiter Deus, qualiter sacerdos dicatur dimittere peccatum, sequitur ut ostendamus qualiter priuatus dicitur dimittere peccatum. Sed qualiter potest dimittere peccatum? 202 non est Deus, uel sacerdos, uel iudex; potest quidem; aliter enim conuenienter non diceret in Dominica Oratione: Dimitte nobis debita nostra, sicut et nos dimittimus debitoribus nostris . Ergo quicunque hoc  dicit, dimittit uel dimittere debet. Sciendum igitur quod, quando aliquis peccat in proximum suum mortali peccato, tres personas offendit, Deum, Ecclesiam, proximum. Apud Deum ligatus est duobus uinculis, reatu et pena; apud Ecclesiam uno, scilicet satisfactione; apud proximum, duplici satisfactione temporali, ut iam dicetur. Si ergo Deo uelit satisfacere, oportet ut grauiter conteratur et peniteat de peccato illo, ita ut absoluatur et quoad reatum, et quoad penam, quantum ad Deum. Deinde oportet ut satisfaciat Ecclesie confitendo peccatum et penitentiam temporalem agendo. Demum oportet ut satisfaciat proximo in quem peccauit. Quomodo? Se humiliando, eum orando, ut ei dimittat non peccatum quod iam est dimissum ei,  sed illa duo quibus apud Deum ligatus est, id est rancorem et odium et signa rancoris et odii. Omnis autem homo cuilibet tenetur dimittere rancorem animi et odium, siue sit perfectus, siue imperfectus. Non enim potest esse in caritate et habere rancorem uel odium aduersus aliquem; sed potest retinere signa rancoris, uel odii: hoc dico si sit imperfectus  . Si enim ei obuiauerit in uia, non tenetur ei dicere, Aue, nec communicare cum eo in mensa, uel pacem ab eo sumere in ecclesia, et huiusmodi; licet enim ei clamorem facere apud terrenum principem, apud Ecclesiam, non propter se uindicandum, sed propter Dei iustitiam exercendam ut ille magis humilietur, ut ipse, et etiam alii per ipsum corrigantur. Si autem ille se humiliauerit  in presentia eius in quem peccauit, ipsum orando, genua flectendo, et huiusmodi, et satisfecit ei iuxta quantitatem commissi, et secundum iudicium amicabile assistentium amicorum, debet ei dimittere, et rancorem, et odium, et omnia signa rancoris et odii. Si autem ille in quem peccat alio perfectior sit, ut diaconus, sacerdos et deinceps, uel contemplatiuus, tenetur omnia dimittere, nec licet ei habere rancorem, uel odium, nec etiam signa, siue se humiliet siue non. Unde Dominus dixit pro perfectis: Mihi uindictam. Ego retribuam .

Secundum predicta tamen uidetur quod qui habens odium erga aliquem dicit: Dimitte nobis debita nostra, etc., mortaliter peccat quia orat sic sibi  fieri, sicut ipse facit alii. Sed ipse nemini dimittit. Ergo ipse postulat sibi non dimitti, et ita omnis oratio eius qui est in mortali peccato est ei in peccatum, et ita nunquam debet orare qui est in mortali peccato. Ad quod dicendum quia habens odium contra aliquem non debet hanc clausulam proferre, dum est in proposito odii; existens tamen in alio peccato mortali potest eam proferre.

Solet etiam queri cum aliquis existens in mortali  orando dicit: Iudica me, Deus, secundum iustitiam meam, etc. , an mentiatur et ita peccet quia se iustum uocat? Sed sciendum quia huiusmodi in persona Ecclesie dicuntur, non proferentis, sicut cum dicitur: A finibus terre ad te clamaui . Non enim unus est homo qui sit in finibus terre. Super Danielem quoque legitur quod in persona Patrum loquebantur pueri, cum dicebant peccauimus . Ita etiam querunt an propter se oret sacerdos imperitus qui dicit: Miserere tui, Deus, uel de Deo falsum ignorans asserit; que omnia magis sunt curiose quam utiliter inquirentium.

Ecce in hoc ultimo tractatu septem distinximus que hominem iustificant, que sunt hec: cogitatio de Deo et uiis eius, uoluntas siue desiderium bene  operandi, gratia Dei, motus surgens ex gratia et libero arbitrio, contritio, peccatorum remissio, confessio. Duo prima reliqua quinque precedunt et tempore  et natura, nec per se possunt iustificare. Illa quatuor que sequuntur, eo ordine quo enumerantur se precedunt natura, sed nullum precedit tempore, et nullum eorum potest haberi sine tribus reliquis, et ista quatuor 203 possunt iustificare; necessarium tamen est septimum, id est confessio si habeatur tempus, locus, persona cui confiteatur homo peccata: que si habere non possit, non ideo minus iustificatus est. Possumus istum septenarium reducere ad senarium ut pro contritione et confessione ponatur satisfactio, que non solum illa duo; sed et tertium complectitur in  operis exsecutione, et ita cordis, et oris, et operis complectitur satisfactionem.



CAPUT XuII. Utrum qui habet unam uirtutem, habeat omnes.

 Precedentem tractatum consideranti, nos ab ordine superius assignato non etiam modicum aberrasse patet. Prius enim quid gratia operans, et quid cooperans, quot et que iustificationes, et quas et quibus mereamur, pro modulo nostro sufficienter ostendimus. Quasdam etiam questiones que nonnichil uidebantur habere difficultatis interposuimus, et eas diuersorum diuersas solutiones retractando, non nostras adinueniendo, soluimus. Restat igitur inquirendum secundum ordinem nostrum, utrum quicunque habet unam iustificationem, habet omnes,  id est quicunque habet unam uirtutem habet omnes uirtutes: per iustificationem enim non intelligimus nisi uirtutem  . Sciendum igitur quod uirtus quandoque diuiditur per quaternarium, quando diuiditur in quatuor cardinales uirtutes in iustitiam, prudentiam, fortitudinem, temperantiam  . Quicunque autem habet unam istarum, habet quamlibet istarum. Quod sic probatur ratione irrefragabili. Quelibet istarum uirtutum habet  uitium mortale sibi oppositum, et quicunque habet unam istarum habet caritatem. Ergo quicunque habet unam istarum caret omni mortali peccato, et quicunque nullum habet mortale peccatum habet omnem uirtutem alicui mortali uitio oppositam. Necesse est enim quod uel habeat uitium mortale, uel uirtutem ei oppositam, quia non est medium. Ergo quicunque habet caritatem habet omnem uirtutem alicui uitio mortali oppositam; sed omnis uirtus est opposita alicui uitio. Ergo quicunque habet caritatem habet omnem uirtutem alicui uitio mortali oppositam. Sed omnis uirtus est opposita alicui uitio. Ergo quicunque habet caritatem habet omnem uirtutem  . Est autem effectus iustitie subuenire miseris, prudentie precauere  insidias, fortitudinis perferre molestias, temperantie refrenare illecebras. Iste autem uirtutes habebuntur  in patria, sicut et hic, sed tunc alios habebunt effectus. Erit enim effectus iustitie esse subiectum ei cui omnia erunt subiecta; prudentie, nil Deo preferre, uel ei cequare; fortitudinis, Deo firmiter adherere; temperantie, nullo affectu noxio delectari. Quandoque per ternarium diuiditur uirtus ut per fidem, et spem, et caritatem.

Quandoque autem diuiditur uirtus per septenarium ut per septem dona Spiritus sancti, que ibi numerantur Spiritus sapientie, et intellectus, et consilii, et fortitudinis, et scientie, et pietatis, et timoris Domini   . Sapientia est, ut dicunt philosophi, Diuinarum humanarumque rerum  cognitio. Augustinus autem sic distinguit inter sapientiam et scientiam. Sapientia est diuinarum rerum cognitio, scientia uero tantum humanarum rerum. Potest  tamen euidentius distingui, iuxta sanctorum auctoritates, ut sapientia referatur et dicatur pertinere ad eterne ueritatis contemplationem et delectationem. Nam sapientia pro hoc ut accipitur dicitur a sapore uirtutum condita scientia, et dicitur a sapore non a sapere, de qua: In maleuolam animam non introibit sapientia, nec habitabit in corpore subdito peccatis . Scientia uero ad rectam terrenorum ordinationem, et ad bonam inter malos conuersationem; intellectus autem pertinet ad eterne maiestatis et creaturarum inuisibilium  contemplationem.

 Sciendum est autem quod ista, scilicet sapientia, scientia et intellectus, non sunt ille naturales potentie anime, imo sunt dona Spiritus sancti 204 gratuita, naturalia tamen que sunt in anima reformantur per ista, et uiuificantur. Sciendum etiam quod quando Spiritus sanctus infundit alicui dona ista, non ideo magis scit uel magis intelligit, nec plura, sed forsitan ea que ipse scit,  melius scit et plenius, sicut ille qui penitet de ignorantia, non ideo magis scit, uel minus ignorat. Pietas autem est diuinus cultus, qui grece theosebia dicitur, id est Dei cultus; consilium autem ad ethicam pertinet, scilicet ut aliquis sciat sibi consulere et prouidere et etiam proximo. De fortitudine prius diximus. He autem uirtutes habebuntur in patria, sed forsan tunc alios habebunt effectus. Sed hoc uidetur esse falsum propter timorem qui non erit in patria, ut uidetur uelle Augustinus. Dicit enim  : Timor magnum presidium est proficiscentibus in patriam qui peruenientibus foras mittitur. Ecce ergo timor non erit in patria. Quod nos dicimus esse uerum de omni timore generaliter, excepto timore filiali qui etiam foras mittetur secundum  unam sui partem uel usum  , scilicet secundum usum separationis. Quod ut melius pateat, distinguende sunt quatuor species timoris  ; est enim timor mundanus siue humanus, timor seruilis, est initialis, est filialis, siue castus, siue amicabilis  . Est autem timor mundanus uel humanus, quando timemus pericula carnis, uel amissionem terrenorum, et ideo delinquimus. Unde Dominus: Nolite timere eos qui occidunt corpus, animam autem non possunt occidere .  Timor seruilis est quando aliquis cessat a peccato tantum propter timorem gehenne, non propter amorem Dei. Initialis est quando homo cessat a peccato partim uirtutis amore, partim formidine pene; filialis est quando homo cessat a  peccato tantum propter amorem Dei. De primo timore nulli dubium est quin sit malus. De seruili autem timore dubitatio est, et ubi est dubitatio, constituenda est disputatio. Ideo de isto agendum est.



CAPUT XuIII. De seruili timore, an sit uirtus, et de annexis huic questioni.

 Seruilis timor est bonus. Ergo potest haberi cum caritate. uel sic: Seruilis timor non potest haberi cum caritate. Ergo seruilis timor est malus. Item, usus seruilis timoris est seruiliter timere, sed iste malus est, nec eo potest quis bene uti.  Ergo seruilis timor est malus. Item, seruilis timor facit seruiliter timere. Ergo facit peccare. Ergo non retrahit a peccato. Ergo non introducit caritatem, quod tamen probo, quia ipse introducit initialem timorem, et initialis timor non potest haberi sine caritate. Ergo seruilis timor introducit caritatem. Sed probo quod excludit eam. Charitas excludit seruilem timorem et seruilis timor non potest haberi cum caritate. Ergo seruilis timor excludit  caritatem. Ergo non introducit eam. Item, seruilis timor est donum Dei. Ergo naturale uel gratuitum, sed non est naturale, nam si esset naturale non recederet caritate adueniente, sicut nec ratio, uel memoria, uel ingenium. Ergo est donum gratuitum. Ergo eo uel eius usu meremur uitam eternam. Item, timor seruilis est initium sapientie. Ergo est pars sapientie, uel aliquid de sapientia. Item, seruilis timor datus est homini a Deo ad aliquem usum, sed non nisi ad seruiliter timendum. Sed seruiliter timere malum est. Ergo datus est ei ad malum usum. Ergo non est ei imputandum si seruiliter timet. Item, seruilis timor facit hominem cessare a peccato propter timorem gehenne. Ergo facit hominem cessare a peccato. Sed quicunque  non habet peccatum mortale habet caritatem. Ergo seruilis timor facit hominem esse in caritate. Ergo potest haberi cum caritate.

Propositis igitur rationibus per ordinem respondeamus. Ad primam dicimus quod bonum multipliciter dicimus: bonum meritorium, bonum 205 utile, bonum de genere bonorum: seruilis autem timor bonus est, id est utilis, quia introductorius est ad caritatem, sed non est bonus, id est meritorius. Fallacia primi argumenti. Desiderium habendi caritatem non habitam, est bonum. Ergo potest haberi cum caritate, uel non potest haberi cum caritate. Ergo est malum. Ad secundam rationem dicunt quidam quod seruiliter timere non est peccatum, et iste usus bonus est, et tamen quicunque  seruiliter timet peccat, sed non ex hoc quod seruiliter timet, imo ex hoc quod caritatem non habet, quia ipsa non potest haberi cum seruili timore, sicut desiderare caritatem non habitam non est peccatum; et tamen quicunque desiderat non habitam peccat; sed non ex eo quod desiderat, imo quia non habet caritatem. Si quis dicat: Sic tenemur habere caritatem, sed non possumus habere caritatem et seruiliter timere. Ergo tenemur non seruiliter timere. Fallacia. Nos tenemur habere caritatem, sed non possumus habere caritatem et desiderare caritatem non habitam. Ergo tenemur desiderare caritatem non habitam. uel sic: Tenemur habere fidem; sed non possumus habere fidem et dare  eleemosynam absque fide. Ergo tenemur non dare eleemosynam si non habeamus fidem. Ad tertiam rationem dicunt quod seruilis timor facit seruiliter timere, sed non peccare. Fallacia. Hoc desiderium facit istum desiderare caritatem non habitam. Ergo facit istum peccare. Dicimus itaque quod seruilis timor retrahit a peccato, et introducit caritatem. Cum uero dicitur quod excludit caritatem, uerum est sub hoc sensu, id est non est simul cum caritate, sed si dicas, excludit, id est non preparat ad caritatem habendam, falsum est. Ad quartam  dicimus quod seruilis timor est donum gratuitum, non tamen eo, uel eius usu meremur uitam eternam; sicut desiderare caritatem non habitam est bonum gratuitum, non tamen eo meremur uitam eternam  . Ad quintam dicimus quod seruilis timor aliter dicitur initium sapientie, et aliter timor initialis, quia timor seruilis est initium sapientie, id est ad sapientiam. Initialis uero est initium sapientie, id est in sapientia, que est quasi pars sapientie, quia habetur cum caritate, sed timor seruilis est quasi seta  que ducit filum per foramen, quia ipse precedit caritatem. Fallacia. Iste lapis est terminus siue meta huius agri. Ergo est pars huius agri, uel aliquid de hoc agro. Ad sextam dicunt quidam quod usus seruilis timoris  bonus est, et a Deo datus. Ad septimam dicimus quod seruilis timor facit hominem cessare a peccato, sed non ab omni peccato; etsi enim cesset homo per timorem seruilem a malo opere, non tamen a mala uoluntate que mortale peccatum est. uoluntatem enim habet peccandi, sed cessat tantum propter penam.

Licet tamen dictum sit quod seruiliter timere est bonum, uidetur posse probari quod sit mortale peccatum. Iste ex eo quod seruiliter timet, actione timendi declinat a fine debito, id est a Deo, et refert ad indebitum finem, scilicet qui est propter penam. Ergo et seruiliter timendo peccat, non ergo seruilis timor est donum Dei. Ad hoc dicendum  quod non ex libero arbitrio inducitur ad timendum seruiliter, sed potius ex infirmitate nature, postea tamen sequitur deliberatio quando considerat penam, et ideo non priuatur debito fine illo timor, et ideo non peccat, sicut si aliquis ex deliberatione ieiunat ut postea esuriat, ut post melius comedat, esuries illa mortale peccatum est; si autem hoc casualiter faciat, nec bonum est in se, nec malum. Ita etiam ex libero arbitrio mouetur aliquis ad fornicandum et ideo peccat: quod si non ex libero arbitrio, non est peccatum et est bonus, id est utilis seruilis timor, quia per ipsum uitamus incommodum, id est penam eternam.

Item, seruiliter timere non est de genere malorum. Ergo potest fieri ex caritate. uel ita, non est de  illis que ex se mala sunt, ut occidere, adulterari. Ergo ex caritate potest fieri. Ideo dicunt quidam seruiliter 206 timere malum est, nec est usus seruilis timoris seruiliter timere. Nam ille bonus est, et hoc est malum, sed potius timere penam, et retrahere a peccato, quorum utrumque bonum est, et est seruilis timor defectus non culpe, sed pene, qui tamen non potuit esse in Christo, non enim omnes defectus nostros suscepit nisi quos oportuit.



CAPUT XIX. An initialis timor sit uirtus, et de aliis ad hoc ipsum pertinentibus.


 Dicenti quod qui habet uirtutem habet omnes, obiectum est de timore seruili, eidem obiicitur de timore initiali sic: Qui habet unam uirtutem habet omnes. Ergo habet initialem timorem, quod falsum est, quia caritas perfecta excludit initialem timorem, et caritas imperfecta eum comitatur. Ad hoc dicunt quod hoc dictum est de generibus singulorum, non de singulis generum. Qui habet unam uirtutem habet omnes, et uerum est quod qui habet unam uirtutem habet timorem, sed non ideo hunc uel illum. Fallacia. Qui habet unam uirtutem habet omnes. Ergo qui habet unam,  habet imperfectam caritatem. Quoniam autem circa initialem timorem multa sunt dubitabilia, ea paucis expediamus. Queritur autem utrum timor initialis possit crescere, uel non. Quod autem non possit crescere, uidetur. Sunt autem duo usus eius, scilicet amor iustitie, et timor gehenne: et quanto magis crescit amor, tanto magis decrescit timor. Hoc ait auctoritas  : Ergo quanto crescit ex hac parte, tanto decrescit ex illa. Quare autem magis diceretur crescere, quam decrescere, uel econtrario  , sed nec simul potest crescere et decrescere. Item, quod non possit crescere uel decrescere probatur a simili. Sicut dies naturalis nec potest crescere uel decrescere, quia quanto crescit dies artificialis,  tanto decrescit nox artificialis, et econtrario. Dies autem naturalis qui constat ex nocte artificiali et die artificiali manet immobilis. A simili uidetur quod timor initialis immobilis maneat, licet iste usus crescat, et ille decrescat. Ad hoc dicunt quidam, quod cum dicitur: Quanto magis crescit dilectio, tanto magis decrescit timor gehenne, sic est intelligendum, id est quanto magis aliquis proficit in dilectione, tanto magis abstinet a peccato propter dilectionem Dei, non propter penam, non propter timorem gehenne, et tamen tantum timet penam quantum quilibet alius, sed non cessat a peccato propter timorem pene, sed propter dilectionem Dei, sed secundum hoc tantum timet perfectus quantum imperfectus.

 Contra quod sic, initialis timor partim respicit ad celum, partim ad infernum, et quanto magis respicit ad celum, tanto magis respicit ad infernum. Sed respicere ad celum est Deum diligere, respicere ad infernum est penam timere. Ergo quanto magis aliquis Deum diligit, tanto minus timet penam. Ergo perfectus minus timet penam quam imperfectus. Ad hoc aliqui dicunt quod quanto minus aliquis respicit ad celum, tanto magis etiam respicit ad infernum propter horrorem pene, non quia illum timeat propter penam, sed quia tam horribili pena considerata uehementius Deum diligit,  et in eius dilectionem magis proficit. Item, iste perfectus est, nullum habet mortale uel etiam ueniale cremabile. Quare ergo timet? Ad hoc dicunt quod ideo timet quia penam abhorret, sicut ille qui est in eminentissima turre, scit quia cadere non potest, quoniam fortiter ligatus est, et tamen timet quoniam terram uidet quasi abyssum remotam. Similiter ille qui est supra pontem angustum uidens torrentem subtus labentem rapido cursu, timet.

Item, probatur quod timor initialis non potest crescere, aut enim ita fiet assignatio initialis timoris, Initialis timor est qui partim diligit, partim timet; et ita falsa erit hec assignatio secundum eos, quia uir perfectus timet secundum eos, non tamen  habet initialem 207 timorem, quia perfecta caritas eum excludit, aut ita fiet assignatio, Initialis timor est qui cessat a peccato partim propter dilectionem Dei, partim propter timorem pene. Nam ita solet assignatio fieri, sed motus dilectionis crescere potest et augmentari et motus timoris minui. Ergo tantum crescere potest dilectionis motus, quod motus timoris omnino delebitur. Ergo a Deo potest augmentari motus dilectionis, quod possit ueraciter dici timor initialis non potest crescere. Item, timor initialis non potest haberi sine caritate imperfecta, et econuerso. Sed caritas imperfecta non potest crescere in isto, quin iam fieret perfecta. Sit ita quod iste sit in ultimo puncto caritatis imperfecte. Ergo timor initialis non potest crescere in isto, aut  potest non esse initialis.

Econtrario probatur quod potest crescere sic: Charitas potest crescere. Ergo omnis uirtus. Ergo timor initialis. Item, ille qui habet initialem timorem, intensius potest diligere, et intensius potest timere. Ergo in eo potest timor initialis crescere. uel sic: Iste potest intensius diligere, et remissius timere. Ergo potest intensius diligere, et tamen timere; sed tantum poterit proficere dilectio istius, quod ipse erit perfectus. Ergo iste potest esse perfectus et timere.

Hec autem diuersi diuerso modo soluunt. Quidam enim dicunt quod timor initialis desinit esse adueniente timore filiali, sicut doctrina puerorum desinit  esse adueniente doctrina prouectorum, et similiter desinit esse adueniente timore seruili, quando scilicet a Deo augmentatus est timor pene siue usus timoris, quod omnino deletur usus dilectionis. Alii autem melius dicunt, scilicet quod potest crescere timor initialis, sed non existens initialis, quia quando a Deo augmentatus est usus dilectionis quod omnino deletur, usus timoris non desinit esse, sed fit filialis. Similiter altero usu crescente, et altero eliminato fit seruilis, et ita dicitur crescere non existens initialis, sed quia fit filialis eliminato timore, uel fit seruilis eliminato amore. Et ita non  desinit esse illa qualitas animi, sed manet eadem, et que fuit seruilis est timor initialis, et erit timor filialis. Et similiter ordine retrogrado potest fieri ut filialis fiat initialis et seruilis.

Sed ad hoc obiicitur, et uidetur posse probari, quia timor initialis existens initialis possit crescere. Cum enim ille homo habeat intensiorem initialem timorem quam iste, sit ita positum: Queritur, cum omnis uirtus possit crescere, quare non possit timor initialis crescere in isto, ut sit tam intensus in isto, quam intensus est in illo. Item, sit quod hic sint duo timentes seruiliter, et eorum unus minus timeat gehennam quam alter. Ibi sint duo habentes initialem timorem, eorum unus altero magis diligit. Iste qui minus timet seruiliter illo timore non diminuto  non remisso potest proficere ut habeat tantam dilectionem, quantam habet ille qui minus diligit de illis duobus qui habent initialem timorem, et ita initialiter timet. Ergo, a simili, ille qui magis timet seruiliter potest proficere ut eius timore non diminuto habeat tantam dilectionem quantam habet ille qui magis diligit, habens initialem timorem. Et ita potest habere timorem initialem magis intensum quam alius qui minus timet, quia et magis timet et magis potest diligere. Ergo intensior potest esse in eo timor initialis quam in isto. Ergo timor initialis potest crescere.

Sed econtrario probo quod non potest crescere manens initialis sic: Aut nullus gradus est in timore  initiali ultra quem non possit progredi, aut aliquis gradus est ultra quem non potest timor iste progredi quin fiat filialis uel seruilis. Si dicas quod nullus est ibi gradus ultra quem non possit progredi initialiter timens; sed et similiter erit in filiali timore. Ergo ad nullum tam altum gradum timoris filialis potest aliquis progredi, quin ad tam altum gradum timoris initialis possit progredi, cum hinc inde sit infinitas. Ergo tantum potest diligere habens initialem timorem 208 quantum habens filialem. Ergo tantum potest diligere imperfectus quantum perfectus diligit. Si uero dicas quod aliquis gradus est in timore initiali ultra quem non potest fieri progressio, sit: Ille gradus aut est maximus gradus dilectionis aut maximus timoris, aut medius  et equalis timoris et dilectionis; sed ad quemcunque istorum graduum fiat progressus, non crescit timor initialis, quia si ad maximum dilectionis, iam fit remissio usque ad minimum timoris; et si ad maximum timoris, iam fit remissio, usque ad minimum dilectionis. Sicut in trutina si lanx ista eleuatur, altera dimittitur, et econtrario, et quod hinc recuperat, inde amittit. Si uero ad gradum medium fiat progressus diligendo, uel timendo, necesse est ut uel a dilectione uel a timore ad gradum medium fiat descensus. Ergo timor initialis manens initialis nullo modo potest crescere. Et nos hoc concedimus, quia si crescat, aut fit filialis aut fit seruilis.

Ad duas ergo predictas rationes dicimus quod  impossibilis est positio quam facit. Impossibile est enim quod aliquis habeat intensiorem timorem initialem quam alius. Si enim magis diligit, magis timet, et econtrario. Similiter impossibile est quod aliquis timens seruiliter timore manente non diminuto suscipiat dilectionem quantamcunque. Quam cito enim incipit diligere, tam cito dilectio delet uel omnino uel fere totum timorem. Similiter timor dilectionem, si quis filialiter diligens incipiat timere. Dicunt tamen quidam quod crescit timor initialis si crescat usus eius dignior, id est dilectio; si uero crescat indignior, id est timor, non ideo dicitur crescere, sed iudicandum est secundum digniorem usum de cremento, uel de decremento eius. Si uero ita dicatur: Iste habet maiorem timorem initialem  quam ille; ergo magis timet. Fallacia. Iste habet maiorem imperfectam caritatem quam ille, ergo habet maiorem imperfectionem.

Sed iterum obiicitur: Timere gehennam est usus initialis timoris. Ergo est usus uirtutis. Ergo est meritorius. Item, hi sunt duo usus timoris initialis, diligere Deum et timere gehennam. Ergo isti usus sunt oppositi, uel unus refertur ad alterum. Ad hoc dicimus quod timor initialis non habet duos usus, sed tantum unum, nec est eius usus, diligere Deum, sed timoris filialis. Quis est ergo eius usus? Diligere Deum cum timore gehenne, et est iste usus mixtus ex illis duobus, unde initialis timor dicitur: Mixta cum pauore dilectio. Item, obiicitur de timore  filiali: Filialiter timens timet separari. Ergo timet penam, quia separari a Deo est pena, et ita qui habet filialem timorem, id est uir perfectus, timet penam. Ad hoc dicendum quod uir perfectus timet separari a Deo non propter penam, sed propter Dei offensam. Licet enim separatio non possit esse quin esset pena, tamen non timet eam uir perfectus, quia esset pena, sed quia Dei offensa; nullum enim respectum habet ad penam, sed ad Dei amorem. Item, prudenter timetur quidquid accidere potest ut perfectus cadat et peccet. Ergo debet timere ne cadat, et quod facere debet facit. Ergo timet ne cadat. Ergo timet penam quia casus est pena. Ad quod dicimus quod perfectus timet ne cadat, sed non propter penam, imo propter Dei  offensam quia tantum respicit ad celum. Item dicit Apostolus: Certus sum quia neque mors, neque uita potest me separare a caritate Dei . Sed si certus quod non separabitur a caritate Dei, ergo non timet separari a caritate Dei, ergo aliquis habens filialem timorem non timet separari. Ad quod dicimus quod sic intelligendum: Certus sum certitudine que potest haberi in uia: nemo tamen adeo perfectus est qui non debeat timere, quia, Beatus uir qui semper est pauidus .

Est autem triplex timor, conscientie, et experientie, et cautele. Experientie, ut si quis naufragus mari timet periclitari. Alius uero cuius nauis iam fracta est et aquam haurit, timorem habet conscientie:  conscius 209 enim est sibi quod periclitatur; alius qui securus est in naui firma timorem habet cautele, quia omnis homo timet in mari. Ergo qui habet perfectam caritatem ut Paulus, non timet timore experientie aut conscientie, sed cautele, quia qui stat, uideat ne cadat . Sic igitur habemus quatuor species timoris  . Est enim mundanus qui malus est, qui retrahit a caritate. Seruilis qui bonus est, non meritorius, sed utilis, quia introducit ad caritatem. Initialis qui habetur cum imperfecta caritate. Filialis qui habetur cum perfecta caritate: et eius usus duo sunt, scilicet reuerentie et separationis, et secundum istos duos usus habetur in uia a perfectis; et tamen a Christo habitus est secundum usum reuerentie  tantum, et non secundum usum separationis, quia non timuit separari. In patria autem habebitur tantum secundum usum reuerentie. Tunc enim separari non timebimus, quia: In diebus illis saluabitur Iuda, et Isrel habitabit confidenter , quia non timebit tunc separari  . Est etiam quintus timor, sed naturalis, quando homo naturaliter formidat. Unde: Cepit iehsu pauere et tedere .



CAPUT XX. Utrum uirtutes excident in patria?

 Sicut ex predictis patet, uirtus quandoque diuiditur in quatuor ut in quatuor cardinales uirtutes; quandoque in septem, ut in septem dona Spiritus  sancti; quandoque etiam precipue secundum theologos diuiditur in tres, scilicet fidem, spem et caritatem. Queritur ergo prius utrum iste tres uirtutes erunt in patria, an tantum caritas? uidetur autem quod caritas erit in patria. Dicit enim Apostolus: Charitas nunquam excidit , et ita erit in patria. Sed econtrario uidetur dictum: Cum uenerit id quod perfectum est, euacuabitur quod ex parte est , uel id quod imperfectum est: sed caritas est in uia imperfecta, et nunquam plene perfecta; et ita cum uenerit perfectio, que uere erit in patria, tunc desinet esse caritas que tantum est imperfecta in uia respectu perfectionis que erit in patria. Ergo caritas non erit in patria. Item scientia est comes caritatis, sed  scientia desinet esse; ergo et caritas. Ergo non erit in patria. Item indirecte: Iste habebit caritatem tantum in patria, sed habet in uia et fidem, et spem, et caritatem, ergo melior est in uia quam erit in patria. Item, iste habet caritatem in uia meritoriam uite eterne, in patria habebit caritatem non meritoriam. Ergo caritas melior in isto in uia, quam erit in eo in patria. Item, Dominus dicit: Ego cognosco oues meas, et cognoscunt me mee , et alibi: Hec est uita eterna ut cognoscant te, et quem misisti Iesum Christum Dominum nostrum ; sed in uia cognoscitur  et Pater et Filius a bonis. Ergo in uia est uita eterna. Item, dicit Christus discipulis: Omnia quecunque audiui a Patre meo nota feci uobis . Ergo nota fuerunt discipulis in uia quecunque audiuit Christus a Patre. Ergo nota fuerunt eis quecunque et Christo. Ergo in uia habuerunt uitam eternam. Item, Petrus in patria credit et habet caritatem. Ergo habet fidem informatam caritate. Ergo habet fidem uirtutem. Ergo fides est in patria. Item, Linus qui est in patria habet caritatem et maiorem quam Petrus: sit ita quod Petrus adhuc sit in uia. Ergo dignus est maiori corona quam Petrus.

Item, queritur utrum aliquis existens in uia possit habere tantam caritatem quantam habet aliquis  existens in patria; quod uidetur. Nam caritas data est illis qui sunt in patria ad mensuram, sed quilibet existens in uia potest proficere in caritate. Ergo potest tantum perficere quod perueniat ad tantum cumulum caritatis quantum habet ille qui est in patria, quod est impossibile; quia qui minor est in patria maior est etiam Ioanne .

His igitur prelibatis, sciendum est quod nec fides, nec spes erunt in patria, sed tantum caritas. Predictis ergo per ordinem est respondendum. Cum ergo dicitur: Cum uenerit id quod perfectum est, euacuabitur quod imperfectum est , sic est intelligendum, 210 id est, cum uenerit perfectio que habebitur in patria, euacuabitur imperfectio  caritatis, quia tunc tantum perfecte habebitur caritas; hic autem tantum imperfecte, nec est intelligendum quod imperfecta caritas desinet esse, quia caritas nunquam excidet, sed imperfectio caritatis.

Ad secundum dicimus quod hoc nomen scientia quadrupliciter dicitur. Quandoque dicitur scientia ars uel regule que discuntur, ut est grammatica et regule artium; quandoque dicitur scientia qualitas animi; quandoque dicitur scientia motus surgens ex illa qualitate que comprehendit ea unde dicitur homo sciens, id est artes et earum regulas; quandoque etiam scientia dicitur quidam alius motus ex isto primo motu, et ille comprehendit id quod habetur per regulas et precepta artium, id  est fructum regularum. Quocunque ergo istorum modorum accipiatur scientia, uerum est quod scientia desinet esse preter qualitatem animi: illa enim non excidet.  Charitas autem nunquam excidet, neque motus eius, id est diligere Deum et diligere proximum; nec etiam modus, id est diligere Deum propter se, et proximum propter Deum. Quedam enim omnino destruuntur ut lingue et prophetie; alia mutantur ut fides in speciem, et species in rem; quedam perficiuntur et augentur ut caritas.

Ad tertium dicimus quod, licet iste habuerit in  uia fidem, et spem, et caritatem, et in patria tantum caritatem, non tamen melior est in uia quam in patria erit, quia ibi multo perfectiorem habebit caritatem sicut iste modo habet aurum, argentum, et es, cras uero tantum habebit aurum; non tamen cras erit pauperior, quia plus habebit de auro quam modo de omnibus metallis.

Ad quartum similiter dicimus quod iste non est melior in uia quam erit in patria, licet hic et non ibi habeat caritatem meritoriam.

Ad quintum dicimus quod est cognitio enigmatica, et est cognitio comprehensiua. Deum non possumus cognoscere in uia, nisi cognitione enigmatica, id est quasi enigmate per speculum; sed in patria cognoscemus eum cognitione comprehensiua, quia tunc  uidebimus eum facie ad faciem , et illa cognitio erit uita eterna, et de ea loquitur cum dicit: Hec est uita eterna ut cognoscant te etc. .

Ad sextum dicimus: Quecunque audiui a Patre meo  etc., scilicet que necessaria erant uobis ad salutem. uerum est quod quilibet credet in patria articulos fidei, scilicet Christum natum fuisse, passum fuisse, non tamen habebit fidem,  sicut Christus credidit, non tamen habuit fidem, et licet Linus maiorem caritatem et coronam habeat quia est in patria, quam Petrus apostolus qui est in uia; non tamen dignus est maiore corona, quia illam coronam, quam habet iam habet in premio, nec eam meretur. Sicut iste pugil qui obtinuit uictoriam in pugna, maiorem habet laudem, et etiam  iam remuneratus est, quam ille alius pugil qui pugnat fortius et cum fortiori homine, quam iste pugnauerit, non tamen est dignus maiori premio quam ille, si uincere poterit, quia fortius et cum fortiori pugnat.

Quod ultimo dictum est, solutum est si dicatur quod dilectio uie, quantacunque sit, non potest equari dilectioni patrie; quia caritas est ignis in Sion, et caminus in Ierusalem . Sicut potest crescere numerus animarum, quia semper potest Deus nouas animas creare, non tamen potest tantum crescere ut parificetur numero rerum existentium.



CAPUT XXI. De fide.


 Queritur autem utrum qui habet unam istarum uirtutum, habet quamlibet earum, id est et fidem, et spem, et caritatem; quod non uidetur. Dicit enim Augustinus  : Fides que operatur per dilectionem est fundamentum uirtutum, non ea que demonum est, qua credunt et contremiscunt . Ecce aperte dicit quod demones habent fidem sed certum  211 est quod ipsi non habent spem et caritatem. Ergo aliquis habet fidem sine aliis, et ita non quicunque habet unam istarum habet earum quamlibet. Ad hoc dicendum est quod fides quandoque dicitur qualitas animi, qua homo comprehendit ea que oportet credi. Illam autem qualitatem quandoque comitatur caritas, et tunc habet homo fidem uirtutem que est informata caritate. Quandoque eam non comitatur caritas, et tunc illa qualitas est informis, nec est fides uirtus, et talem fidem habent demones et mali homines. Utrum autem qualitas eadem permaneat quando est informis, et quando aduenit caritas, an alia sit cum caritate, priore qualitate desinente esse, nemo scit. Quandoque autem id quod credimus, id est collectio articulorum  dicitur fides. Unde: Hec est fides catholica. Articuli autem nostre fidei sunt incarnatio, et passio, et resurrectio, et ascensio, etc. Sed quia quidam insurgunt contra nos dicentes: uos creditis passionem Domini, et natiuitatem, etc., sed falsum est illos articulos esse. Ergo uos creditis ea que falsum est esse, falsitas subest fidei uestre: ideo possumus assignare articulos per dicta propositionum, ut Christum esse natum, Christum esse passum, etc. Hoc idem credidit Abraham, sed sub aliis uerbis Christum esse nasciturum, Christum esse passurum.

Cum autem dicitur quod fides est fundamentum aliarum uirtutum, intelligendum est de motu fidei, quia fundamentum naturaliter, uel tempore precedit  ea quorum est fundamentum. Motus autem fidei est credere, spei sperare, caritatis diligere  . Nemo autem sperare potest uel diligere nisi naturaliter prius credat, sed potest credere, licet non speret, uel diligat. Quoquo autem modo dicatur fides siue qualitas, siue collectio articulorum, sciendum est quod una fides est. Certum est enim quod idem sunt articuli apud omnes fideles. Si uero qualitas dicatur fides, eadem est fides omnium fidelium, non in essentia, sed  in genere. Non enim in essentia eadem est qualitas animi diuersorum, sed eadem in genere, sicut dicitur quod eadem est uoluntas istorum, uel facies, quoniam est illi consimilis.

 Quoniam autem circa fidem multa sunt dubitabilia,  uidendum est quid sit fides, et de quibus habeatur fides, et que sit differentia inter nos et antiquos in fide: Fides est substantia rerum sperandarum, argumentum non apparentium , id est id per quod speranda in nobis subsistunt; argumentum, id est probatio non apparentium. Per fidem enim probamus non apparentia, dicentes: Hec predixerunt prophete et crediderunt, et ea  iam in parte completa sunt. Ergo ea que nondum completa sunt, credenda sunt complenda tempore suo. Sicut et ista completa sunt, et ita est argumentum non apparentium: sed hec diffinitio uidetur peccare in duobus, in hoc scilicet, quia non est conuertibilis cum suo diffinito, quia spes similiter est rerum sperandarum tantum, sed et fides est substantia rerum sperandarum. Ergo fides est spes. Peccat etiam in hoc quod non comprehendit nisi futura, cum fides sit tam de presentibus, quam de preteritis, quam de futuris. Ideo dicendum quod hoc non est diffinitio, sed est quedam assignatio.  uel uerius potest dici, quod fides una est que de preteritis, et presentibus, et futuris est, qua credo Christum esse natum, et ad iudicium uenturum  et esse Deum; nec sunt tres species fidei, fides que est de presenti, et alia de preterito, et tertia de futuro, sed una et eadem. Unde illa diffinitio: Substantia rerum sperandarum, argumentum non apparentium fidei conuenit generaliter. Nam fides qua credimus Christum natum, est substantia rerum sperandarum, quia ea credimus Christum ad iudicium uenturum. Nec conuenit hec diffinitio spei, cum nil suo uocabulo uere et proprie diffiniatur, potest sic diffiniri  : 212 Fides est uoluntaria certitudo absentium infra scientiam et supra opinionem constituta.

 Sciendum autem est quod fides non est de apparentibus, sed tantum de non apparentibus. Unde  apparentia non habent fidem, sed agnitionem. Dicit enim Augustinus  : Illud ueraciter dicitur credi, quod non potest uideri. Quod enim uideri potest, iam credi non potest. Thomas aliud uidit, et aliud credidit. Hominem uidit et Deum confessus est dicens: Deus meus et Dominus meus . Sed quod fides tantum de non apparentibus sit, uidetur esse falsum, habetur enim in Euangelio: Et nunc dixi uobis, priusquam fiat, ut, cum factum fuerit, credatis . Ergo Dominus uolebat ut discipuli crederent apparentia. Ergo fides est de apparentibus. Ad hoc dicendum quod preter illas acceptiones quas assignauimus in hoc nomine fides, est alia que dicitur credulitas, secundum quam nos dicimus credere ea que uidemus, et audimus, et  credere oculis nostris, sed hac fide non meremur. Non est enim meritoria, nec illa informamur, sed ex rebus extrinsecus aduenientibus intrinsecus certificamur. Est iterum alia fides, que improprie dicitur fides, sed potius deberet dici res fidei, siue merces fidei, de qua dicit Apostolus: Tendentes de fide in fidem, de fide enigmatica ad fidem comprehensiuam. Hanc autem fidem ita describit Augustinus, dicens  : Est fides rerum, quando non  uerbis ipsis, sed presentibus rebus creditur, quod erit quando per speciem se contemplandam sanctis prestabit Dei sapientia. Ex his uerbis patet quod ista fides magis dicenda est certitudo, quam fides. Hec erit in patria, hec est fides comprehensiua, non enigmatica.

 Item uidetur quod fides sit de apparentibus, Petrus enim uidit Christi passionem, et eam credidit, et ceteros articulos fidei. Ergo credidit quod uidit. Ergo non meruit. Item, Thomas noluit credere, donec uidit cicatrices. Ergo fidei ipsius humana ratio prebuit experimentum. Ad hoc dicimus quia et Petrus et Thomas credendo meruit. Petrus uidit hominem pati et mori, sed credidit ipsum esse Deum quod non uidebat, et in hoc meruit.  Thomas carnem uidit, sed Deum sub carne latentem credidit, et ita  aliud uidit et aliud credidit. Quod dicitur  . Fides non habet meritum cui humana ratio prebet experimentum; sic intellige, id est non meretur homo qui non uult credere, nisi quod ei ab homine probatur.

Item probatur quod fides est de his que sciuntur; dicit enim Augustinus  : Nihil est certius fide. Ergo fides est de certis: sed ea que sunt certa, sciuntur. Ergo fides est de his que sciuntur. Item, uidetur quod fides est de cognitis: dicit enim Augustinus  : Quedam sunt que non intelliguntur nisi credantur, et quedam sunt que non creduntur nisi intelligantur. Nemo enim credit  Deum nisi intelligat, cum fides habeatur ex auditu predicationis. Ecce aperte dicit quod quedam non creduntur nisi intelligantur, et ita nisi sciantur. Ergo fides est de his que sciuntur. Item probatur quod est de incognitis: de nemine desperandum est; iste sperat illum esse saluandum; sed ille non saluabitur. Ponatur ita: ergo iste sperat falsum. Et quidquid subest spei, subest fidei. Ergo iste credit saluandum qui non est saluandus. Ergo credit falsum.

Ad duas primas rationes dicimus quod est scientia enigmatica et est scientia comprehensiua. uerum est autem quod fides est de his que sciuntur enigmatice, et in patria scientur comprehensiue. Cum ergo dicit: Nil est certius fide, sic intelligendum  est, id est nulla certitudo preponenda est certitudini fidei, id est si pro aliquo esset moriendum, potius pro fide quam pro alio, et licet tanta sit certitudo, tamen licet nobis dubitare de articulis fidei, et inquirere et disputare. Non dico quod dubitemus an ueri sint articuli fidei; sed de modo natiuitatis, de modo passionis et resurrectionis dubitare et disputare nobis licet. Unde Augustinus: De credendis nulla infidelitate dubitemus, de intelligendis  nulla temeritate amrmemus. Similiter, cum postea dicitur: Quedam sunt que non creduntur, nisi intelligantur, id est sciantur, intellige enigmatice; nec est 213 sperandum simpliciter istum esse saluandum, nec aliquem alium, nisi sub tali determinatione: Si usque in finem in bono perseuerauerit, sicut iste laicus: si sacerdos ostendat purum panem pro corpore Christi, putans hoc esse corpus Christi, et admonens eum ut credat hoc esse corpus Christi, non debet simpliciter credere hoc esse corpus Christi, nisi subintellecta hac latenti determinatione: Si scilicet consecratio facta est secundum instituta Christi et Ecclesie.

 Queritur autem post predicta in quo differamus ab antiquis in fide. uidetur autem nulla  esse differentia. Dicit enim Augustinus  : Eadem fides saluat antiquos pusillos cum modernis. Ipsi tamen crediderunt Christum nasciturum; et nos natum passiuum, et nos passum fuisse Christum, resurrecturum, et nos resurrexisse, et nos cum ipsis uenturum ad iudicium. Ecce dicit quod eadem est fides illorum et modernorum. Dicit autem auctoritas, quod qui precedebant, et qui sequebantur clamabant: Hosanna , et ita eadem fides antiquorum et modernorum. Sed uidetur amplior esse modernorum, quam antiquorum.  Plura enim cognouit Moyses doctor legis quam Abraham, et Dauid plura quam Moyses. Unde ipse ait: Super senes intellexi. ; et  Apostoli plura cognouerunt quam prophete; et ita quanto moderniores, tanto magis cognouerunt de Deo, sed qui magis cognoscit magis credit. Hoc habet auctoritas  ; ergo moderni ampliorem habent fidem quam antiqui.  Ad hoc dicunt quidam, quod antiqui quatuor tenebantur credere, scilicet natiuitatem Christi, passionem, resurrectionem, aduentum ad iudicium.  Et ista quidem credebant distincte ut enumerata sunt, ut Abraham, Isaac, Iacob. Alii uero simpliciores credebant ista sub uelamine, fidem habentes uelatam, sicut est etiam hodie; quia quidam bestiales homines sunt, qui non sciunt distinguere articulos fidei, nec etiam nominare, qui tamen saluantur in fide maiorum Ecclesie. Unde Iob: Boues arabant,  et asine pascebantur ; per boues  , maiores; per asinas simplices intelligens.

Alii autem dicunt quod antiqui tantum duos articulos credebant, scilicet natiuitatem et aduentum ad iudicium, quod uolunt habere ex Ioanne, qui predicans misit ad Dominum, querens: Tu es qui uenturus es, an alium exspectamus?   Esne moriturus et ad infernum descensurus?  Si autem teneretur scire et non sciret, ergo non esset perfectus. Sed legitur quod nullus perfectior. Ergo non tenebatur aliquis credere illa quatuor, sed tantum duo.  Ad quod respondent illi qui sunt in prima opinione, quod Ioannes non quesiuit quia ignoraret, sed propter compassionem: compatiebatur enim Domino, uel forte de modo mortis et resurrectionis dubitabat  . Non enim putabat quod tam uiliter dignaretur pati, percuti, conspui, felle potari. Sicut Petrus cum dixit: Absit a te!  etc., et dixit ei Dominus: uade retro, Satana , non dubitabat de morte, sed de modo mortis. Utraque tamen dictarum opinionum est probabilis. Quod autem dicitur: Quanto magis aliquis cognoscit, tanto magis credit; per  cognitionem: dicitur enim fides magna per cognitionem, et magna per deuotionem. Fides mulieris euangeliste magna erat deuotione non cognitione; fides Petri, quando negauit, magna erat cognitione et non deuotione. Amplior ergo fides habetur a modernis quam ab antiquis cognitione, quia predicatum est eis Euangelium, et etiam debet esse deuotione maior, quia plenius gratuita data sunt eis quam antiquis.

Item in Leuitico legitur, quod si quis fuerit leprosus, offerat sextarium olei, ibi dicit: Si quid defuerit sextario, non est sextarius ; sic, si quid defuerit fidei non est fides, sed est fides initians, proficiens, perfecta. Ergo fides initians,  cum ei aliquid desit, non est fides. Sciendum est fidei triplicem esse perfectionem: est perfectio in comprehensione, in intelligentia, in feruore siue constantia. Si quid ergo defuerit, quod necessarium sit comprehendi de articulis, non est plena fides.



214 CAPUT XXII. De spe.

 Spes est exspectatio future beatitudinis proueniens ex gratia et meritis precedentibus.  Sed si merita precedunt spem et merita non sint sine caritate; ergo motus caritatis precedit motum spei; sed dictum est supra, quod motus fidei precedit motum spei et motum caritatis, et quod motus spei precedit motum caritatis. Ideo intelligendum  est merita non precedere spem, sed id quod speratur, sicut merita nostra precedunt non ipsam spem, sed id quod speratur, id est uitam eternam. Circa spem autem non multa inueniuntur indice  digna. Istud tamen non est pretermittendum quod nemo est adeo perfectus, qui debeat sperare simpliciter se esse saluandum, nisi sic: Si in caritate decesserit, et nemo adeo obstinatus  qui non debeat sperare se esse saluandum si in caritate decesserit. Nemo enim adeo perfectus qui non possit cadere, uel malus qui non possit surgere, dum est in uia.



CAPUT XXIII. De caritate. Primo de modo et ordine caritatis, ubi plura tractantur dubitabilia.

 De caritate subsequenter agendum est. Primo ergo tractandum est de modo et ordine caritatis; secundo de paritate et imparitate, tertio de perfectione et imperfectione, quarto utrum caritas semel habita amittatur. Hec autem omnia lucidiora erunt dicto quid sit Christus  . Charitas ergo est dilectio Dei propter ipsum et proximi propter Deum. Modus autem caritatis ex  hoc precepto manifeste perpenditur: Diliges Dominum Deum tuum ex toto corde tuo, et ex tota anima tua, et ex tota mente tua .  Diligendus est enim Deus ex toto corde, id est toto intellectu; ex tota anima, id est tota uoluntate; ex tota mente, id est tota memoria. Sed patet cuicunque quod hoc preceptum non potest adimpleri in uia. Non enim potest homo omnes motus ad Deum dirigere. Sunt enim multi ex carnis concupiscentia, multi potius ad malum quam ad bonum finem tendentes. Sed poterit hoc preceptum impleri in patria; ibi enim erit perfectio.  Ideo dicendum quod hoc mandatum datum est a Deo non secundum perfectionem patrie. Sic enim non posset impleri in uia, sed secundum perfectionem  uie, ut scilicet impleatur prout potest impleri in uia, et est ita exponendum et intelligendum secundum perfectionem uie: Diliges Dominum Deum tuum, etc., id est motum caritatis prepones omni alii motui. Cum enim multi surgant motus in animo, motus caritatis omnibus est preponendus, et ita hoc preceptum in uia potest obseruari. uel ita: Diliges Dominum Deum tuum ex toto corde tuo, id est non ficto. uel sic: Diliges Deum tuum, etc., id est, in presenti nil contra Deum: in futuro nil preter Deum. Secundum autem perfectionem patrie aliter exponendum est sic: Diliges Dominum Deum tuum ex, etc., id est intellectu, sine errore; tota anima, id est uoluntate, sine contrarietate, tota  mente, id est memoria, sine labore. Item aliter: Diliges Dominum Deum tuum, etc., id est, omnes motus tui erunt spirituales in patria. Scilicet cum hic tam carnales quam spirituales habeantur. Item sic: Diliges Dominum Deum tuum, etc., id est omnes motus animi tui erunt de Deo ad Deum, quod non est in uia. Quidam enim nostrorum motuum sunt de Deo, sed non ad Deum, ut si blasphemamus. Quidam ad Deum et non de Deo, ut  quando compatimur proximo. Quidam nec ad Deum, nec de Deo, ut quando mouemur ad adulterium. Quidam et de Deo et ad Deum, ut quando ipsum perfecte diligimus, et hic erit in patria. Ibi enim omnes motus nostri erunt de Deo et ad Deum.

 Modus autem dilectionis proximi, hic est: Proximum debemus diligere 215 ut nos, quia nos propter Deum et ipsum propter Deum debemus diligere, et bonum quod est in ipso et bonum quod est in nobis.  Cum autem proximus ad minus quadrupliciter dicatur   : Hic proximus dicitur omnis homo, quia nullus homo est cui non sit impendenda misericordia, et non solum hominem hic comprehendimus per proximum, sed etiam angelum  , quia iuste proximus noster dicitur, et nos custodit et nobis ministrat. Comprehendimus etiam hic Christum secundum quod homo, quia, secundum quod est homo, magis est a nobis diligendus quam nos ipsi, id est ad maius et forte maiori affectu. Utrum autem magis sit diligendus Deus, quam Deus et proximus simul, dubium est, uel tantum, uel minus: et uidetur quidem incongrue dictum, quia non est diligendus proximus, nisi propter Deum.

 Ordo autem hic est. Primo diligendus est  Deus qui supra nos est; secundo nos debemus diligere; tertio quod iuxta nos est, id est proximum; quarto quod sub nobis est, id est carnem nostram, et Deum maiori affectu quam nos; et maiori nos quam proximum; et maiori proximum quam carnem.  Si quis autem carnem suam cruciet, non ideo carnem suam odio habet, sed eius lasciuiam et superbiam.

Sciendum est etiam quod quandoque diligere Deum, et diligere proximum dicuntur duo precepta, quandoque unum. Duo propter diuersum modum diligendi, quia Deum propter se, proximum propter Deum diligere debemus et magis Deum quam proximum: unum dicitur propter identitatem caritatis qua et Deum et proximum diligimus.

  Solet autem queri utrum magis debeamus diligere unum proximum quam alium? Ad quod quidam dicuntur quod non maiori affectu, sed maiori effectu debemus unum diligere quam alium, ut proximis cognatione magis tenemur prouidere. Quod autem pari affectu, id est dilectione sint omnes homines diligendi probant sic: Nullus diligendus est nisi  propter Deum, nec in homine aliquid diligendum est nisi propter Deum. Ergo omnes homines pari affectu sunt diligendi. Idem ostendunt auctoritate Augustini qui dicit  : Omnibus pari dilectione optanda est uita, licet non omnibus possint exhiberi dilectionis officia. Sed eis uidetur Ambrosius obuiare ordinem caritatis exponens  : Primo diligendus est Deus, postea nos, postea parentes, deinde filii; deinde domestici, qui, si sint boni malis filiis sunt preferendi, demum inimicus, quoniam non preciperis diligere tota uirtute ut Deum, nec sicut te, et proximum, sed sufficiat inimicum diligere, et odio non habere  . Ecce aperte dicit hic Ambrosius, quod maiori affectu diligere quosdam debemus quam alios. Ideo dicunt quidam, quod  nec omnes pari affectu, nec omnes pari effectu diligendi sunt, sed quidam maiori, quidam minori affectu et effectu diligendi sunt. Auctoritatem Augustini sic soluunt: Omnibus pari dilectione optanda est, etc., id est par premium, par corona omnibus optanda est; et ita referunt paritatem non ad affectum, uel effectum, sed ad premium. Tantam enim coronam debemus optare isti quantam illi, et econtrario.

 Queritur autem uerumne sit illud quod positum est in auctoritate Ambrosii, quod scilicet boni domestici preponendi sint malis filiis? uidetur enim quod magis sint diligendi, quia nemo debet aliquem diligere nisi propter Deum, nec [f. aut] bonum quod in eo est; sed multa bona sunt in isto domestico,  et pauca in huius filio. Ergo iste magis debet diligere istum domesticum quam suum filium. Item habet auctoritas  : Sanctiores sunt copule mentium quam corporum, sed iste coniunctus est huic domestico copula mentis, et nulla coniunctus est filio suo; et preterea multa gratuita diligenda sunt in hoc domestico, et nulla in suo filio. Ergo magis debet diligere istum domesticum, quam eius 216 filium.  Magister meus in hac parte spiritualiter sentiens, quod et ipse facit et alios non tantum docere, sed et facere docuit, asserens, quod interiori dilectione magis diligendi sunt domestici boni quam filii mali. Nam maiori affectu debeo illos diligere quam istos, et maius premium optare propter sanctitatem religionis. Exteriori tamen dilectione  magis teneor prouidere meis filiis et ceteris consanguineis meis, etiamsi pessimi sint, quam domesticis bonis, si et isti et illi indigeant, nec tamen consanguineis debeo ad superfluitatem temporalia ministrare, sed tantum ut sufficiat necessariis corporis, ne si nimiam eis abundantiam ministrauero ex qua deteriores fiant, uidear eos in errore fouere, et ita sim auctor malitie eorum. Bonis autem omnia  mea exponere debeo. Aliis uidetur quod et quantum ad effectum, et quantum ad affectum, malum filium meum plus teneor diligere quam extraneum, licet ille optimus sit. Si quis dicat quod plus teneor diligere propter multa bona que in eo sunt, quam meum filium in quo nulla sunt bona, eadem ratione magis teneor diligere illum quam me.

Queritur autem quomodo intelligendum sit quod postea positum est in auctoritate  , hoc scilicet: Inimicos sufficiat diligere et odio non habere. Superius enim dictum est quod debes diligere proximum sicut teipsum; sed omnis homo proximus est, ergo omnem hominem debeo diligere sicut me. Ergo et inimicum sicut me. Ad hoc dicendum quod inimicum debes diligere sicut te, ut sicut notet similitudinem  non quantitatem. Ut enim notaret Ambrosius quod non tantum diligendus esset inimicus quantum proximus, ultimo posuit inimicorum dilectionem.

Item queritur utrum aliquis possit magis diligere quod minus diligendum est, uel minus diligere quod magis diligendum est ex caritate: quod uidetur posse probari sic: Iste diligit patrem quantumcunque debet; diligit etiam illum extraneum quantumcunque debet, et etiam plus quam teneatur illum diligere, quia intantum diligit eum, quod amor quem habet erga illum transcendit amorem istius erga patrem; et hoc facit ex caritate: ergo diligit magis ex caritate quod minus diligendum est. Certum est enim quod plus diligendus est pater bonus  quam extraneus. At dicet aliquis hoc esse impossibile quod positum est: quod tamen potest probari sic: Posito quod iste ex caritate neminem diligat quantum patrem, iste alio motu caritatis mouetur ad diligendum patrem, alio ad diligendum istum extraneum, et iste est minor illo. Nunquid non potest crescere ille minor motus quo mouemur ad diligendum extraneum, ut parificetur illi motui quo mouetur ad diligendum patrem, uel etiam ut excedat eum: quod si est, iam constat quod ipse ex caritate plus diligit extraneum quam patrem etiam bonum. Si uero dicatur minor motus non posse crescere sine superiori, difficile est assignare rationem quare. Econtrario iste magis diligit quod minus  diligendum est. Ergo inordinatam habet caritatem. Item, ordo caritatis est ut primo loco diligatur amicus et post inimicus. Ergo nemo potest equaliter diligere amicum et inimicum, obseruato ordine caritatis.

Ideo dicunt quidam quod, cum sint quatuor motus caritatis, primus in Deum, secundus in meipsum, tertius in amicum, quartus in inimicum, quintus etiam potest assignari in propriam carnem;  et etiam inter amicos distinctio multiplex potest adhiberi, et non potest motus dilectionis erga inimicum, qui est inferior, crescere, quin crescat quilibet superior motus et ille qui est in amicum, et ille qui est in me, et ille qui est in Deum. Si enim posset crescere iste, illis non crescentibus, in tantum posset iste crescere ut adequaretur secundo, et ita tantum diligeretur inimicus quantum amicus; imo ut excederet secundum et adequaretur tertio, ut tantum diligerem inimicum quantum me, imo ut etiam quarto, ut tantum diligerem 217 inimicum quantum Deum. Quod constat esse falsum, quia sic periret ordo caritatis. Aliis tamen uidetur quod possit iste plus diligere inimicum quam amicum ex caritate, et etiam plus quam patrem, et ideo non  peccat, sed supererogat in dilectione inimici. Sicut paupercula mulier plus diligit Deum quam episcopus; non tamen episcopus peccat quia diligit quantum sufficit, sed mulier supererogat cui sufficeret multo minor dilectio. Nemo tamen potest magis diligere proximum quam Deum, et non peccare, quia motus dilectionis Dei omnes alios excedit et illi nullus est comparabilis.

Item, potest queri an motus dilectionis quem habet, perfectus erga proximum possit esse tantus quantus est motus dilectionis quem habet imperfectus erga Deum. Quod uidetur. Multi sunt imperfecti qui non traderent animam pro Christo, imo potius fugerent, si uentum esset ad discrimen. Econtrario  multi sunt perfecti qui tantum diligunt proximum quod pro eo traderent animam. Ergo intensior uidetur motus istius erga proximum quam illius erga Deum. Econtrario non uidetur hoc posse stare, quia quicunque Deum diligit siue perfectus, siue imperfectus, plus diligit eum quam se, et nemo adeo perfectus est qui plus diligat proximum quam se. Ergo magis diligit quilibet imperfectus Deum quam aliquis perfectus proximum.

Item, potest queri, an motus naturalis quo aliquis diligit amicum suum naturaliter possit equari illi motui quo aliquis diligit proximum ex caritate. Et forte potest ei equari in quantitate, si non in dignitate. Queritur etiam cum iste moueatur ad diligendum amicum propter beneficia sibi collata, et  propter Deum, utrum moueat uno motu, an diuersis motibus, et utrum moueatur aliquis ex hoc quod diligit creaturam naturali dilectione quia nobis placet, quod creatura Dei est; et etiam propter Deum hoc facimus, quia creaturam Dei eam scimus esse; sic enim diligimus creaturam que est diabolus. Que omnia quia nondum sunt trita adhuc sub iudicio relinquimus. Illud potius querendum an uirtutes diligamus caritate. Quod si est, ergo ad id ad quod nos: quod uerum est, non tamen ut ipse fruatur Deo, sed ut per eas illi qui habent eas.

 Item, dicit Augustinus  : Non est tante multitudinis inimicos diligere, quantum credimus exaudiri Dominica Oratione dicendo: Dimitte nobis debita nostra . Ergo plures exaudiuntur Dominica Oratione quam diligant inimicos. Ergo aliquis exauditur Dominica Oratione qui non diligit inimicos, ergo qui non diligit proximum. Ergo aliquis exauditur Dominica Oratione qui non adimplet hoc preceptum; Diliges proximum tuum sicut teipsum . Ad quod dicimus quod cum dicimus, Multi exaudiuntur Dominica Oratione qui non diligunt inimicos  , uerum est exteriori effectu et beneficio, quia non quicunque exauditur Dominica Oratione diligit proximum exteriori effectu, sed necesse est ut eum diligat interiori  affectu.

Item, queritur utrum omnis homo teneatur diligere Deum quantum potest. Si dicas quod nullus, ergo, cum omnis homo teneatur diligere Deum, omnis tenetur diligere eum ad mensuram; ergo, si aliquis eum magis uel minus diligat quam exigat certa meta, transgressor est. Si uero dicas quod aliquis homo tenetur Deum diligere quantumcunque potest, eadem ratione quilibet. Ergo quilibet homo tenetur Deum diligere quantumcunque ipse potest; sed nullus diligit quantumcunque ipse potest, ergo omnis homo transgressor est. Ad quod dicimus quod nullus homo tenetur Deum diligere quantumcunque ipse potest eum diligere, quia eius dilectio in infinitum potest crescere. Quod ergo dicit:  Omnis homo tenetur Deum diligere, et nullus quantumcunque potest, ergo ad mensuram. Fallacia. Omnis homo uult scire, et nullus uult tantum scire quin possit magis scire, ergo aliquis uult scire ad mensuram. Item, omnis homo tenetur diligere perfecte, uel imperfecte. Nullus tenetur diligere imperfecte, ergo omnis tenetur diligere perfecte. Fallacia. 218 Uterque istorum scit hoc uel illud esse uerum, astra esse paria, astra esse imparia; neuter scit hoc esse uerum astra esse paria, ergo uterque scit illud esse uerum, astra esse imparia.

 Queritur etiam utrum aliquis magis mereatur motu quo diligit amicum, quam motu quo diligit inimicum, uel econtrario. Sed hec questio perplexa  est. Si enim fiat comparatio inter motum quo iste diligit amicum tantum et quo ipse diligit et amicum et inimicum, non est comparatio. Nam ille quo ipse diligit amicum tantum non est bonus. Nemo enim tantum amicum debet diligere. Sed ita proponatur questio: utrum aliquis magis mereatur diligendo amicum quam inimicum, uel econtrario. Ubi maior est lucta, ibi maior est corona; sed maior est lucta in dilectione inimici quam amici, ergo maior corona. Ergo magis meretur in dilectione inimici quam amici: quod probatur falsum esse. Nam iste maiori caritate diligit amicum  quam inimicum, et intensiori motu, ergo magis meretur diligendo amicum quam inimicum. Ad quod dicimus quod ubi magis intenditur caritas ibi maius est meritum. uel probabiliter dici potest, quod omnis homo magis meretur diligendo amicum quam inimicum, quia nullus potest diligere inimicum intensiori motu quam amicum. Quod autem dicitur, Ubi est maior lucta, maior est corona, non est dictum uniuersaliter.

Item, iste tenetur diligere omnem proximum, et similiter quilibet homo; ergo omnis homo tenetur diligere omnem hominem, ergo notum et ignotum: ergo iste tenetur diligere hominem quem nunquam uidit, nunquam cognouit. Ad quod dicendum quia uere tenetur diligere dilectione generali omnem hominem  notum et ignotum: est enim generalis dilectio et specialis, sicut est generalis confessio et specialis. Item, iste diligit Deum toto corde et proximum toto corde, ergo magis hunc quam illum. Fallacia. Et Petrus, et Linus habet summum bonum, ergo Petrus non habet maius quam Linus. uel, iste pugnat aduersus illum, et pugnabit totis uiribus, ergo non fortius quam nunc: quod est falsum, quia tum erit fortior.

Queritur iterum utrum aliquis magis debeat diligere animam proximi quam carnem Christi: quod uolunt ita probare, quia, ut dicit Augustinus  , Nil maius est quam frui uisione Dei. Sed iste diligit animam proximi ut fruatur uisione Dei, ergo magis debet diligere animam proximi quam carnem  Christi; sed in contrarium, caro Christi uiuificatrix est animarum, et nullus potest habere salutem nisi per carnem Christi; ergo magis diligenda est caro Christi. Preterea ipsa unita est uerbo Dei, quo munere nil maius est, ergo ipsa magis diligenda est quam anima proximi. Propterea tradunt quidam plus esse diligendam carnem Christi quam animam proximi, et maiori affectu et ad maius.

Queritur iterum utrum aliquis magis debeat carnem suam quam animam proximi diligere. Quod uidetur sic, quia animam suam magis tenetur diligere quam animam proximi, ut fruatur scilicet uisione Dei: sed animam suam non potest diligere, quin diligat carnem ut glorificetur. Non enim potest  anima frui uita eterna  , quin habitura sit corpus glorificatum: ergo magis tenetur diligere carnem suam quam animam proximi. Sed uidetur contrarium quia debet diligere animam proximi ut fruatur uisione Dei, et caro sua non potest frui uisione Dei: ergo magis debet diligere animam proximi sui quam carnem suam. Ad quod dicimus quod magis debet diligere animam proximi sui, id est ad maius, quia ad fruitionem uisionis Dei; uel magis animam proximi quam carnem propriam, quia, si uentum  fuerit ad discrimen, quod uel animam proximi necesse sit periclitari in fide uel carnem propriam in afflictione, potius debeo carnem meam morti exponere quam ipse labatur in fide. Nam salutem anime ipsius debeo preponere saluti corporis temporali  . Hoc tamen non nisi de perfectis est uerum. Sciendum quod in alio sensu uere dicitur quod magis debeo diligere carnem propriam quam animam 219 proximi, id est maiori affectu. Nam magis debeo optare glorificationem carnis mee, quam beatitudinem anime proximi, et ad hoc magis debeo laborare.

Item  : Infra Deum nil maius est mente humana, ergo preter Deum nil magis diligendum est mente humana: ergo caro Christi non est magis  diligenda quam mens humana: quod non est uerum. Ideo sic est exponenda illa auctoritas: Infra Deum, etc., id est nullus usus alicuius creature, maior est uel melior, quam usus humane mentis; eius enim usus est Deum contemplari; et cogitationes ad ipsum dirigere. uel sic est exponenda: Infra Deum, etc., id est mente Christi que humana est nil maius est infra Deum.

Item, uoluntas Dei non potest esse meritum isti ad uitam eternam: sed eius uoluntas potest esse ei meritum ad uitam eternam, ergo iste magis debet diligere uoluntatem suam quam uoluntatem Dei. Fallacia. Anima istius non potest esse meritum uite eterne isti, sed opera eius possunt ei esse meritum ad uitam eternam, ergo iste magis debet diligere  opera sua quam animam suam.

Item, quod magis bonum est, magis est glorificandum quam illud quod minus est bonum; sed potentia Dei, que est ipse Deus, maius bonum est quam crux Christi. Ergo magis est glorificanda potentia Dei quam crux Christi; ergo Apostolus inordinatam habuit caritatem dicens: Mihi absit gloriari nisi in cruce Domini nostri Iesu Christi . Ad quod dicendum quod magis est glorificanda potentia Dei quam crux Christi. Sed hoc dixit Apostolus tempore illo quo crux Christi maximum erat scandalum Iudeis, et stultitia et derisio gentibus, ut magis crucem exaltaret, et magis eos argueret. uel sic expone: Mihi absit gloriari nisi in cruce Domini  nostri, id est nisi in operibus que ipse pro nobis fecit patiendo in cruce; quod totum fuit ex misericordia et bonitate, que est eadem cum potentia.

Item, diligendus est Deus quia est Deus, et diligendus est, quia homo, ergo magis diligendus est quia est Deus et homo, quam quia Deus. Item, habes in Canticis super illum locum: Qualis est dilectus tuus ex dilecto , Filius a Patre. Ex qua parte magis debet diligi quam timeri. Item, Miserationes Dei sunt super omnia opera eius .  ergo ipse magis est misericors quam iustus: sed propter misericordiam est diligendus, propter iustitiam est timendus; ergo est magis diligendus quam timendus. Sed in contrarium sic. Hec nomina dicta de Deo essentiam significant, et illa non comparatur quia non intenditur aut remittitur, ergo non dicuntur de ea magis uel minus. Item, quia est Deus est diligendus, quia est Deus est timendus, ergo non est magis diligendus quam timendus. Item, quia est misericors est diligendus, quia est iustus est timendus, non magis misericors quam iustus, ergo non est magis diligendus quam timendus. uel ita: Aeque iustus est et misericors; ergo eque diligendus et timendus Sciendum ergo est quod ista nomina dicta de Deo essentiam  diuinam predicant, et quosdam effectus in creaturis notant, sicut dictum est de his nominibus Iustus, misericors. Cum enim dicitur Deus est diligendus probatur dignitas qua est dignus Deus diligi que est diuina essentia: preterea subinnuuntur quidam effectus in creaturis quod tenentur eum diligere. Similiter cum dicitur Deus est timendus, ponitur eadem dignitas et subinnuitur alius effectus. Ergo si secundum principalem significationem eis adiiciatur magis aut minus, incongrua est locutio, Deus est magis diligendus quam timendus. Si uero ad effectus creaturarum referatur comparatio, uerum est quod pro quibusdam magis tenemur diligere, pro aliis magis timere, sicut dictum est de misericordia et iustitia. Cum uero addito ablatiuo dicitur, Deus  est magis diligendus a nobis quam timendus, non ponitur ibi aliquid de Deo, sicut nec cum dico, Deus est Creator. Sed hic est sensus, id est dignum est ut nos Deum diligamus. Nec est mirum si de Deo fiat sermo, et per subinnuationem non Deo, sed creature aliquid attribuatur; sicut 220 cum dicitur Deus est creator, id est Deo uolente res de non esse prodierunt ad esse.

Si uero queratur, utrum a nobis sit magis diligendus quam timendus? Dicimus quia ita est. Motus enim dilectionis in nobis erga Deum omnes alios motus superare debet, et pro quibusdam magis est diligendus a nobis quam pro aliis, quia pro operibus recreationis magis quam pro operibus creationis,  sic forte magis tenemur eum diligere, quia pro nobis passus, quam quia Deus: sed non tenemur magis diligere, imo tenemur magis diligere quia Deus, quam quia passus. Nam iste motus omnes excedere debet, et ita patet quia magis tenemur eum diligere quia Deus et homo, quam quia Deus; sed non magis diligere. Si ergo queritur an magis sit diligendus quia Deus et homo, quam quia Deus, si essentia diuina predicetur, incongrue dicitur. Si ad effectus referas, uerum est, quia magis tenemur diligere quia est Mediator, quam quia Creator, sed non tenemur magis diligere. Fallacia. Deus est magnus  quia est Deus, et est magnus quia est homo, ergo est maior quia est Deus et homo, quam quia Deus. Aliorum solutiones ex predictis patent. Item, cum Deus diligendus sit quia creauit mundum, et longe incomparabiliter maius fuit generare Filium, longe amplius diligendus est quia genuit Filium, ut uidetur, et exhibenda ei uidetur latria quia Pater et eadem quia Deus; et multa alia inquiri possunt, que quia inusitata sunt, sub silentio sunt transeunda. Istud tamen non est pretermittendum quin motus erga Deum superet etiam illum qui est erga ipsum hominem. Nam quidquid boni nobis exhibuit in humanitate, totum fecit ex deitatis bonitate, et omnes alii motus ad motum deitatis referuntur, ex qua est omne bonum.

 Sicut ad ordinem dilectionis pertinet inquirere quid primo loco, et quid secundo loco sit diligendum, ita ad eumdem ordinem pertinere uidetur inquirere ex quo magis uel ex quo minus teneamur diligere. Unde et post illam questionem hec tractanda est. Et cum sint tria genera bonorum, teste Augustino  , maxima, et media, et minima, queritur an pro omnibus diligendus sit Deus: quod uidetur, quia ut dictum est supra, pro temporalibus, que minima sunt, seruiendum est Deo, ergo pro temporalibus est diligendus. Item, angeli antequam collata essent eis gratuita, tenebantur Deum diligere, et ipsi non habebant nisi naturalia, ergo pro naturalibus tenebantur Deum diligere naturali dilectione. Quod inde etiam cognoscitur quod secundum  differentiam perspicacitatis naturalium data sunt eis gratuita. Item  , in Euangelio habetur de homine peregre proficiscente, quod tradidit seruis suis bona sua, et unicuique secundum propriam uirtutem , scilicet naturalia; et ita secundum differentiam naturalium magis tenebatur quisque diligere uel minus. Sed contra sic: Iste pro naturalibus tenetur diligere Deum, et non nisi propter Deum, ergo pro naturalibus tenetur diligere Deum ad fruendum illo; quod etiam uidetur ex illa auctoritate: Homo factus est ut Deum cognosceret, cognitum diligeret, dilecto frueretur. Item, quilibet pro naturalibus Deum diligere tenetur; ergo quanto meliora habet naturalia, tanto magis tenetur Deum  diligere; ergo si quis habet meliora naturalia alio, habens parem caritatem, magis peccat si in aliquo genere peccati peccat, quam ille si in eodem; et ita magis peccat pulchrior quam minus pulcher, diues quam pauper; habens acutum ingenium, quam qui hebes. Quod improbatur, quia cum aliquis pauper est, uel hebetis ingenii, uel aliquid tale patitur, illa pena est illi a Deo inflicta tanquam medicina  , uel ad correctionem, si sit peccator, uel ad conseruationem uirtutum si sit bonus, ut Paulo datus est stimulus Satane; uel ad maiorem coronam ut Iob. Ergo, nisi unum istorum efficiat in illo,  uertit homo medicinam sibi datam ad bonum in malum, et ita ex maiori contemptu peccat, quam ille cui non est apposita medicina, id est diues uel quilibet alius, secundum illud: 221 Curauimus Babylonem et non est sanata . Et illud: uasa figuli probat fornax, et homines iustos tentatio tribulationis , et ita uidetur magis peccare pauper quam diues; hebes, quam ingeniosus.

Propterea distinguunt quidam inter fundamentum dilectionis, et augmentum. Fundamentum expressum est ubi dicitur: Diliges Dominum Deum tuum, etc.  Augmentum notatur ibi: Cui plus committitur plus ab eo exigitur . Ergo quantum ad fundamentum dilectionis omnes eque  tenentur diligere, sed quantum ad augmentum minime. Alii dicunt quod magis tenetur unus diligere quam alius; sed sicut est cultus dulie et cultus latrie, ita est dilectio dulie et dilectio latrie. Dilectione latrie omnes eque tenentur Deum diligere; sed dilectione dulie quidam magis tenetur; et secundum hoc qui meliora habet naturalia magis tenetur diligere dilectione dulie. Qui ita soluunt non soluunt, sed dicunt. Ideo pro regula habendum est, quod qui magis contemnit magis peccat. Sed iterum queritur quis magis contemnit, qui diues, an qui pauper; nam utrinque inducta est ratio: et uerius uidetur quod qui diues, sicut paupertas medicina est per quam homo debet remoueri a peccato, ita et diuitie, unde si duo, scilicet diues et pauper  in eodem genere peccant habentes prius parem caritatem, plus peccat diues quia suauior est medicina diuitie, quam paupertas. Sicut si isti conualeant de eodem morbo, unus propter mordax epithema, alter propter suauem medicinam, plus obnoxius est suo medico iste qui suauiter conualuit, quam qui per asperam medicinam, quia paupertas, licet occasio sit maioris meriti ei cui apponitur medicina, ut dictum est, tamen licet nullum eorum sufficiat, que dicta sunt, non est causa maioris transgressionis. Sicut uides a simili per contrarium: peccat iste infidelis si non diligat filios, non tamen meretur si diligat, sicut iste qui non est mihi obnoxius, sed gratis seruit, magis meretur de me  mihi seruiendo, quam ille obnoxius; non tamen magis transgreditur, uel magis offendit si non seruiat, sicut iste laicus qui multum supererogat diligendo Deum magis meretur, quam iste prelatus qui non tantum diligit, non tamen magis transgreditur si peccat.

Sed et istud suam habet dubitationem que ad hoc pertinere uidetur. Esto enim quod iste laicus diligat plus quam ille prelatus, et tamen ille prelatus diligit prout tenetur, sed iste supererogat. Illud augmentum caritatis, quo iste laicus superat illum prelatum in caritate, maius est et excellentius omnibus donis que collata sunt illi episcopo,  quia nil comparabile est caritate. Ergo maiori dono preditus est iste quam ille; ergo plus exigitur ab isto, ergo iste magis tenetur diligere. Item, auctoritas  : Debitum caritatis quanto amplius soluitur tanto amplius debetur. Iste magis soluit, ergo magis debet diligere quam ille. Item, iste magis diligit quam ille, ergo magis diligitur, ergo magis tenetur diligere. Item, maius donum Spiritus sancti a se repelleret si peccaret, quam ille quia maius habet, ergo maiorem iniuriam faceret Spiritui sancto, ergo magis peccaret iste in aliquo genere peccati, quam ille in eodem, si peccaret. Item, Debitum caritatis quanto amplius soluitur, tanto amplius debetur. Ergo qui magis diligit magis tenetur diligere; ergo quanto magis  diligit tanto minus soluitur a debito caritatis; ergo quanto minus diligit, tanto magis soluitur, et ita quanto minus diligit, tanto minus tenetur; ergo si non diligit non tenetur diligere. Quod falsum est, quia sunt multa alia pro quibus tenetur homo diligere quam pro dilectione, scilicet media et minima bona. Si enim non teneretur homo diligere, si non diligeret, nontransgrederetur quia non diligeret.

Econtrario uero sic obiicitur: Iste prelatus tenetur diligere perfecte, sufficit huic priuato si diligat imperfecte, ergo non tantum non magis tenetur diligere iste quam ille, sed ille tenetur magis diligere. Item, si omnis habens intensiorem caritatem magis tenetur diligere quam qui minus intensam, eo  quod minimum augmentum caritatis omnia alia dona 222 superat, ergo qui habet minimum caritatis magis tenetur diligere, quam qui nil habet; ergo magis transgreditur si peccat, quam qui caritatem non habet; quod ideo falsum est, quia Peccatum quod non per penitentiam diluitur mox sui pondere ad aliud trahit.

Ad hoc dicunt quod tenetur aliquis diligere uel ex precepto, uel ex ratione premii, aut pene, aut collati. Omnes quidem eque tenentur diligere ex precepto; sed unus magis tenetur alio ratione pene, uel ratione premii prout propositum est premium aut pena, aut collata sunt minima. Sed ualde difficile est equilibrare uel penas, uel premia, uel munera, uel contemptus, quia soli Deo hec credimus  nota. Hic ergo pro certo uerum est quod qui magis contemnit magis peccat, sed de contemptu soli Deo iudicare facile credimus. uerum est ergo, quod nullus tenetur magis diligere quam alius, quia si non magis diligeret transgrederetur. Sed aliquis magis tenetur alio, ut dictum est, secundum differentiam premii aut collati, aut pene.

Item, denumeratis duobus quorum unus est perfectus, alius est imperfectus, uterque istorum tenetur abstinere a tanta malitia quantam habet ille homo tertius qui malus est, et perfectus magis tenetur abstinere. Ergo si uterque tantam recipiat malitiam, plus peccat perfectus quam imperfectus.  et ita magis malus est; quod concedunt. Non enim possunt in eodem genere peccati peccare qui minus potest altero.

Sed et iterum obiicitur: Potest enim esse ut iste recipiat aliquam malitiam tantam quantam habet ille, nec maiorem, nec minorem, et tantam potest ille imperfectus recipere, et si non in eodem genere peccati, saltem in diuerso. Cum ergo ipsi possint equalem malitiam in diuersis generibus recipere, aut equaliter tenentur ab ea abstinere, aut perfectus plus tenetur; si non plus tenetur ab ea abstinere, nec plus peccat eam recipiendo quam ille qui nec dignitatem nec perfectionem habet. Ex malitia igitur sola, non ex dignitate uidetur cadere. Si autem plus tenetur ab ea abstinere, et ipsi parem  recipiunt malitiam, ergo plus peccat unus quam alter; si plus peccat, perfectus peior est, ergo maiorem malitiam recipit, ergo non solum habet tantam; imo  cum quod criminale est imperfecto, criminalius, sit perfecto, magis malus efficitur perfectus ex tanta malitia, quam imperfectus ex tanta. Item, uterque istorum recipit tantam malitiam quantam habet ille, nec maiorem nec minorem; uterque fit malus. Ergo ipsi fiunt eque mali. Si enim neget primam, dicet quod impossibile est perfectum et imperfectum equalem malitiam suscipere, sed si ille qui erat perfectus fit magis malus quam ille qui erat imperfectus, ergo maiorem malitiam suscipit.

 Dicunt ergo quidam quod ab omnibus equalibus mortalibus [peccatis] equaliter omnes tenentur abstinere, et quicunque equalem recipiunt malitiam, eque mali sunt, et tamen auctoritas uidetur dicere, quod perfectus ab equalibus peccati plus tenetur abstinere quam imperfectus. Sed diuidunt, plus tenetur; id est pluribus obligatur, uerum est. Si dicatur plus tenetur, id est si tantum peccatum recipiat quantum ille, grauius peccat: falsum est.

Dicunt etiam quod iste qui est perfectus si eque peccauerit cum illo qui nunquam fuit perfectus, contra plura [bona] facit et plurium efficitur reus. Nec tamen plus delinquit. Alioquin posset probari quod quantumcunque minimum peccatum committeret  perfectus, plus peccaret, quam qui nunquam perfectus maximum peccatum committeret. Dicunt etiam quod qui dignitatem habet, si peccet, reus est non tantum peccati quod committit, sed etiam quia contra honorem sue dignitatis facit. Nec tamen plus peccat quam qui idipsum peccatum ita magnum sine dignitate committit, plus tamen punitur ab Ecclesia, que non tam uoluntatem quam opus considerat, sed quod a perfecto plus 223 exigatur abstineri ab uno et eodem peccato, quam imperfecto, et quod idem faciendo grauius delinquat non est dubium, cum quod ueniale est uni, mortale sit alteri. Unde simpliciter dandum quod perfectus tantum tenetur abstinere aliquando ab aliquo peccato, quod minus est qualitate sui, quam imperfectus  ab eo quod maius est qualitate sui, et illud recipiendo tantum peccet, etsi non sit tantum quantum illud aliud peccatum qualitate sui; maius tamen in isto est, et hoc est ex dignitate contempta, ut uere dicatur cadere, non tantum ex magnitudine peccati, uerum etiam ex altitudine dignitatis.

Ex hoc uidetur quod secundum maioritatem et minoritatem interiorum facultatum, scilicet ingenii, memorie, rationis, intellectus debeant possessores eorum in celestia intendere. uidemus tamen multos idiotas magis in spiritualibus proficere et qui in naturalibus preualent non tantam habere gratiam in spiritualibus. Unde quantum illi uidentur supererogatores, tantum isti transgressores.  Item, legitur de patrefamilias qui unicuique dedit talenta ut secundum commissum sibi talentum lucrifaceret. Per que talenta designantur et bona naturalia et exteriores actiones que nobis commisse sunt, ut secundum eas bene operemur, et ita mereamur audire, Euge, serue bone et fidelis, intra in gaudium Domini tui . Tenetur ergo quisque secundum hoc quod plus accepit plus debet operari. Ergo si non plus operatur qui plus accepit, quam qui minus accepit transgreditur. uidemus tamen multos litteratos operari minus quam simplices et obtusos: imo si unusquisque tenetur operari secundum exteriorem actionem, ergo unusquisque tenetur erogare quantumcunque potest pauperibus; retenta sibi sufficientia ad uictum  et uestitum.

Ad hoc dicunt quod Deus non largitur illa dona gratuita secundum illas facultates, sed secundum facultatem illarum facultatum, quam facultatem ipse solus nouit qui peregre profectus est; et debet unusquisque dare quantum potest, sed non quantumcunque potest, quia potest reseruare in meliores usus, ut si uideam aliquem egentem, non adeo tamen quin possit uiuere absque beneficio meo, et habitam pecuniam possum reseruare ad fabricam ecclesie resarciendam, et non erogare: uel ad sustentandum patrem aut matrem, uel ad aliquod bonum opus. Si tamen ita egeat ille ut iam moriatur nisi dedero, absque mora debeo dare siue  perfectus sim siue imperfectus, et etiamsi sit meus inimicus. Item, queritur de illo qui prius gentilis, modo Iudeus, an magis teneatur diligere uel obseruare precepta quam prius, uel magis mereatur hoc faciendo. Ad quod ita: Scriptum erat in cordibus hominum quod postea scriptum est in tabulis lapideis: Honora patrem et matrem . Iste prius obsequebatur precepto nature tantummodo, et nunc precepto nature, et precepto legis, ergo magis meretur quam prius. Item, non magis meretur quam prius, ergo non prodest ei quod factus est Iudeus: Contra sic. Ex tanta caritate honorat patrem et matrem ex quanta prius, non ex maiori uel minori, ergo non magis uel minus meretur quam prius. Eadem obiectio est de duobus quorum  unus obseruat castitatem ex caritate sine uoto, alter cum uoto, et pari caritate; huius qui sine uoto facit, obseruantia magis indebita est quam illius, ergo maiori premio digna, ergo magis meretur iste quam ille, secundum illud: Bona quanto magis sunt indebita tanto gratiora. Econtrario sic: Iste meretur ex tanta caritate, ex quanta ille, et preterea ex uoto, et ipsum uotum meritum est, ergo magis meretur iste quam ille.

Dicendum ergo in predicto casu quod qui habent parem caritatem pariter merentur, licet ex pluribus mereatur modo qui factus est iudeus quam prius existens gentilis, uel monachus qui prius erat secularis, tamen non maius premium meretur, quia non ex intensiori caritate hoc facit. Sicut  tantum meretur qui habet uoluntatem dandi eleemosynam, 224 et non dat quia non habet facultatem, quantum qui habet facultatem, et dat cum habeat ut Zacheus et uidua . Pone autem hunc casum de Iudeo et gentili ante aduentum Christi. Nam aliter nec iste, nec ille caritatm habet, tunc autem poterat habere. Si autem queratur quid prodest ei quod factus est Iudeus uel monachus, dicendum quia propter fragilitatem suam ut securior esset, uoto et religioni se astrinxit; et ita prodest ei non ad maius premium, sed ad tutius uiuendum. Item, Cain interfecit Abel  antequam esset datum in mandatum, Non occides , sed quando interfecit transgressus est hoc mandatum, ergo transgressus est antequam esset  mandatum. Item dicit alibi Augustinus  : Non quia hoc nobis mandatum, tenemur de mandato; sed quia tenebamur de mandato datum est nobis in mandatum. Ergo tenebamur de mandato antequam datum esset mandatum; ergo si mandatum non seruabamus, transgrediebamur mandatum antequam datum esset mandatum. Quod uidetur impossibile. Ad hoc dicendum, quod est mandatum naturale, et mandatum scriptum, et Cain transgressus est mandatum naturale legis antequam datum esset mandatum scriptum. Et ideo dicit Augustinus: Quia tenebamur de mandato, scilicet nature, Datum est nobis in mandatum, scilicet scriptum, quia non ex mandato nature cercebantur praui,  ideo ad maiorem obseruantiam naturale mandatum in scriptum est redactum.

Illud etiam queritur an Deus uno loco uel uno tempore magis sit diligendus quam alio, quod uidetur  , quia institutum est ut tempore Quadragesime et festiuis diebus deuotiores simus et magis Deo seruiamus quam alio tempore, et illam institutionem approbat Deus; ergo eo tempore magis est seruiendum Deo, et magis diligendus est Deus, et ita uno tempore magis tenemur diligere quam alio, et uno loco magis quam alio. Econtra Deus semper eque bonus, et non est diligendus nisi  propter suam bonitatem. Ergo non est magis diligendus uno tempore quam alio. Item, indirecte Deus uno tempore magis est diligendus quam alio; ergo dilectione dulie uel latrie, et ita maiorem caritatem tenetur quilibet habere uno tempore quam alio; ergo si non habet tunc maiorem caritatem, transgreditur. Non ergo quantalibet sufficit ei ad promerendum Deum. Item, sine dubio uidetur dandum quod magis diligendus sit tempore gratie quo seruitur ex amore, quam tempore legis, quando seruiebatur ex timore. Ergo magis diligendus est uno tempore quam alio.

Distinguenda est igitur triplex seruitus. Est enim seruitus debita, que est latrie; et pia, que est operum misericordie, et constituta, que est ex  hominum institutione. Ita enim institutum est ut in regularibus horis laudemus Deum potius quam in aliis, et in Quadragesima deuotiores simus et tempus redimamus. Ergo seruitute constituta teneor magis seruire Deo uno tempore quam alio, quia tempore uesperarum debeo dicere uesperas, quod non alio tempore teneor. Sed seruitute debita, uel pia, nullus tenetur magis seruire Deo uno tempore quam alio, quia si non magis seruiret eo tempore, transgrederetur; cum posset alio tempore magis seruisse et supererogationes fecisse. Sicut nullus tenetur magis diligere Deum quam alius. Sic etiam uno tempore non magis tenetur quilibet diligere Deum et optare sibi uitam eternam quam alio, ut hoc aduerbium magis determinet hoc uerbum tenetur,  non hoc uerbum diligere uel seruire.



CAPUT XXIu. De paritate et imparitate caritatis.

Ut post modum et ordinem caritatis dicatur de paritate et imparitate eiusdem, exigit ordo predicte enumerationis, cum constet quod penes caritatem est omne meritum, secundum illud: Plenitudo 225 legis est caritas . Quod si penes eam est impletio omnium, quomodo non est apud eam plenitudo omnium meritorum? et illud  : Habenti caritatem quid potest deesse? Constat quod penes parem caritatem est par meritum, secundum illud: Dantis calicem aque frigide , et dantis patrimonium par est meritum, quia  par caritas. De uoluntate tamen idem legitur quod penes eam parem est par meritum, quod ostenditur ubi Dominus loquens de uidua ait: Tantum misit paupercula in gazophylacium quantum omnes isti . Super quem locum dicit Beda: Quiadispar facultas, sed par uoluntas, quod exemplo de ueteri Testamento potest induci. Misit Dominus paucos de filiis Isrel duce Phinees, et postea precepit, ut qui missi fuerant tantam portionem prede haberent quantam qui remanserant ; et econtrario, propter parem uoluntatem quam habuerant. Dauid quoque cum insequeretur latrunculos  Amalecitarum quos citra fluuium Besor fatigatos dimisit, et eos cum quibus insecutus est equali distributione prede remunerauit .

Sed contra obiicitur: Penes parem caritatem est par meritum, et penes parem uoluntatem est par meritum, et in pari caritate est dispar uoluntas. Ergo uel in pari caritate est dispar meritum, uel in dispari uoluntate est par meritum: quod necessario accidit si de ista constet, quod in pari caritate sit dispar uoluntas; quod ita ostenditur: Esto enim quod hic sint duo habentes parem caritatem qui mouentur ad idem opus misericordie impendendum huic pauperi; sed alter naturali motu magis ad id mouetur eo quod eius frater sit, certum est quod ille in quo maior est motus naturalis  pronior est ad miserendum, et ita maiorem habet uoluntatem, cum tamen parem habeant caritatem. Et hoc de Christo negare quis potest? Non enim quecunque uoluit pariter uoluit, non enim dixisset: Desiderio desideraui manducare hoc Pascha uobiscum . Baptismo habeo baptizari et quomodo coarctor donec illud impleatur , nisi maiori uirtute  hoc uoluisset quam loqui mulieri Samaritane. Certum est igitur eum aliqua dispariter uoluisse. Constat tamen quod semper parem habuit caritatem, utpote in qua nec proficere potuit, nec deficere. Unde in omnibus pariter sibi meruit. Potest igitur in pari caritate esse dispar uoluntas, et ita par meritum in  dispari uoluntate, si semper in pari caritate par meritum. Quomodo ergo soluitur quod dictum est: In pari uoluntate par meritum? Ad hoc dicunt quod uoluntates dicuntur pares, uel in quantitate uel in bonitate. Possunt ergo in pari caritate esse uoluntates dispariter intense, sed tamen pariter sunt bone. Sed queritur an similiter motus dispariter intensi ex pari caritate sint pariter boni. Sed hoc aliter est quia qui intensior, est simpliciter melior.

Dubium est tamen an ex pari caritate possint esse motus dispariter intensi. Quod ita ostenditur: Esto quod aliqui duo in caritate moueantur ad opus misericordie impendendum pauperi religioso, sed alter familiarius usus est eius conuersatione. Sic  uidetur quod, licet sit par caritas, alter tamen maiori motu caritatis mouetur ad subueniendum ei quam alter, et ita ex pari caritate procedunt motus dispariter meritorii. In quo igitur attendenda est paritas caritatis? Nunquid non in paritate motuum? imo utique. Charitas  enim secundum se nec intenditur, nec remittitur, sed secundum effectum. Non tamen quicunque maiori motu caritatis mouetur ad aliquid quam alius, ad id maiorem habet caritatem quam ille, cum possit ille moueri maiori motu caritatis quam iste ad idem. Facienda est enim quedam collatio omnium  motuum caritatis istius ad omnes motus caritatis, simul illius, ita quod, si sibi ex equo respondeant, parem habere dicantur caritatem. Non est attendenda comparatio unius ad unum, sicut si uelim ostendere duos istos esse pares in diuitiis, omnium simul diuitiarum istius ad diuitias illius, non quarumdam ad quasdam facienda est comparatio, ita et in scientia, non unius ad unam, sed omnium ad omnes 226 ad hoc ut aliquis alio scientior ostendatur.

Sciendum tamen est quod cum penes caritatem sit par meritum, et penes parem uoluntatem similiter, alia est ratio huius dicti, alia illius. Nam ibi, penes, notat causam efficientem, hic auctoritatem quamdam merendi circa uoluntatem, que quidem  sine opere meritoria est. Opus autem nunquam sine uoluntate.

Potest autem mouere quod dictum est si, generaliter intelligatur, scilicet: Penes parem caritatem est par meritum. Esto enim quod hic sunt duo, quorum alter adolescens est quem incitat feruor etatis ad libidinem, et maxima lucta resistit; alter decrepitus est parem habens caritatem, nullas sentiens molestias carnis. Isti duo parem habent caritatem, ergo pari premio sunt digni, quod improbatur, quia Ubi maior lucta, ibi maior corona; sed maiorem luctam sustinet adolescens quam senex, ergo plus meretur. Propter hoc dicimus quod licet in hoc plus mereatur adolescens quam senex, tamen  in alio senex plus meretur quam adolescens. Cum enim parem habeant caritatem, impossibile est quod caritas in eo sit otiosa. Auctoritas uero illa: Ubi maior lucta ibi maior corona, non uniuersaliter intelligenda.

Item, iste uirgo et hic coniugatus parem habent caritatem: huic uirgini debetur fructus centesimus. Ergo et huic coniugato, uel in pari caritate est dispar meritum. Ideo sciendum est quod cum dicitur, coniugatis debetur fructus tricesimus, continentibus sexagesimus et uirginibus centesimus, non ostenditur differentia quantitatis premii secundum differentiam quantitatis meritorum a quibus fiunt denominationes premiorum, cum capiens fructum centesimum interdum minoris sit meriti  capiente fructum tricesimum: sed ab his numeris fiunt denominationes propter significationes eorum ubi alibi determinatur, non propter differentiam quantitatis; uel forte ut ostendatur quod quantum se superant illi numeri in quantitate, tantum et isti status in dignitate. Nam quantum centenarius sexagesimum superat quantitate, tantum et status uirginalis statum continentie in dignitate. Et tamen aliquis de statu uirginum minoris est meriti aliquo de statu continentium. Item, iste prelatus et iste subditus parem habent caritatem, ergo pari premio sunt digni. Sed contra sic: Huic prelato debetur  et aurea et aureola, huic subdito tantum aurea; ergo maius premium debetur huic prelato quam huic subdito.

Item, hic sunt duo parem habentes caritatem unus martyr et alter confessor, isti parem habent caritatem, et parem uoluntatem martyrii, et nullum opus meritorium est nisi ex caritate. Ergo isti pari premio sunt digni propter parem uoluntatem martyrii, ergo martyrium non est opus priuilegiatum. Item, sunt duo quorum unus minorem caritatem habens uitam finiuit martyrio, sed augmentum meriti quod percipit ex martyrio ex equo respondet augmento caritatis quod ille percipit ex caritate; isti duo pari premio sunt digni, ergo pariter  diliguntur; ergo pariter diligunt Deum; ergo parem habent caritatem. uel ita: Unus istorum magis diligit, ergo magis diligitur, ergo maiori premio dignus, ergo maiori remuneratur, aut cum eo iniuste agitur. Item, esto quod augmentum meriti quod alter percipit ex opere priuilegiato excedat augmentum quod alter percipit ex maiori caritate, ille qui maiorem habet caritatem minoris est meriti, ergo qui minus diligit Deum magis diligitur a Deo. Item, iste martyr maius meretur premium quam ille, et parem habet cum illo caritatem; ergo aliunde meretur quam ex caritate: quod falsum est, quia nec ipsum martyrium meritorium est nisi ex caritate. Item, quod martyrium nil adiiciat merito in pari caritate uidetur ex eo  quod Dominus dicit in Euangelio duobus filiis Zebedei: Calicem meum bibetis , ubi uidetur eos parificare in martyrio quantum ad uoluntatem, quia parem habuerunt uoluntatem martyrii, et tamen tantum unus eorum materialiter martyrium sustinuit. Item, 227 non est impar meritum patientie  Petro qui passus est, et Ioanni qui passus non est. Item, sicut Stephanus in martyrio uidit Christum, ita Martinus adhuc catechumenus uidit chlamide, quam dederat pauperi, indutum.

Ideo uolunt quidam in hoc seculo priuilegiatos martyres quod non transeunt per purgatorium. Alii dicunt quod non ratione meriti plus redditur martyri uel predicatori, sed ratione dignitatis, uel misericordie Dei; in aliis operibus par caritas par  premium recipit, et si ab uno addantur opera, multiplicantur merita numero non ui merendi, ut in Christo. Alii dicunt quod si duo pares sint in caritate, et alter sit martyr, non est dicendum quod pariter diligant; imo magis diligit qui martyr est, licet non affectu, saltem effectu, et ideo maius habet premium. Sed istud nil est, quia non est dilectio nisi ex affectu, nec Deus effectum, sed affectum attendit, non quid, sed ex quanto, non actum, sed animum. Alii uerius dicunt quod pariter merentur martyr et confessor in pari caritate, et par premium redditur, sed preter premium quod redditur  martyrii, redditur ei quiddam quod est quasi antecessus et supra meritum ex eo quod est martyr uel predicator, uel aureola et iocunditas quedam, ex eo quod eius predicatione multi conuersi sunt ad fidem, si sit predicator, uel exemplo ipsius multi firmati sunt in fide, si sit martyr, et illa iocunditas non est de premio. Ut si duo pariter diligant me, et unus morti pro me se exponat, pari premio eos remunero; uni tamen propter egregium factum ultra meritum aliquid do, non quia magis diligat me quam alius, nec magis meruerit, cum eamdem uoluntatem facti habuerunt, sed propter dignitatem facti ab isto impensi. Sicut si iste habeat lumen solis tantum quantum ille, et preter hoc habeat lumen candele, non ideo maius habet lumen. Similiter  aureola addita auree non facit premium maius quia aurea proprie est in Dei uisione, quam iste habet tantam quantam ille, et aureola est in iocunditate conuersionis fratrum, que non est de premio, sed supra premium.

Item, esto quod duorum parium in caritate alter suscipiat eucaristiam, altero non suscipiente; susceptio eucaristie auget premium in isto; ergo iste maius premium meretur quam ille, et habent parem caritatem, ergo in pari caritate est dispar meritum. Si intransitiue intelligatur susceptio eucaristie, id est eucaristia suscepta, uerum est, quia ipsa auget premium, quia est opus Dei, et non hominis, et hoc non est de merito hominis,  sed de uirtute sacramenti. Si transitiue susceptio eucaristie intelligatur, id est actio eius qui suscepit eucaristiam, non est uerum: licet enim hac actione mereatur, non ideo maius premium quam ante; per plura ergo meretur, sed non ideo magis. Impossibile tamen uidetur quod alter parium in caritate suscipiat eucaristiam, altero non suscipiente. Quod ita ostenditur: Charitas habita meretur augeri, ergo pariter habita pariter meretur augeri. Ab his pariter habetur, ergo in eis pariter augetur, quia sacramentum eucaristie institutum est propter augmentum uirtutum et quotidiane infirmitatis remedium; ergo impossibile est ab aliquo digne suscipi eucaristiam, quin in eo augeatur caritas: sed hi duo de merito caritatis  recipiunt per augmentum, et preter par augmentum quod ille recipit, percipit ille augmentum de uirtute sacramenti; ergo magis augetur caritas in suscipiente, quam in non suscipiente; et ita probatur quod impossibile est duorum parium in caritate alterum suscipere eucaristiam quin in eo magis augeatur caritas, imo uidetur quod in suscipiente magis augeatur de merito. Meretur enim susceptionem ex qua percipit augmentum de uirtute sacramenti, et ita meretur augmentum quod percipit de uirtute sacramenti; et ita duo augmenta. Sed istud non ualet, non enim si meretur antecedens,  meretur consequens; sicut iste meretur intercessionem pauperis ex qua est prime gratie infusio, non tamen meretur primam infusionem.

228 Dici igitur potest quod par augmentum caritatis ex pari caritate merentur isti, et pariter augetur de meritis; sed quod in altero magis de uirtute sacramenti est de gratia, non de meritis, ut si duobus in uinea pariter laborantibus reddatur par premium, et alteri plus ex gratia. Sed secundum hoc contingit duos pariter uita dignos decedere, et alterum maiorem coronam percipere. Sed hoc credimus Deum posse facere ex gratia, sed nunquam contingere. Dicatur ergo quod non quia alter parium in caritate suscipit eucaristiam, altero  non suscipiente, ideo tollitur paritas caritatis, quia non suscipienti, preter augmentum quod suscipit de merito caritatis, de gratia prestat Deus augmentum equipollens augmento quod alter suscipit de sacramento.

Item, iste moratus est in caritate, iste per biduum, et habent parem caritatem, isti pari premio sunt digni propter opera que faciunt in pari caritate, ergo opera aut facta ab isto superflua sunt si non propter hoc maiori premio est dignus. Ad hoc dicendum quod diuturnitas nil adiicit merito, nec auget premium in pari caritate. Augetur quidem numerus meritorum, sed non ius merendi, sicut in Christo. Ad quid ergo ualent opera premissa?  quia dum ea fecit, non fecit mala, et si tunc decederet saluaretur. Item, iste diutius perseuerauit in caritate quam ille, ergo magis meruit quam ille. Fallacia. Prius fuit latro in paradiso, quam beata uirgo, ergo maius obtinuit premium.



CAPUT XXu. De perfectione et imperfectione caritatis.

Sicut paritas et imparitas caritatis, de quibus dictum est, attenduntur secundum affectus interiores, ita perfectio et imperfectio caritatis, secundum motus interiores, ut perfecta dicatur caritas que perfecte mouet, imperfecta que imperfecte. Omnis tamen uite perfectio quedam est imperfectio, tunc enim uere perficietur cum omnis imperfectio  euacuabitur. Sed quia uariis modis loquitur Scriptura de perfectione, ad tollendam aliquam ambiguitatem adhibenda est distinctio. Scriptura ergo interdum perfectionem uocat sufficientiam, secundum quod dicitur: Perfecta penitentia est que commissa delet, id est sufficiens; et est perfectio comparationis de qua dicitur: Nisi abundauerit iustitia uestra plus quam Scribarum et Phariseorum non intrabitis in regnum celorum ; et Ne perfectus erat in generationibus suis , scilicet comparatione aliorum. Harum perfectionum utraque, id est sufficiens, et per comparationem, potest haberi exemplum caritatis imperfecte.

 Preter hos autem modos possunt distingui quatuor modi sub propriis appellationibus et signis, scilicet perfectio quietis, actionis, ordinis, certitudinis. Perfectio quietis est affectus dimittendi omnia pro Christo, quod cognoscitur ex ipsa dimissione. Unde: Si uis esse perfectus, etc. . Ad hanc perfectionem tenentur cenobite. Perfectio actionis est uoluntas ponendi animam pro grege commisso, cuius signum est opere indicare id ipsum. Ad hanc tenetur sacerdos habens curam gregis de qua dicitur: Maiorem hac caritate nemo habet, etc. .  Perfectio ordinis est continere omnino, cuius signum est opere idipsum indicare.  Ad hanc tenetur omnis sacerdos siue habeat curam gregis siue non, et diaconus: hec perfectio  nil aliud est quam uotum continentie, de qua: Qui potest capere capiat . Perfectio certitudinis est perfectio conscientie quando non est homo sibi conscius uenialis, uel mortalis, imo quasi certum et constans est ei quod sine omni peccato sit, nec timet puniri, sed separari, de hac dicitur: Estote perfecti sicut et Pater uester . Et de hac sola dicitur: Perfecta caritas foras mittit timorem initialem . Nec tenetur quilibet perfectus ad 229 omnia genera perfectionis, sed singuli ad singula, et possunt tria genera perfectionis haberi cum initiali timore, sed quartum minime. Et dicitur perfectus quicunque habet aliquam istarum perfectionum, ne si dicatur imperfectus uideatur  ab illo tolli omnis perfectio, sicut qui scit aliquam istarum scientiarum grammaticam, musicam, rhetoricam, dialecticam dicitur sciens, ne si dicatur inscius uideatur ab eo tolli omnis scientia. Hoc etiam consideratione dignum quod caritas dicatur uirtus et opus caritatis motus uirtutis. Dicitur aliquis habere perfectiorem caritatem quam alius, uel quia plura facit opera perfecte caritatis, uel quia feruentiorem habet motum, uel quia magis est in eo radicata caritas, quia firmius habet propositum et constantiam: et hec est uera et magis meritoria perfectio.

Quod tamen ad primam perfectionem quilibet teneatur, ita uidetur ostendi: Nisi quis renuntiauerit omnibus que possidet, non potest meus esse discipulus  . Ergo quilibet tenetur renuntiare omnibus que possidet, cum quilibet teneatur esse discipulus Christi; ergo quilibet tenetur habere affectum dimittendi omnia pro Christo, et ita quilibet tenetur omnia dimittere pro Christo. Non ergo tantum cenobite. Ideo sic exponitur istud, Nisi quis renuntiauerit, etc. Id est nisi amorem terrenorum postposuerit amori Dei, non potest meus esse discipulus; uel, nisi imminuerit necessitas, postponet amorem temporalium pro Christo, etc.

Item, quilibet prelatus quando decedit, aut perfectus aut imperfectus decedit: Si perfectus decedit, ergo sine ueniali et mortali, et ita nullum cremabile  gerit, et ita per purgatorium non transit; si uero decedit non perfectus, ergo transgreditur, cum teneatur esse perfectus et ita in mortali peccato decedit, et ita in purgatorium non uadet, sed in gehennam: et ita habetur quod nullus prelatus transit in purgatorium.

Item, quilibet pastor aut est paratus ad ponendum animam, et ita est bonus pastor, aut non est paratus, et ita mercenarius, uel fur; et ita quilibet aut est optimus aut pessimus, et ita nullus est mediocriter bonus, et ita nullus potest decedere cum ligno, feno et stipula quod solis mediocriter bonis conuenit.

Ad hoc dicendum quod non quilibet perfectus tenetur ad quamlibet perfectionem, sed unusquisque  tenetur ad aliquam: cenobita ad primam; prelatus habens curam gregis, ad secundam. Non tenetur prelatus habens curam gregis, uel monachus ad illam caritatem de qua dicitur: Perfecta caritas foras mittit timorem , cuius signum uitam habere in patientia, et mortem in desiderio; talis enim nullius sibi conscius est pro quo timeat penam si ex quadam securitate conscientie cupit dissolui et esse cum Christo. Ceteri habent mortem in patientia et uitam in desiderio, quia conscii sunt uenialium que hic uolunt puniri. Ad eam igitur perfectionem que adnexa est prelationi uel uoto tenetur uel sacerdos, uel monachus; non ad eam que est certitudinis. Potest enim aliquis  ex seruili timore ingredi monasterium, longe fortius ex initiali; quod nequaquam contingeret si ad perfectionem certitudinis teneretur, cum ille non possit haberi cum seruili, uel initiali timore.

Item, iste habet ordinatam caritatem, ergo magis diligit Deum quam se; ergo si uentum esset ad discrimen, citius poneret animam suam quam Christum abnegaret, Sed maiorem hac caritatem nemo habet quam ut animam suam ponat quis pro, etc.  Ergo iste non habet caritatem imperfectam et ita habet perfectam. Sed econtra obiicitur super hunc locum Apostoli: Sicut exhibuistis membra uestra immunditie, sic exhibeatis iustitie . Sufficit tantum saltem diligere iustitiam quantum dileximus iniquitatem. Sed ita dileximus  iniquitatem ut pro ea non poneremus animam. Ergo sic sufficit diligere iustitiam, quod, quamuis eam diligamus, pro ea animam non ponamus. Item, quilibet tenetur animam ponere pro Christo 230 siue sit perfectus, siue sit imperfectus. Quomodo ergo assignatum est proprium prelatorum, uel si omnes tenemur hoc facere? Ergo omnes tenentur ad hanc perfectionem, non ergo soli prelati.

Dicendum est ergo quod omnes tenentur ad hoc opus, si uentum fuerit ad discrimen non tamen omnes habent hanc perfectionem. Imo si uentum fuerit ad discrimen potius Deum negarent; et tamen  in hac caritate possunt saluari. Nec est maior caritas quam ponere pro Christo animam, id est non est maius signum caritatis isto; et si quis est prelatus quando non habet hanc perfectionem, transgressor est. In hoc ergo preeminentia est prelatorum ad alios, quia prelati magis tenentur ad hoc quam alii, licet omnes teneantur. Sicut quilibet in articulo mortis tenetur administrare uictualia inimico, sed magis perfectus quam alius.

Item, nemo tenetur sibi manus iniicere nisi castitas fidei periclitetur, sed tunc tenetur sibi manus iniicere, id est non uitare periculum mortis cum possit subterfugere; sed aliter tenentur perfecti se exponere morti, quam imperfecti. Nam perfecti debent se offerre coram si uideant oues infirmas et  periclitantes. Quod si tunc fugiant, mercenarii sunt de quibus dicitur: Mercenarius autem uiso lupo fugit . Si uero uiderint oues firmas et non ideo periclitantes, possunt fugere. Unde dictum est: Si uos persecuti fuerint, fugite de una ciuitate in aliam . Imperfectus autem non tenetur se offerre; sed si ab eo queratur an sit Christianus, debet confiteri Christum, nam aliter peccaret mortaliter. Potest tamen fugere licite semper, quod non licet perfectis, nisi loco et tempore, ut dictum est.

Item, posito quod aliquis fecit uotum continentie, et post nubit, iste tenetur reddere debitum uxori; ergo tenetur facere contra id quod uouit;  ergo incaute uouit. Non ergo ex caritate, uel ita, tenetur reddere quod uouit. Sed uouit continentiam, ergo tenetur continere. Item, sacerdos est non habens curam gregis; ergo tenetur continere. Nam hoc est signum huius perfectionis. Solutio sumenda est ex decretis  . Dicunt quidam quod in tali casu tenetur reddere debitum, sed non exigere. Debet etiam reddere flendo, dolendo, et rogando uxorem ne petat, et non facit contra uotum, id est contra deuotionem qua uouit, licet circa rem quam uouit, sicut iste uult contra id quod Deus uult qui uult patrem suum uiuere, sed non contra uoluntatem diuinam. Melius est tamen ut dicatur non esse coniugium, quia non sunt legitime persone que copulantur: et ita non conuenit eis definitio coniugum.

 Adhuc circa perfectionem hec restant inquirenda: Utrum a perfecta caritate aliquis possit descendere ad imperfectam, uel si ceciderit a perfecta possit resurgere in imperfectam, uel lapsus ab imperfecta possit ad perfectionem resurgere. Quod nemo a perfecta caritate possit ad imperfectam descendere ita ostenditur: Quanto maius est aliquod bonum, tanto maius est de eius amissione damnum. Maius bonum est perfectio quam imperfectio, ergo maius habet damnum de amissione perfectionis quam imperfectionis; ergo cum nullum maius damnum de amissione perfectionis possit  haberi quam amissio uite, et istud inde habeatur, idem damnum habetur de amissione perfectionis, et ita nemo potest amittere perfectionem, quin amittat uitam eternam, et ita quin mortaliter peccet. Sed nemo potest simul peccare mortaliter, et fieri imperfectus, ergo nemo potest de perfecto fieri imperfectus. Item, nemo potest ascendere ad perfectionem, nisi per meritum dignum uita eterna, ergo nemo potest descendere a perfectione nisi per meritum dignum morte eterna; ergo nemo potest amittere perfectionem nisi per mortale peccatum. Item, a perfectione descenditur ad imperfectionem uel per ueniale, uel per mortale peccatum; per mortale peccatum non, quia non possunt simul esse mortale peccatum et imperfecta caritas, ergo per ueniale  descendit quis a caritate perfecta ad imperfectam, 231 ergo ueniale facit descendere a caritate perfecta ad imperfectam; ergo impedit ascensum ab imperfecta caritate ad perfectam. Nemo potest esse sine ueniali peccato in presenti uita, ergo nemo ab imperfecta caritate potest ascendere ad perfectam caritatem. Item, a perfecta caritate potest aliquis descendere ad imperfectam per mortale peccatum, uel per ueniale. Per mortale non, ut probatum est, nec per ueniale. Dicit enim Augustinus  : Sicut gutta aque est in camino, ita ueniale peccatum in perfecta caritate. Sed in igne pre ardore consumitur gutta aque, ergo et in perfecta caritate ueniale peccatum; ergo nunquam  ueniale peccatum facit tepescere caritatem. Item, aliqua precepta sunt omnibus perfectis et solis, ergo ad ea tenentur omnes perfecti; ergo nisi ea impleuerint transgressores sunt. Sed non possunt esse perfecti quin non impleant ea; ergo non possunt esse imperfecti et non esse transgressores, et ita non possunt esse imperfecti nisi mortaliter peccent.

Item, probabitur quod ab uno gradu caritatis perfecte non potest aliquis ad alium descendere, sic: Charitas habita meretur augeri, ergo nisi augeatur in eo qui habet, de merito defraudatur. Ergo non potest aliquis ab uno gradu caritatis ad alium descendere, aut ipse de merito defraudatur. Item, necesse est quod caritas meruerit augeri, et impossibile  est quod meruerit augeri quin augeatur, ergo necesse est augeri in eo quo est; ergo impossibile est minui, sed omnino tolli; caritas autem proficit aut deficit in isto; non proficit, ergo in eo deficit; et qui nil acquirit nonnil admittit. Item, caritas pariter habetur ab his duobus imperfectis, ergo pariter meretur in eis augeri uel perfici. In uno istorum augetur uel perficitur, ergo in altero, uel ipse de merito defraudatur, posito quod unus eorum fiat perfectus. Item, per ueniale potest quis a perfecte caritatis uno gradu ad alium descendere, ergo in tantum potest peccare uenialiter  ut omnino a caritate perfecta ad imperfectam descendat. Item, per aliud peccatum potest aliquis a caritate perfecta ruere, ergo per minus potest a caritate perfecta ad imperfectam descendere. Item, multitudo uenialium peccatorum ualet unum mortale et per mortale peccatum potest quis a caritate ruere; ergo et per multa uenialia uni mortali equipollentia. Item, per peccatum ueniale descendit aliquis ab aliquo gradu perfecte caritatis ad alium. Ergo ueniale peccatum facit caritatem tepescere; ergo si quis sit in infimo gradu imperfecte caritatis, et ueniale peccatum committat, et non possit in eo caritas remitti, quia est in infimo gradu caritatis, non potest in eo gradu uenialiter peccare quin amittat caritatem,  et ita per ueniale peccatum tollitur caritas omnino.

 Item, sunt duo genera uenialium peccatorum. Quedam sunt minus leuia a quibus nemo, etiam perfectus, potest abstinere, que statim absorbentur, sicut gutta aque in camino, quedam alia sunt magis grauia que dicuntur lignum, fenum, stipula, que oportet cremari in igne purgatorio. Dictum est autem quod per ueniale peccatum tepescit caritas imperfecta, sed non potest tepescere per leuia uenialia que statim delentur, imo excitant caritatem, sicut gutta aque irrigat ignem. Ergo per ea que sunt lignum, fenum, stipula tepescit caritas perfecta, et ita perfectus potest decedere  cum ligno, feno et stipula, et sic per purgatorium transire .

Ideo dicunt quidam quod caritas per se tepescit, sicut aliqua calida per se non apposito frigido. Quibus ita obiicitur. Sicut quedam causa occulta precedit naturaliter et sine tepore subtractionem gratie, ita illum teporem et defectum caritatis precedit naturaliter et sine tepore causa aliqua; illa autem est bonum, aut malum, aut indifferens: non est bonum aut indifferens, cum sit causa mali, quia malum est minui caritatem. Est igitur malum, et ita ueniale peccatum aut mortale.

Premissis rationibus inducti, quidam 232 dicunt quod nemo a perfecta caritate ad imperfectam descendit, sed ab uno gradu perfecte caritatis ad  alium potest descendere per ueniale. Quibus ita obiicitur: Iste perfectus non est obligatus uoto solemni uel priuato, ergo a perfectione ad imperfectionem potest descendere. Item, non plus distat infimus gradus perfecte caritatis a supremo gradu imperfecte caritatis, quam penultimus gradus perfecte caritatis ab ultimo; per aliquod ueniale potest aliquis ab aliquo gradu perfecte caritatis ad alium descendere. Ergo per maius ueniale potest a perfectione ad imperfectionem descendere aliquis.

Iuxta summatum uirorum assertionem sumenda est hic solutio predictarum obiectionum, que circa  hoc principaliter uersantur, quod a nullo gradu perfecte caritatis ad alium fiat descensus per ueniale peccatum; quod uerum credimus, quia si illud ueniale est in perfecto, non minuit in eo caritatem, imo accendit sicut gutta aque caminum. Si uero illud sit ueniale quod cum imperfecto sit ligna, fenum, stipula, imperfecto erit mortale sicut mentiri pro salute alicuius, et ita fit ruina, non descensus. Non negamus tamen quin possit aliquis ab uno gradu perfecte caritatis ad alium descendere, cuius descensus causa est in homine occulta, et non est culpa uel pena, uel quia non est pena minui caritatem, sed tolli; uel si est pena, occulte est a Deo inflicta. Sicut occulta est causa qua elegit Iacob et Esau reprobauit. Si ita argumentetur ut supra,  caritas istius meretur augeri; ergo augetur, aut de merito defraudatur. Fallacia. Iste meruit uitam eternam, ergo habebit eam. Nam sicut est hic causa patens quare non sit habiturus, scilicet peccatum mortale, ita et ibi est causa occulta temporis et defectus caritatis, et ad similia argumenta idem respondendum.

Si querat aliquis, cum ueniale peccatum sit malum, an faciat hominem malum, et ita perfectus qui habet ueniale malus est, dicimus non esse uerum, sicut aurum non est deterius propter lutum quo est sordidatum, ita nec homo perfectus propter uenialia peccata, licet ipsa Deo displiceant, sicut et lutum displicet mihi in auro, et statim abstergo. Ipsum enim obscurum facit et minus clarum, sed  non deterius. A perfecta autem  caritate ad imperfectam nemo potest descendere, cum tamen ab ista ad illam possit ascendere. Potest quidem aliquis a perfecta cadere per mortale peccatum, et postmodum resurgere imperfectus, sed a perfecta ad imperfectam descendere minime potest.

Ad id igitur argumentum: Non est obligatus uoto solemni uel priuato, ergo potest a perfecta ad imperfectam descendere. Fallacia. Iste est obstinatus, et potest fieri minus malus; ergo in obstinatione potest fieri minus malus. Ad secundum sic instamus. Non magis distat gradus primus huius turris a secundo, quam secundus a tertio; a primo potest quis ascendere ad secundum, ergo a secundo ad  tertium. Non, quia tantum fatigatus esset post ascensionem primi quod non posset secundum ascendere.

Sic posito. Posthec restat alia questio. An a perfecta caritate lapsus possit resurgere imperfectus. Quod ita constat: Legitur  : Si quis percusserit alium, et ille in lectulum infirmitatis inciderit, tenetur percussor prouidere percusso donec in baculo possit ambulare. Quod ita exponitur: Percussus quis cadit in locum infirmitatis, est qui a perfecta caritate per mortale peccatum cadit; in baculo uadit dum debilis et imperfectus resurgit.  Item: uirgo Isrel cecidit, nunquid adiiciet ut resurgat?  Resurget quidem, sed non uirgo. Item, qui a perfecta caritate cadit, cum resurgere possit  aut perfectus aut imperfectus oportet resurgat, quia non est medium; perfectus non potest resurgere, quia nemo repente fit summus. Et in Glossa quadam super Isaiam: Non statim uirtutem perfectionis capimus. Ergo non potest aliquis resurgere nisi imperfectus, undecunque ceciderit.

Ad hoc dicendum quia potest 233 resurgere et perfectus et imperfectus qui a perfecta caritate cecidit. Auctoritas autem sic exponitur. Nemo repente fit summus, id est confirmatus ut non possit esse melior dum est in uia, sed obiicitur: Penitentia  restituit omnia ablata; hoc habet auctoritas. Ergo et statum perfectionis restituit huic, cum ille sit ei ablatus, aut non est plena et sufficiens penitentia. Ideo intelligendum est illud de operibus uirtutum que sunt merita ablata non de uirtutibus ipsis, aut statibus, alioquin penitentia esset causa caritatis amisse, quod falsum est; imo econtrario. Quidam tamen hoc dicunt distinguendum, quia, si quis astrictus sit uoto perfectionis, non potest resurgere imperfectus, quod ita ostenditur: Astrictus est uoto perfectionis, ergo, quandiu non est in exsecutione uoti, transgressor est; sed si est imperfectus, non est in uoti exsecutione, ergo non potest imperfectus resurgere. Si uero non sit astrictus uoto perfectionis quales sunt laici, potest resurgere  imperfectus. Que distinctio non ualet. Non enim ex uoto tenetur ad perfectionem feruoris, sed ad opera perfecte caritatis, que eque potest exsequi in caritate perfecta ac imperfecta. Si tamen reuiuiscant ex caritate imperfecta, licet sint facta in caritate perfecta, non secundum perfectam sed secundum imperfectam caritatem remunerabuntur, quia ea informantur, et ea uiuificantur que prius erant mortua. Quod autem imperfectus possit resurgere sacerdos qui de uoto tenebatur, sicut laicus qui a uoto erat solutus, ita ostenditur: Isti pariter rei sunt, in neutro est ut Deus ei apponat gratiam, ergo ipsi possunt pares resurgere; ergo uterque uel neuter potest resurgere  imperfectus. Item, isti duo perfecti quorum unus sacerdos est, alter laicus pariter boni sunt. Ita, posito quod uterque sit perfectus ac alter, manentibus eisdem circumstantiis, possunt pariter peccare eodem genere peccati, alioquin melior est conditio laici quam sacerdotis. Imo etiam plus peccare potest laicus quam sacerdos eodem genere peccati, quia locus et tempus et scientia ex parte laici possunt aggrauare peccatum, sicut ordo ex parte sacerdotis. Si ergo a pari caritate possunt cadere, cur non in parem possunt resurgere? Ergo uterque potest resurgere imperfectus, uel neuter.

 Sed ad hoc ita obiicitur: pro precedentibus operibus caritatis ille qui a perfecta caritate cecidit, et ita in imperfecta resurgit, remunerabitur, ergo secundum statum perfectionis in qua facta sunt, uel imperfectionis in qua resurgunt. Quod autem secundum perfectum remunerentur, ita ostenditur. Nam opera illa facta in perfecta caritate ad plenum reuiuiscunt, alioquin uidetur Deus pronior ad puniendum quam ad miserendum, si propter unum peccatum omnia alia plene redeunt quantum ad reatum, et non propter meritum unius operis quod reuiuiscit, alia reuiuiscunt, ergo pari premio dignum faciunt; ergo, si decedat imperfectus reddetur ei corona perfectionis, uel iniuste agetur cum eo.

Ad quod dicendum, quod opera illa reuiuiscunt,  sed non statim ad plenum. Sed nunquam decedet qui ita resurgit, donec plene restituatur illa resurrectio, et tunc primo reuiuiscunt ut prius. Sed nunquid statim potest decedere cum resurgit? Ergo statim restituitur ei perfectio plene, quod est uerum. Nam etiam latro qui nunquam fuerat perfectus, statim factus est perfectus, quod ideo patet quia per purgatorium non transiit, imo eadem die cum Domino fuit in paradiso . uel potest dici quod tempora illa, in quibus latro habuit initialem timorem et perfectam caritatem, ita continua fuerunt quod uix potuit distingui inter illa; unde et statim dictus est habere caritatem perfectam, licet prius habuisset imperfectam.

 Et nota quod caritas tanta est quod non potest contrahi ad quantitatem fidei uel spei, quantacunque sit fides, uel spes: spes  enim supernatat sicut oleum. Quod ergo dicitur  : Quantum credit, tantum sperat, id est quantum habilis est credere, tantum et 234 sperare. Manifestum est ergo quantumcunque malus quis fuerit, si incipiat habere caritatem, maior est minimus motus caritatis quem potest habere, quolibet motu dilectionis quem habet erga peccatum. Unde manifestum est quod nemo potest esse tam malus in uia quam bonus potest esse in uia. Similiter, nemo adeo malus in patria quin quilibet bonus sit magis bonus tunc, ut dicunt quidam; dubium tamen adhuc esse potest. Nam eadem ratione posset dici quod minimus motus  caritatis in uia superaret quemlibet motum odii quem habet diabolus, et ita non esset diabolus magis malus quam aliquis bonus.

Item, si quis dixerit opera illa remunerari secundum caritatem perfectam, obiicitur: Isti duo quorum unus fuit perfectus, alter semper imperfectus, et modo imperfecti sunt, pariter boni sunt, ergo pari premio digni sunt. Aut alter est martyr uel predicator, uel ille imperfectus qui nunquam fuit perfectus minorem habet caritatem quam ille qui fuit perfectus. Non igitur uidetur ille imperfectus propter  opera perfecte caritatis, uel propter perfectionem illam quam habuit, cum modo non habeat, sed propter maiorem caritatem dignus esse maiori premio, quia ubi te inuenero, ibi te iudicabo ; et Arbor si ad austrum ceciderit, ibi erit, si ad Aquilonem et ibi. , et Dominus iudicabit fines terre , et opera finalia. Item, iste habebit aureolam, ergo decedet perfectus. Item, nil premii haberet, si ad illam perfectam caritatem rediret  quod modo non habeat in imperfecta caritate, ergo illud non est potius eligendum quam istud. Item, aliquis qui resurget in caritate imperfecta, tenetur ad opera perfecte caritatis, ergo aliquis ex imperfecta caritate potest subire martyrium: nam hoc  est opus perfecte caritatis. Ergo possibile est aliquem uitam finire martyrio et esse imperfectum, et ita possibile est aliquem martyrum transire per purgatorium; quia, si imperfectus decedit, per purgatorium transibit: cui contradicit auctoritas: Ecce uideo celos apertos , quia statim post martyrium euolant ad celum; et si transirent per purgatorium, tunc orandum esset pro eis. Habet autem auctoritas  : Iniuriam facit qui pro eo orat. Item, si uitam finiret martyrio et per purgatorium, aliquid remunerabilius martyrio potuisset, quod falsum est; quia caritatem maiorem hac nemo habet, etc. Quod autem ex imperfecta caritate possit aliquis martyrium subire, inde constat quod ex seruili timore hoc potest quis. Unde  Apostolus: Si tradidero corpus meum ut ardeam, caritatem autem non habeam, nichil sum . Longe fortius hoc potest quis ex initiali timore qui nunquam est sine caritate imperfecta, nec econtrario.

Ad hoc dicunt quidam quod potest aliquis imperfectus decedere et martyr, et quamuis imperfectus decedat, non ideo per purgatorium transibit, quia martyrium est quasi pro igne purgatorio. Aliis uidetur quod ex caritate imperfecta possit aliquis incipere pati martyrium, sed in ipsa passione perficitur caritas in eo, et ita non potest uitam finire martyrio quin sit perfectus quando decedit, etiam licet imperfectus sit quando primo incipit martyrii  penam pati.

Item aliquis episcopus inclusus est in carcere, quia tuetur iura Ecclesie, uel propter fidem Christi; contingit quod, cum dormit, occiditur a tortore. Ipse habebat lignum, fenum, stipulam dum uiueret; de illis uenialibus nec contritus est, nec conteritur, ergo decedit reus illorum, cum prius esset reus eorum; sed est martyr; ergo martyr transit cum ligno, feno et stipula. Ad quod dicunt quod impossibile est eum tam subito interire quin sentiat ictus, in quo sensu in tolerantia passionis perficitur  in eo caritas, et ita sine peccato transit.

Ex predictis ergo constat quod a perfecta caritate non sit descensus ad imperfectam, sed potest quidem fieri ruina, et post potest qui a perfectione cecidit imperfectus resurgere. Patet etiam quod in imperfecta caritate possunt fieri quedam opera 235 perfecte caritatis. Sed nunquid omnia opera in caritate imperfecta dicuntur opera imperfecte caritatis, uel quecunque fiunt in caritate perfecta, dicuntur opera caritatis perfecte? Ergo salutare hominem in uia, cum fiat a perfecto, erit opus caritatis perfecte, quod nemo dicit. Similiter subire martyrium in caritate imperfecta, erit opus imperfecte caritatis. Ideo dicimus ea opera dici perfecte caritatis, que signum et indicium sunt  perfecte caritatis. Nam facienda est uis in ipsa iunctura locutionis, et ita non quecunque fiunt in caritate perfecta sunt opera perfecte caritatis. Sicut illud opus dicitur opus hominis sapientis quod est signum et indicium sapientie in homine.

Si uero queratur utrum magis indigeat gratia perfectus an imperfectus, dicendum est quia utrinque sunt rationes. Perfectus ad altiora tenetur opera ad que maior exigitur gratia, ergo magis indiget gratia quam imperfectus. Econtra in imperfecto multa uenialia sunt delenda, ad que delenda maior exigitur caritas quam ad pauca que sunt in perfecto; ergo maiori indiget gratia imperfectus quam perfectus. Ad hoc dicendum quod hoc uerbum  indigeo, quandoque notat necessitatem, ut rex indiget cibo, id est necessarius est cibus regi ad sustentationem uite; quandoque notat penuriam, secundum quod falsum est quod rex cibi indigeat. Si ergo uerum est quod hoc uerbum indigeo notat necessitatem, uerum est quod et imperfectus et perfectus indigeat gratia; si penuriam, falsum est. Magis ergo indiget gratia perfectus quam imperfectus quod ad hoc; imperfectus magis quod ad illud aliud. Sicut diues magis indiget gratia regis ad conseruandas diuitias, quam pauper qui eas non habet; pauper tamen magis indiget ut ab eo accipiat uictualia quorum affluentiam habet diues. Et de perfectione et imperfectione, prout habetur in uia, que disputabilia sunt, prout, Spiritu sancto  docente, didicimus, in medium induximus, in quibus pleraque dubitabilia et difficilia absoluta diligens lector inueniet.



CAPUT XXuI. An caritas semel habita possit amitti?

 Restat ergo quartum capitulum de caritate, utrum semel habita possit amitti? Quod non uidetur. Dicit enim Apostolus: Charitas nunquam excidet . Et Augustinus  : Charitas  que desinere potest nunquam uera fuit. Et alibi  : Charitas est fons proprius et singularis bonorum, cui non communicat alienus. Alieni enim sunt omnes qui audituri sunt: Non noui uos. Econtra tamen dicitur in Euangelio quod multi abierunt retro quorum nomina scripta erant in libro uite  , non secundum predestinationem, sed secundum presentem iustitiam. Et Ambrosius  : Frequenter prius mali sunt qui postea futuri boni sunt, et aliquoties prius boni qui postea futuri sunt, et permansuri mali, secundum quod nomina eorum dicuntur scribi uel deleri de libro uite. Ideo in hanc inclinamur ut dicamus caritatem sepe admitti et amitti. Quod ergo dicit Apostolus, Charitas nunquam excidet, referendum est ad  dignitatem ipsius que habetur in patria, cum fides et spes sint cuacuande. Quod item dicit Augustinus: Non est uera caritas, etc., id est non facit uere beatum, quia non habetur finaliter. Item: Charitas est fons proprius cui non communicat alienus , intellige finaliter.

Notandum tamen quod quidam dicunt, caritatem ex quo semel habetur in uia non posse amitti. Quod multis rationibus, preter predictas auctoritates quas inducunt, uolunt ostendere. Primo sic: Iste habet caritatem, ergo uitam eternam meretur, ergo eam habebit, aut iniuste cum eo agetur. uolunt enim ex quo aliquis semel meruit aliquid, non possit premio defraudari, quidquid postea  egerit. Item indirecte: Dauid, quando commisit homicidium, caritatem non habuit, et in homicidio mortaliter peccauit, ergo tunc dignus fuit ut eternaliter puniretur et 236 hoc iustum fuit; ergo Deus uoluit ut hoc fieret, quia quidquid iustum est Deus uult, et econtrario. Ergo Dauid punitus fuit eterna pena. Nihil enim Deus uoluit quod non factum sit, uel faciendum non sit. Item, iustitia Dei tunc exigebat ut eternaliter damnaretur, quia exigebat ei reddi secundum quod promeruit, sed quod iustitia Dei exigebat fieri, id uolebat fieri, ergo Deus uolebat Dauid eternaliter puniri. Item. Dauid in illo opere promeruit uitam [f. mortem.] eternam que non est ei reddita, ergo non singulis redditur secundum sua opera. Item, aliquis damnandus  habet opera caritatis pro quibus meretur uitam eternam, sed post peccabit et damnabitur, ergo non reddetur ei secundum quod promeruit per illa bona opera. Item, iustitia Dei est unicuique reddere secundum opera sua, ergo et Dauid, qui prius erat peccator quam iustificaretur, reddidit secundum opera sua; ergo ille promeruit iustificationem, quod falsum est, et ei data est iustificatio; ergo datum est ei secundum quod non promeruit.  Non ergo uolunt quod de aliquo reprobo uere possit dici meruit uitam eternam, nisi de illo qui in bono opere usque ad finem uite perseuerauit, quia, si reprobus meruit uitam eternam habere, meruit eam habere, uel ante mortem, uel post. Ergo, si nec ante, nec post habuit, iniuste cum eo Deus egit, quod est impossibile.

Istud tamen non ualet. Potest enim demereri male agendo quod prius meruit benefaciendo, nec reddit Deus secundum quelibet opera, sed secundum finalia, imo etiam secundum omnia opera bona in quocunque tempore ea fecerit, si postea illorum bonorum operum merita male uiuendo non deleuerit.

Et nota quod iustum quandoque dicitur informatum diuina iustitia, secundum quod non est uerum  quod iustum sit istum electum damnari qui semel peccat mortaliter, et iustum pro merito hominis, secundum quod uerum est quod iustum est istum damnari secundum presentia merita. Non tamen secundum hec merita reddet ei Deus, quia non sunt finalia. uel potest dici quod omnia bona opera remunerat Deus in presenti uita uel in futura, nam si non esset aliud premium, nisi quod homo bonum opus fecit, hoc est magnum, nam uirtus extra se non querit premium, et in custodiendis mandatis retributio multa .

Sed eis obiicitur: Si Dauid caritatem, tunc habuit quando homicidium perpetrauit, ergo tunc erat dignus uita eterna, ergo, si tunc decederet, uitam eternam haberet. Eadem ratione de Iuda, qui nunquam  secundum eos caritatem habuit, ergo nullum tempus fuit in quo, si decederet, uitam eternam haberet. Ideo dicunt ipsi quod Dauid, quando peccauit, caritatem habuit quam prius ut riuulum habuit, sed tunc aruit suspensus ad tempus, postea iterum fluxit, adueniente pro peccato contritione. Potest etiam queri, an Dauid, quando peccauit, habuit perfectam caritatem an imperfectam, sed ipsi neutrum dant; quia, sicut fructus et folia in hieme dicuntur esse in arbore, ita et tunc caritas in Dauid.



CAPUT XXuII. Utrum uirginitas sit uirtus, et an habeatur ab omni qui habet unam uirtutem?

 Facta diuisione uirtutum in quatuor cardinales uirtutes et septem dona Spiritus sancti, et iterum in tres que dicuntur, fides, spes, caritas, ostensum est circa singulas quod qui habet unam, habet omnes. Cum ergo non soleat alio modo fieri diuisio uirtutum, apud theologos, quam aliquo predictorum, constat omnem qui habet unam uirtutem habere omnes. Sed obiicitur: Quicunque habet unam uirtutem, habet omnes, ergo et uirginitatem, cum uirginitas sit una uirtus. Ergo iste coniugatus, cum habeat caritatem, habet uirginitatem, et ita est uirgo; ergo sequitur Agnum quocunque  237 ierit, ergo utroque pede, scilicet integritate carnis et mentis. Ergo est integer carne, quod falsum est. Item, iste non desiit habere caritatem, ergo non desiit habere uirginitatem, aut uirginitas non est uirtus; et habuit uirginitatem, ergo adhuc est uirgo. Ergo ei debetur fructus centesimus; sed est coniugatus, et ideo debetur ei fructus tricesimus; ergo duo fructus debentur ei. Item, necesse est in isto esse omnem uirtutem, uel uitium mortale ei oppositum: in isto nullum subrepsit peccatum mortale, qui, cum proposuisset esse uirgo  matrimonium aliqua honesta causa contrahit. Ergo nulla uirtus desiit esse in eo; ergo nec uirginitas cum fuerit in eo. Ergo uirgo est modo sicut ante. Item, iste non amisit  nisi integritatem carnis. Ergo nullam uirtutem amisit, aut integritas carnis uirtus est, quod est falsum; quia omnis uirtus est in anima, uel in angelo. Item, dicit auctoritas  quod Electi tales per omnia resurgent quales fuerunt ante peccatum, et etiam fortiores. Sed omnes fuerunt uirgines ante peccatum, ergo omnes resurgent uirgines.

Cui uidetur obloqui auctoritas illa: Cum Deus possit omnia facere, uirginem post ruinam non potest suscitare. Item, penitentia confert plenam remissionem peccatorum, et perfectam restaurationem uirtutum, hoc habet auctoritas. Maria Magdalene sufficienter penituit , ergo restituta est ei omnis uirtus amissa, ergo uirginitas, aut ipsa non est uirtus. Item, coniugatis debetur  fructus tricesimus, uiduis sexagesimus, prelatis et uirginibus centesimus: nulla penitentia, quantacunque sit, potest efficere ut uirginitas restituatur ei, qui eam amisit, et non potest recipere fructum centesimum, nisi moriatur uirgo uel prelatus. Ergo nemo potest esse tanti meriti post amissam uirginitatem quantum ante.

Ob hoc dicunt quidam quod uirginitas non est uirtus sed quiddam supra omnem uirtutem:  quod uolunt habere ex quadam glossa super Exodum, ubi habetur quod per tertium operimentum de pellibus rubricatis significetur martyrium quod est consummatio omnium uirtutum, per quartum operimentum de pellibus Hyacinthinis significatur uirginitas que est supra omnem uirtutem, que  angelicam redolet conuersationem. Nam in carne uiuere supra carnem angelicum est, non humanum, quod credimus fuisse dictum ad commendationem uirginitatis sicut et illud Hieronymi: Cum Deus omnia possit facere, uirginem post ruinam non potest suscitare, id est non potest facere ut status coniugatorum comparabilis sit statui uirginum. Hyperbolice enim quandoque loquuntur sancti ad exaggerationem boni uel mali.

Aliis uidetur quod castitas sit uirtus cuius minor usus est coniugum, uel pudicitia coniugalis, maior  continentia uidualis, maximus continentia uirginalis, et quicunque habet unam uirtutem habet castitatem, uel in hoc primo usu et minori, uel in hoc illo medio, uel in postremo. Nam isti sunt tres status saluandorum, qui significantur per Ne  , Danielem et Iob. Sunt alii qui dicunt hoc nomen uirginitas significare duo, integritatem carnis que uirtus non est, cum in multis sit talis integritas qui caritatem non habent, ut in Iudeis et paganis infidelibus. Unde in Euangelio dicuntur uirgines fatue , que habent integritatem carnis, que non dicerentur fatue, si talis integritas uirtus esset. Significat etiam hoc nomen uirginitas integritatem mentis, uel continentiam, que uirtus cum sit, fit ex caritate, et talis continentia secundum  diuersos status diuersa habet uocabula. Nam in uirginibus uocatur uirginitas, siue mauis dicere, uirginalis continentia; in coniugibus, coniugalis pudicitia; in uiduis, uidualis continentia. Ea igitur uirtus que nunc dicitur coniugalis pudicitia in isto coniugato cuius caro corrupta est, ante dicebatur uirginitas, uel uirginalis continentia, dum esset integer carne.

Ad hanc ergo argumentationem, quicunque habet unam uirtutem habet omnes; ergo quicunque habet 238 unam, habet uirginitatem. Fertur instantia sic: Iste habet omnem uirtutem, ergo habet initialem timorem, uel: ergo habet caritatem imperfectam. Sicut enim hoc simpliciter debuit inferri:  ergo habet timorem, uel: ergo habet caritatem, ut non fieret descensus, ita et ibi: ergo habet continentiam. Nam hoc nomen omne comprehendit ibi genera, non singula generum uel species. Quod iterum obiicitur: Non amisit uirginitatem et habuit, ergo et adhuc habet uirginitatem, fallacia est secundum accidens ex commutatione predicamenti. Fallacia. Tu non desiisti uidere hominem album, posito quod factus sit niger, uel ita: Iste non desiit habere caritatem imperfectam et eam habuit, ergo adhuc habuit caritatem imperfectam, non, quia que imperfecta erat, modo est perfecta. Ad similes argumentationes in similibus sumenda est instantia. Item quod dicitur: Electi tales resurgent per omnia quales fuerunt ante peccatum,  istud omnia non comprehendit nisi stolam anime et corporis, quarum utramque habebunt qui electi sunt.

Item nota quod aliquis fructus eius minor est quodam tricesimo fructu, quia non fiunt ille denominationes a numeris secundum quantitatem premiorum ut dictum est supra, sed secundum significationes numerorum. Est enim aliquis coniugatus maioris meriti aliquo uirgine, tamen status uirginum dignior est statu coniugatorum. Sicut aliquis episcopus ditior est quodam archiepiscopo, tamen status archiepiscoporum dignior est statu episcoporum.  Ubique autem in predictis argumentationibus sume hoc nomen uirginitas in designatione integritatis mentis. Nam aliter falso sumeres eam esse uirtutem.

Sed et iterum obiicitur ad hoc: Iste qui modo est uirgo mente et corpore, iam ducet uxorem et dormiet eum ea: uirginitas est in isto, et nulla uirtus desinet esse in isto, ergo uirginitas erit in isto; ergo iste erit uirgo. Fallacia ultimi. Imperfecta caritas erit in isto; ergo iste erit imperfectus, posito quod iam perficietur caritas in isto, uel, potentia peccandi erit in isto, quia liberum arbitrium erit in eo. Ergo iste poterit peccare, posito quod perfectus decedat.



CAPUT XXuIII. Utrum perseuerantia sit uirtus et an habeatur ab omni qui habet unam uirtutem.


His iterum qui dicunt habentem unam uirtutem habere omnes, obiicitur de perseuerantia: Iste habet omnes uirtutes, ergo habet quidquid necessarium est ad salutem: sed perseuerantia finalis necessaria est ad salutem, ergo iste habet perseuerantiam finalem, posito quod amittet caritatem in decessu. Item, iste habet caritatem, ergo, si nunc decederet, saluaretur, quia habenti caritatem nil deest ad uitam, et  : Habenti caritatem quid potest deesse? et: Habe caritatem et fac quidquid uis; iste igitur si in hac caritate decederet saluaretur, sed habet caritatem non  perseuerantem. Ergo iste potest saluari in caritate non perseuerante. Item, impossibile est istum saluari nisi in caritate perseueranti: iste non habet caritatem perseuerantem, ergo, si in hac caritate quam habet decederet, non saluaretur.

Sed quia circa perseuerantiam sunt aliqua dubitabilia et inquisitione digna, sub trium capitulorum numero coarctemus: primo, querendo an sit perseuerantia, nisi finalis sit; secundo, an perseuerantia sit precepta; tertio, an perseuerantia sit uirtus? Quod sit perseuerantia etiam que non est finalis, uolunt nonnulli habere ex eo quod legitur in Euangelio: Qui perseuerauerit usque in finem saluus erit : pro nichilo enim, ut dicunt, appositum esset usque in finem, nisi esset  perseuerantia ad tempus, ad cuius differentiam dictum esset usque ad finem. Hoc etiam uolunt astruere argumentando sic: Iste fuit 239 in caritate per decem annos, nec cecidit ab ea, nec cadit modo; ergo perseuerauit in caritate. Aliis tamen uidetur quod sicut in his uerbis perficio et peruenio, hec prepositio per notat consummationem et perfectionem; ita in hoc uerbo perseuero, et quod non possit de aliquo dici perseuerare donec consummata sit illa continuatio per mortem. Quod dicunt significatum fuisse in talari tunica Ioseph, et in cauda hostie que precipiebatur offerri.

 Quod autem perseuerantia non sit precepta ex hoc uolunt habere, quia si est precepta, ergo omnis qui non habet perseuerantiam finalem transgressor est. Ergo iste qui caritatem habet ad tempus et non perseuerabit finaliter, transgressor est, et ita in mortali peccato. Item, multi sine perseuerantia saluati sunt ut latro, ergo perseuerantia non est de his sine quibus non est salus; ergo non est precepta. Econtrario tamen uidetur fuisse precepta sub ea forma sub qua baptismus. Sicut enim dictum est : Qui crediderit et baptizatus fuerit, saluus erit. Ita dictum est: Qui perseuerauerit usque in finem, hic saluus erit . Item, quidquid necessarium est ad salutem, preceptum est in euangelica doctrina, uel per Christum, uel per eius  discipulos; perseuerantia finalis est necessaria ad salutem; ergo ipsa est precepta. Item, dicit Augustinus  : Quidquid preceptum est offerri in ueteri lege in figura, preceptum est offerri in tempore noue gratie in ueritate. In ueteri lege preceptum est ut offerretur cauda hostie cum capite, et huius figure ueritas est perseuerantia. Ergo in noua lege precepta est perseuerantia. Item, perseuerantia aut est in precepto aut in consilio: si est in consilio et non in precepto, et sine perseuerantia non est salus, ergo sine quodam consilio non est salus; ergo non sufficit sola impletio preceptorum ad salutem. Qui dicunt non esse perseuerantiam nisi sit finalis, probabiliter possunt dicere quod perseuerantia est precepta, non ut semper habeatur,  sed ut aliquando.

Tertio queritur utrum perseuerantia sit uirtus? Quod enim sit, ita ostenditur: Perseuerantia est meritoria uite eterne, ergo uirtus, uel opus uirtutis; uel ita: Donum Dei est et non naturale, ergo gratuitum donum. Ergo est uirtus, uel opus uirtutis. Contra autem, est uirtus, ergo est precepta. Item, uirtus est perseuerantia, ergo quicunque habet unam uirtutem, habet perseuerantiam. Quod falsum est; nam multi habent uirtutes qui non perseuerabunt. Dicunt igitur quod perseuerantia est usus omnium uirtutum simul. Aliis uidetur quod perseuerantia sit quiddam coaccidens uirtuti, quod non est uirtus. uerius tamen uidetur attentius  consideranti quod hoc nomen perseuerantia in respectu dicitur eius in quo perseueramus. Unde sine genitiuo positum incongruam facit locutionem. Quemadmodum si dicatur: Pater est, incongrue dicitur, ita quando dicitur perseuerantia est, minus congrue dicitur: sed dicendum perseuerantia caritatis est, uel aliquid tale; nec est aliud perseuerantia caritatis, quam caritas in qua quis perseuerat; et ita perseuerantia fidei est uirtus, quia est fides in qua perseueratur; et est precepta perseuerantia fidei, quia preceptum est in fide perseuerare, sicut uides quod continuatio lectionis est lectio continuata. Et hoc dicto, nil nocet si dicatur quod  hec prepositio per non notat consummationem in hoc uerbo perseuero; sed dicatur omnis perseuerare in caritate qui habet caritatem, uel in ea manet ad presens, siue sit amissurus siue non; uel si notet hec prepositio per consummationem, non est dicendum quod aliquis habeat perseuerantiam caritatis uel habuit, nisi decesserit in caritate; quia tunc primo potest dici: Iste perseuerauit in caritate. Licet enim uere dicatur de isto, iste perseuerabit in caritate, et hoc mihi reuelatum est; nondum tamen potest dici, habet perseuerantiam caritatis, quia nondum facta est consummatio, sicut iste licet inceperit facere domum et faciat modo, et sic perfecturus est, nondum tamen potest dici perficit domum, uel perfecit, uel perfectio domus  240 est, sed tunc primo uere dicetur quando consummata erit domus. Cum ergo dicitur: Iste habet quidquid necessarium est ad salutem, perseuerantia finalis est necessaria ad salutem; potest intelligi hoc dupliciter, uel quod aliquis perseuerauerit; et tunc est falsum: sic enim nemo haberet salutem, nisi iam perseuerasset, uel quod sit perseueraturus, et hoc est uerum; quia necessarium est quod perseuerauerit, uel sit perseueraturus, aliter enim non saluaretur; nec tamen ideo iam habet perseuerantiam si est perseueraturus; habet tamen quidquid necessarium est ad salutem.

Huic igitur argumentationi data solutione orationis.  Instantia sumenda est: Iste habet quidquid necessarium est ad uitam; decedere in caritate necessarium est ad uitam; ergo iste decedit in caritate qui uicturus est. Ad secundam autem argumentationem que sic fit: Iste habet caritatem in qua, si decederet, saluaretur; sed habet caritatem sine perseuerantia; ergo sine perseuerantia potest saluari. Fallacia in premissis; uel ita: Iste habet oculos quibus potest uidere, sed habet oculos clausos; ergo potest uidere oculis clausis. Eodem modo sume instantiam ad tertiam argumentationem.

Sed contra opinionem hanc sic obiicitur. Perseuerans  dicitur ab aliqua proprietate, illa est uirtus, uel non. Si enim dicatur quod perseuerantia fidei sit uirtus fidei a qua denominatiue sumitur perseuerans, ergo perseuerans denominatiue sumitur a fide; eadem ratione a spe, ita etiam a caritate. Oportet ergo uiua ratione ostendere quiddam a quo sumatur denominatiue perseuerans, et ita perseuerantia fidei est aliud quam fides, maxime cum quodlibet substantiuum per se possit poni, et quod dicitur de hoc nomine Pater, non est simile, quia est adiectiuum significatione, licet non uoce.  Istud exercitio pertranseuntium dimittimus, non ignorantie:  Quin pertranseant plurimi et multiplex sit scientia .



CAPUT XXIX. Que possunt obiici dicentibus habentem unam uirtutem habere omnes?

 His ita determinatis, omnem credimus iam cessare obiectionem ad hanc uniuersalem  : Omnis qui habet unam uirtutem, habet omnes, quia omnes instantias interemimus apparentes. Sed hic uidetur obloqui quod legitur super Genesim : Abraham diuersis uernaculis irruit in hostes. Super quem locum habet auctoritas: uernaculi Abrahe sunt uirtutes que sibi inuicem succedunt. Si ergo succedunt, non ergo simul infunduntur. Item super Mattheum habetur, quod  Abraham, Isaac et Iacob, significant fidem, spem et caritatem, et quod fides genuit et spem, et caritatem. Sed hec ad actus uel usus uirtutum sunt referenda, quorum unus sine alio haberi potest. Non enim qui unam uirtutem habet necesse est quod statim habeat eius usum, etiamsi sit adultus. In primaria enim infusione omnes habentur in habitu, non tamen in usu uel actu. Inclinant enim et disponunt animum ad actus suos pro loco et tempore exsequendos. Sed cum uirtutes in aliquo sint sine usibus suis, nunquid ideo otiose? Non; quia, etsi non semper habeant suos usus, tamen semper habent suos effectus, ut distinguatur inter usum et effectum. Semper enim fortitudo facit fortem, temperantia temperatum, prudentia prudentem,  id est aptum, dispositum, idoneum perferre molestias, cercere illecebras, precauere insidias, licet non statim perferat, uel cerceat, uel precaueat. Quicunque ergo habet unam uirtutem in habitu uel in effectu, habet omnes uel in habitu uel in effectu, siue puerulus siue adultus: sed non quicunque habet unam actu uel usu, 241 habet et reliquas in actu uel usu; et si qua fiat argumentatio contra hoc, falsa est ob hoc quia de habitu ad actum fit transitus; uerbi gratia, si quis sic inferat: Iste uel paruulus uel adultus habet fidem, ergo credit: uel aliquid tale. Fallacia. Iste truncatus pedibus est gressibilis, ergo graditur. Et nota quod sicut omnes uirtutes simul infunduntur,  ita omnes sibi cooperantur in suis actibus, ut cum diligere sit opus appropriatum caritati, nichilominus ad hoc operatur fides, ut cum credere sit opus fidei, ad hoc ipsum operatur caritas. Unde probari uidetur permistos esse actus uirtutum, sic: Credere est opus meritorium uite, ergo est opus caritatis, cum omne meritum sit penes caritatem. SOLUTIO. Opus caritatis dicitur dupliciter, uel opus caritate informatum, uel opus procedens ex caritate et libero arbitrio, uel a caritate denominatum: quod idem est. In utroque sensu uerum est quod diligere  est opus caritatis. Tamen in primo uerum est quod credere sit opus caritatis. Et per eamdem argumentationem posset quis probare quod opus iustitie est parcere, opus misericordie est damnare, quod nemo dicit, nisi sub premisso sensu.



CAPUT XXX. Utrum uirtutes in quocunque sint, pares sint.

 Superest iam inquirere utrum omnes uirtutes in quocunque sint, pares sint. De quo maxima incertitudine disserunt moderni doctores, aliis dicentibus eas non oportere dici esse pares, id est in nullo dissidentes, unde reddunt consonantiam uel harmoniam spiritualem. Alie tamen magis, alie minus habentur ab aliquo, sicut in Iob patientia eminuit, in Dauid humilitas, in Moyse mansuetudo.  Qui etiam concedunt aliquem magis mereri per unam uirtutem quam per aliam, si eam plenius habeat quam aliam, non tamen magis meretur per aliquam quam per caritatem. Aliis autem uerius uidetur quod omnes uirtutes in quocunque sunt, pares sunt, ut qui in una par alteri exstiterit, in omnibus ei equalis sit, et in quolibet eas habenti pariter intense sunt quoad habitum interiorem  non quantum ad usum exteriorem, quod auctoritate Augustini ostenditur  : Si dixeris istos equales esse fortitudine, sed illam prestare prudentia, sequitur ut huius fortitudo minus sit prudens, ac per hoc, nec fortitudine equales sunt, quia est illius fortitudo prudentior. Legitur etiam  quod paria sunt latera caritatis, id est  quantum diligit et quantum credit tantum operatur: quod ad habitum referendum est, quantum habilis est credere tantum et diligere.

Imparitas uero usu facile patet, quia Iob magis usus est patientia, Abraham fide, Dauid humilitate. Hoc enim ad usus exteriores referendum, uel in comparatione aliorum hominum intelligendum. Secundum quam actuum exteriorum imparitatem dicit alibi Augustinus, in aliquo aliquam magis esse uirtutem, aliam minus, et unam esse in aliquo, et non aliam; loquens ad Hieronymum sic  : Si ita sunt intentiones ut corporis membra, non quod uideantur locis, sed quod sentiantur affectibus, et alius illuminatur amplius, alius minus, alius omnino  careat lumine, ut quisque illuminatus pro caritatis affectu, in alio actu magis, in alio minus, in alio nil; sic dici potest habere aliam, et aliam non, et aliam magis et aliam minus: quod profecto de actibus intelligitur. Id etiam congruo simili potest declarari. Paterfamilias conducit quatuor seruientes, et singulis destinat propria officia, ea conditione ut singuli parati sint ad singula exsequenda pro loco et tempore. Illi quidem prompti sunt in habitu interiori, sed non in actu exteriori. Ita cum uirtutes singule priuilegiata habeant officia,  omnes prompte sunt ad exsequenda sua officia, nam quantum intendit animum temperantia usu exteriori ad cercendas illecebras tempore prosperitatis, tantum intendit fortitudo in habitu interiori ad perferendas molestias, si occurrat tempus aduersitatis, non tamen tempore prosperitatis ad hoc animum 242 mouet, sed disponit, quia non est opus  . Non enim habent habitum qui non habent usum; haberent tamen si instaret tempus.

Sed contra obiicitur: Ex quanta iustitia aliquid fit, ex tanta prudentia idem fit, ergo quanto iustius tanto prudentius. Fallacia. Ex quanto calore sol calefacit Indos, ex tanto Parthos, ergo quantum Parthos, tantum Indos; uel ita: Quanto scientior est iste illo in grammatica, tanto scientior est  ille in dialectica, ergo quanto doctius disputat de grammatica quam ille, tanto doctius de dialectica, posito quod ille subtilius disputat modo de dialectica, licet iste plus peritus sit in dialectica. Fit enim transitus de habitu ad actum, sicut ibi. Item, quanto quis aliquid iustius facit, tanto magis uitat non agenda, et minus omittit agenda, ergo quanto iustius, tanto prudentius. Conclusio potest esse duplex ut fiat comparatio inter habitum et habitum, uel inter usum et usum, et tunc falsum est, et in predictis danda est instantia. Item, quantum iustus aliquis, tantum prudens est, ergo quam iuste aliquid agit, tam prudenter: quod uerum est facta comparatione inter ipsam prudentiam et iustitiam;  falsum, si inter usum huius et usum illius. Unde et sic instandum per expositionem: Quam bonus grammaticus est iste, tam bonus est dialecticus;  ergo quam bene disputat de grammatica, tam bene disputat de dialectica. Item, aliquis naturaliter bonus est ad exsequenda opera iustitie, naturaliter timidus est ad sustinendum aduersa: nunquid in eo pares sunt iustitia et fortitudo? Ita: in habitu sed non in usu. Item, quanto quis iustior, tanto magis reddit Deo quod suum est, et proximo quod suum est, ergo quanto iustior tanto prudentior: quod uerum est si ad habitum referatur; falsum, si ad usum. Item, ex quanta iustitia tenetur aliquis seruire Deo, ex tanta prudentia, et econtra; ergo quam iuste tam prudenter. Fallacia. Ex quanta scientia heri disputasti mecum, ex tanta hodie disputas; ergo quam scienter heri, tam scienter hodie. Item, quanto aliquid fit iustius,  tanto maioris meriti, et quanto maioris meriti tanto melius; ergo quanto iustius tanto melius, et ita opus eque iustum alii operi quod est prudentius, uidetur eque bonum illi quia paris est meriti. Quid ergo prodest quod illud est opus prudentius? Prima est falsa. Item, omnis iustitia est bonitas, ergo quod iustius est melius est. Fallacia. Omnis grammatica est scientia, ergo quanto doctior aliquis in grammatica tanto scientior.

Item, si omnes uirtutes in quocunque sunt, pares sunt, quomodo fit incrementum uirtutum? secundum essentiam non fit; fit uero secundum effectum; ergo tantum effectum habet in isto iustitia, quantum prudentia, et ita quam iustus est, tam prudens  est. Quod quidem uerum est si sic intelligas, id est, tam habilis discernere inter bonum et malum, quam habilis reddere unicuique quod suum est.



[LIBER QUARTUS.]



243 INCIPIUNT LIBRI QUARTI DISTINCTIONES.

    Utrum sancti qui fuerunt ante aduentum Christi meruerunt ad infernum descendere?
    De uirtute circumcisionis, et differentia ipsius ad baptismum.
    De ceremonialibus, utrum essent obseruantibus causa salutis eterne?
    Ubi decem precepta legis ponuntur, et queritur utrum liceat facere contrarium alicui eorum?
    De mendacio et eius speciebus.
    De periurio et modis iuramenti et periurii.
    De conceptione Domini, et utrum caro eius fuerit decimata in Abraham?
    Utrum aliquid fecit Filius quod non Pater uel Spiritus sanctus, quia carnem assumpsit, et an Pater potuit incarnari.
    An he propositiones sint uere: Diuina natura assumpsit humanam naturam; diuina persona assumpsit humanam naturam.
    An natura personam, uel persona personam assumpserit?
    An Christus sapientia creata sciuit omnia que sciebat diuina scientia.
    An Christus habuit caritatem modo uie, uel modo patrie, ubi determinantur que ad caritatem Christi pertinent.
    An Christus pariter meruit omnibus suis operibus?
    An alicui datum sit ut fieret Filius Dei, et si Christus in humana natura meruit aliquid accipere in diuina.
    De uoluntate Christi secundum sensualitatem.
    De ea quam habuit secundum rationem, an conueniret cum uoluntate Iudeorum qui eius mortem optabant.
    An Christus habuit ignorantiam uel difficultatem faciendi bonum, uel necessitatem moriendi.
    An habuit timorem.
     Quid nobis contulit passione sua quod non prius contulerat nobis, ubi queritur, an alio modo potuit nos redimere.
    An Christus secundum diuinam uel secundum humanam naturam fuit caput Ecclesie.
    Qua potestate potuit Christus animam deponere, diuina an humana, et an secundum humanam naturam fuit minor angelis.
    In quo subiecto fuit mors Christi, et cuius unionis facta fuit solutio in morte ipsius?





LIBER QUARTUS.



244 PROLOGUS.


 Ostensum est in precedentibus quomodo primus homo a Ierusalem descendens in Iericho gratuitis spoliatus , in naturalibus sit uulneratus. Cum autem de eo scriptum sit quod est, spiritus uadens et non rediens , a tanta miseria per se resurgere non potuit, nisi Samaritanus ille ad quem clamat ex Seir: Custos, quid de nocte? Custos, quid de nocte?  in formam serui se exinaniens  celos inclinaret et descenderet , ouem centesimam que errando perierat relictis nonaginta nouem in deserto propriis humeris ad locum unde ceciderat reportaret . Quod quomodo factum sit, ipso annuente qui reportauit, deinceps  explicabimus.



CAPUT PRIMUM. Utrum sancti qui fuerunt ante aduentum Christi meruerint ad inferos descendere.

Ordo reparationis nostre a fide initium sumpsit. Nam credidit Abraham, et reputatum est ei ad iustitiam , antequam uel circumcideretur, uel legem aliam quam naturalem a Deo acciperet. Et Habacuc propheta dicit: Iustus ex fide uiuit . Inde est quod Abraham meruit pater multarum gentium dici, quia credidit Deo promittenti: In semine tuo benedicentur omnes gentes , sicut testatur Apostolus loquens ad Romanos . Etsi decessisset Abraham ante circumcisionem,  fide quam habebat saluaretur per fidem sicut et alii ante eum qui mortui sunt incircumcisi, ut Abel a quo incepit Ecclesia, et Ne, et alii. Sed si iusti decedebant, cur ergo ad inferos descendebant? Imo ad hoc sic ratiocinabitur aliquis: Unicuique reddit Deus secundum opera, ergo et Abrahe: sed Abraham meruerat ut post mortem intraret ad uitam eternam, ergo statim post dissolutionem anime et corporis debuit obtinere uitam eternam: aut iniuste actum est cum eo. SOLUTIO. uerum est quia meruerat intrare, sed non statim post mortem, sicut et iste qui per purgatorium transiuit, meruit frui uisione Dei, sed non statim post decessum: sicut et iste qui egregie aliquid facit, meruit premium a rege, sed non statim post factum. Item  Abraham meruit ut statim post mortem transiret ad uitam, si data esset hostia; per ipsum non stabat quin esset data; ergo meruit statim post obitum intrare. Fallacia. Iste perfectissimus tante perfectionis est quod, si decederet, mereretur statim frui uisione Dei. Per ipsum non stat quod non decedit, habet enim mortem in desiderio, ergo meruit nunc frui uisione Dei. uel in predicto exemplo de rege et strenuo milite. Item, quilibet sanctorum noui testamenti statim quando decedit fruitur uisione Dei. Nulli sanctorum ueteris testamenti istud est datum; ergo maioris est meriti quilibet sanctus Noui Testamenti, quam aliquis qui obierit sub ueteri Testamento. Fallacia. Quilibet paruulus baptizatus, si statim decedit, intrat ad quietem eternam,  non quilibet adultus statim fruitur uisione Dei post decessum in caritate, imo transit per purgatorium: ergo maioris est meriti quilibet paruulus baptizatus quam adultus imperfectus: quod falsum est. Item, melius est bonum quod statim obtinetur post mortem, quam quod differtur: quilibet sanctorum Noui Testamenti statim assequitur tale bonum, nullus sanctorum ueteris Testamenti statim fruebatur uisione Dei; ergo maiorem coronam recipit quilibet istorum, quam aliquis illorum. Solutio per interpretationem prime que intellecta uniuersaliter est falsa, si indefinita est argumentatio non tenet necessitatem.

Item, Abraham in inferno detinebatur iuste aut  iniuste: si iuste, ergo peccatis suis exigentibus, ergo non prorsus ab eis per fidem et circumcisionem erat liberatus, quod falsum est. Dicit enim Beda  : Idem, salutifere curationis remedium, etc. Item, Abraham carebat uisione Dei; illa carentia erat ei pena. Dicit enim Gregorius in Moralibus: Desiderium rei 245 quod differtur pena est, et Salomon: Spes que differtur affligit animam , et hec pena non iniuste ei infligebatur. Ergo pro peccato eam sustinebat, ergo non plene dimissa ei fuerant peccata per fidem et penitentiam. Ad hoc dicunt quod Abraham iuste tenebatur ibi, quia non plene liberatus erat a peccatis, quoad omnem remissionis peccatorum effectum, quia licet essent ei dimissa  peccata quoad reatum per circumcisionem, non tamen omnino quoad penam, nisi in spe et exspectatione ueritatis future, cuius figuras in umbra uenerabatur, donec ueniret ueritas: per quas figuras non iustificabatur. Duplex est enim effectus remissionis peccati, carere pena et frui uisione Dei. Pena quidem carebat, sed non uisione Dei fruebatur. Illa enim dilatio fruitionis non erat ei pena naturalis. Ad hoc enim ut aliquis habeat gehennam, oportet adesse locum penarum, et sensum et carentiam uisionis Dei. In loco quidem erat Abraham, et Dei uisione carebat, id est eam non habebat, ut hoc uerbum, careo, tantum priuationem notet, et debitum non importet; sed nullam sentiebat penam materialem; quod tamen uidetur falsum  . Alibi  enim dicitur quod grauissima penarum est carere uisione Dei, licet alibi  legatur mitissima, quod ita intelligitur. Mitissima est quantum ad sensum, quia ex hoc nisi aliud esset, nulla sentitur pena. Sic nec ego punior ex eo quod non sum episcopus. Grauissima tamen est quantum ad damnum; uel grauissima, id est generalis, quia quicunque punitur in inferno, caret uisione Dei, sed non conuertitur, quia neque sancti ante aduentum Christi sentiebant penam, nec paruuli qui modo moriuntur inbaptizati, licet uisione Dei careant. Item, quando Abraham mortuus est, necessarium fuit eum decessisse in fide Mediatoris, et impossibile erat eius fidem irritam fieri, ergo necessarium erat Christum esse  uenturum et passurum et moriturum, etc. Cui uidetur contraria auctoritas  : Fuit alius modus Deo possibilis, sed nullus miserie nostre conuenientior. Consimilis obiectio de Christo qui dixit Petrum eum negaturum, et impossibile erat ipsum dixisse falsum. Ergo necesse erat ipsum dixisse uerum, ergo necessarium erat hoc fuisse uerum, et ita necessarium fuit Petrum negare Christum. Quare igitur imputatur ei ad mortem? Item, possibile erat humanum genus non esse redimendum; etsi non redimeretur, nec Abraham redimeretur, ergo possibile erat Abraham non esse redimendum, et necessarium erat decessisse in fide illa; ergo possibile erat illam fidem fieri irritam, uel ipsum de meritis defraudari. Super hoc dupliciter solet fieri solutio.  Dicunt enim quod non est necessarium Abraham credidisse que credidit, nec necessarium est Christum locutum fuisse quando dixit Petro, Ter me negabis . Alii dicunt, (et ita a Magistro [ quod necessarium est fuisse quecunque per Spiritum sanctum fuerunt dicta a prophetis, et necessarium esse uentura, et ita necessarium erat Petrum esse negaturum Christum, et tamen ei imputandum erat, sicut necesse est diabolum peccare, et tamen ei imputandum est; et  secundum hoc necessarium est Antichristum esse uenturum, et impossibile est Antichristum esse occidendum a matre sua.

Sed et contra hanc solutionem obiici potest quod super illum locum Ieremie, ubi dixit Ieremias Ananie falso prophete: Amen , habetur in Glossa Hieronymi: Optat fieri quod ille mentitur, hoc enim significat, Amen, et cupit pro rerum prosperitate magis illum quam se uera dicere, et post inducit exemplum de quodam qui per Spiritum sanctum loquens dicebat: Utinam non essem uir habens spiritum, et mendacium potius loquerer!  Et paulo post: Ionas contristatur quia mentitus est, et arguitur a Domino utilius esse mendacium, quam tante multitudinis ruinam. Sed  super hoc non minima uidetur esse questio. Si enim uolebat Ieremias uerum esse quod Hananias falso prophetabat, quod ex predictis auctoritatibus haberi potest, et sciebat hoc non posse esse uerum quin ille mentitus fuisset; 246 ergo uolebat Ieremias dixisse falsum, qui promiserat aduersa, uel si uolebat se dixisse uerum, quod non potest negari,  et uolebat Hananiam dicere uerum, . Ergo uolebat duo contraria contingere simul, cum contraria predicarent ipse et Hananias. Ille enim prospera, Ieremias aduersa promittebat. Ad hoc dicendum quod non sequitur. Si quis uelit  aliquid et sciat illud non posse esse sine alio consequenti, ideo uelit consequens. Nam iste uellet amodo esse Rome; et scit hoc non posse esse nisi esset Rome; ergo iste uellet esse Rome. uolebat ergo Ieremias euentum rei quam predicebat Hananias, non tamen ideo uel illum uerum, uel se dixisse falsum. uolebat re dixisse uerum non tamen illud euenire quod ipse, uel non euenire quod ille predixerat. Sicut uult se uerum dicere, qui de peccatis suis penitet, non tamen uult illud euenisse quod dicit. Tunc enim non ex corde peniteret: et sensus istarum auctoritatum ad hanc solutionem est retorquendus.



CAPUT II. De uirtute circumcisionis, et differentia ipsius ad baptismum.


 Abrahe iam iustificato ex fide precepta est circumcisio, de qua quia ad alia festinamus, breuiter tractandum est: primo, quare instituta sit; secundo, cuius rei sit sacramentum; tertio, quare immutata sit per baptismum considerando. Instituta ergo fuit  ut per obedientiam mandati Abraham Deo placeret, cui per inobedientiam Adam displicuerat, ut etiam populus ille a ceteris nationibus signo corporis discerneretur, sicut et signo mentis,  id est fide. Sunt enim due res illius sacramenti. Nam per circumcisionem que fiebat octauo die cultro petrino significatur quod petram Christum in communi resurrectione que fiet octaua etate, omnis abscideretur corruptio. Significat etiam quod per Christi resurrectionem abluitur a peccato anima uniuscuiusque in eum credentis. Ideo autem mutata est per baptismum, quia hoc sacramentum communius est et perfectius: communius, quia illud in una sola corporis particula in qua dominatur concupiscentia, per quam contrahimus originale peccatum. Ad cuius remedium data est circumcisio; baptismus uero omnes corporis partes abluit. Item circumcisio solis maribus proderat, baptismus uero utrique sexui: perfectius  est etiam hoc sacramentum, quia ex circumcisione remittebatur tantum originale peccatum, sed  nec gratia adiutrix ad bene operandum conferebatur, nec uirtutes augmentabantur, quod totum fit per baptismum preter remissionem originalis peccati. Unde et Abrahe nichil intus contulit, quia iam ex fide iustus erat, sed in signum tantum fuit.

Sed obiicitur: Circumcisio instituta fuit in remedium originalis peccati, ergo aut fides erat insufficiens ad abolendum originale peccatum, aut circumcisio fuit superflua. Quod autem fides esset sufficiens, habetur ex auctoritate. Dicitur enim  , Quod apud nos agit aqua baptismi, hoc egit apud ueteres, uel pro paruulis sola fides, uel pro maioribus sola uirtus sacrificii, uel pro his qui de stirpe  Abrahe prodierunt mysterium circumcisionis. Fallacia. Iste fecit uotum continentie ut per hoc salutem mereretur, ergo aut opera illa que fecit in caritate ante uotum, erant insufficientia, aut uotum fuit superfluum. Item ex fide sola dimittebantur peccata originalia ante circumcisionem, instituta circumcisione non ex fide sola sine circumcisione dimittebantur; ergo maioris efficacie fuit fides ante circumcisionem, quam post. Quod falsum est. Quod enim non sola poterat abolere peccatum post circumcisionem, non fuit eo quod minoris esset effectus, sed quia circumcisio erat precepta, et inobediens esset quilibet, nisi circumcideretur. 247 Fallacia. Illis solis operibus que iste facit in  caritate ante uotum continentie, poterat saluari, facto uoto non poterat saluari illis solis, nisi et uotum impleret. Ergo minoris meriti fuerunt illa opera post quam ante. Item, ante circumcisionem sufficiebat sola fides ad delendum originale; instituta circumcisione, necessaria erat et circumcisio et fides. Ergo facilius remittebatur peccatum originale ante circumcisionem quam post. Quod uerum est sub hoc sensu, id est pauciora exigebantur et sufficiebant ad hoc ut remitteretur, et quantum ad sensum quod nullam molestiam in carne sustinebat, cui sic remittebatur originale peccatum per fidem, sicut et  remittebatur per circumcisionem. Si inde inferatur: ergo plus obfuit circumcisio quam profuit, fallacia. Faciliorem habebat iste uiam ad obtinendum uitam ante uotum, quam post, ergo plus obfuit ei uotum quam profuit. Item, per fidem prius remittebatur originale sine circumcisione, modo sine illa nequaquam, ergo maioris tunc erat uirtutis, quam modo. Fallacia. Anima Petri in uia merebatur per fidem, modo non meretur per eam; ergo maioris efficacie erat tunc, quam nunc.

Item, fides Abrahe ante circumcisionem hanc habebat uirtutem, ut merito illius dimitteretur Ismeli peccatum quem effectum non habuit nato Isaac, quia tunc precepta erat circumcisio, meruitne  Abraham sue fidei tolli illam uirtutem? Item, in circumcisione remittebatur originale, et ex caritate in ea dabantur uirtutes, sed non ex ea; sicut in baptismo Ioannis dabantur uirtutes, sed non ex eo. Item, paruulis dimittebatur originale ex fide parentum, an suorum an aliorum, an unius tantum, si unus esset fidelis, alter infidelis? Ad hoc dicendum quod merito eorum qui precesserant in quibus fuerat fides, de quorum familia erant paruuli illi, sicut dicitur  : Accedit uerbum ad elementum, et fit sacramentum; non quia dicitur, sed quia creditur; non est intelligendum, quia modo creditur, nam si omnes essent infideles, et diceretur, fieret remissio; sed, quia creditum est a patribus nostris.

 Sed dicet aliquis: Cur quibusdam paruulis remissa sunt peccata, et non aliis in fide Ade, si non exigitur fides propriorum parentum? Ad quod dicendum, quia multe descenderunt familie de Adam infideles, et ideo paruulis de illa familia non fiebat remissio nisi solis illis qui erant de familia illa que habebat fidem, sicut forte in familia Seth, et postea post diluuium in familia Sem et Heber a quo descendit Abraham. Si uero queratur an in utero remittebatur originale peccatum per fidem parentum paruulis cum tantam haberent fidem parentes paruulis existentibus in utero quantam illis natis et post; dicimus quia antequam natus sit aliquis non potest renasci nisi diuino miraculo, ut de Ieremia,  et de Iacob, et Ioanne, et beata uirgine dicitur. Dicendum ergo quia ex fide parentum, scilicet Ade et Ne, etiamsi infideles essent proprii parentes, remittebantur eis peccata. Sed non est determinatum  quoto die a natiuitate, nisi dicatur de feminis quod octogesimo die quando pro eis offerebatur, eis fiebat remissio.

Item, sola fide aliena poterat tunc quis fieri dignus uita eterna, modo non potest sine baptismo, quia fides parentum non facit paruulos dignos uita, nisi baptismum excludat articulus necessitatis, non contemptus religionis. Ergo maioris perfectionis  erat fides tunc quam modo. Ad hoc dicendum quod fides parentum nec tunc, nec nunc efficit aliquid dignum uita eterna, licet ex uirtute fidei parentum paruulis remitterentur peccata. Imo caritas quam Deus gratis dabat, in remissione peccatorum dignos uita eterna faciebat.



248 CAPUT III. De ceremonialibus: utrum essent obseruantibus causa salutis eterne.

 Post circumcisionem Abrahe preceptam, tempore Moysi et per ipsum Moysen a Deo data est lex Iudaico populo exeunti ex Aegypto in monte Sinai quinquagesimo die post egressum, duabus de causis, ut per legem a Deo datam lex naturalis repararetur in qua preuaricatus fuerat Adam et eius  posteritas, et ut per legales obseruantias, ille rudis et incredulus populus ad ueritatis future susceptionem instrueretur. Unum istorum fecit per moralia precepta, alterum per legalia. Sunt enim in lege duo genera preceptorum preter promissa, immobilia et mobilia: immobilia dicuntur moralia, quorum obseruantia omni tempore exigebatur, et ante legem, et sub lege, et post legem: ut Diliges Dominum Deum tuum, etc. Unde dicuntur immobilia, quia non mouentur ueniente ueritate, imo et tunc magis obseruantur, et talia sunt moralia que ad omne tempus sunt data. Mobilia sunt que ad tempus data sunt propter figurandum, non iustificandum, que quidem in reuerentia habita sunt, donec ueniret  ueritas in cuius significatione sunt data; qua ueniente cessauit umbra et figura ceremonialium. Tale erat preceptum de immolatione agni paschalis, que terminata est in passione Christi quam figurabat; similiter circumcisio terminata est in baptismo.

Sed ad hoc obiicitur: uetus lex statum suum habuit usque ad Euangelium. Ea igitur cessare debuit, superueniente Euangelio, secundum illud: Nouis superuenientibus proiicietis uetera . Sed Christus predicauit Euangelium ante passionem suam, ergo tunc debuit cessare et circumcisio, et alia que erant in lege causa figurandi data. Sed in contrarium sic: Baptismus nondum efficaciam habebat, quia Christus nondum fuerat passus a cuius  passione uiam suam trahebat; necdum etiam data erat forma baptismi a Christo que post Resurrectionem data est, cum dixit: Euntes in mundum uniuersum, predicate Euangelium omni creature, baptizantes eos in nomine Patris et Filii et Spiritus sancti, etc. . Ideo dicunt quidam quod ante passionem simul currebant lex et Euangelium quando Christus predicabat, et utrumque in parte habuit efficaciam. Quod enim dictum est ab Apostolo: Si circumcidamini nil uobis prodest , referendum est ad statum illum Euangelii post resurrectionem.

 Item: Lex et prophete usque ad Ioannem . Ergo non debuerunt obseruari tempore Christi. SOLUTIO: Lex prefigurabat et prophetia predicebat, quod tempore Ioannis completum est. Unde tunc Dominus dixit: Consummatum est , quod de Filio hominis scriptum est. Item, lex relinquenda fuit pro Euangelio, ergo fuit spernenda pro eo, ergo non fuit in honore habenda pro ipso. Ad quod dicendum quod in honore erat habenda propter Euangelium quod in se continebat per spiritualem intelligentiam; erat enim sicut rota in medio rote. Unde et super illum locum Isaie  , De Sion exibit lex, et uerbum Domini de Ierusalem , dicit Glossa:  Lex uetus spiritualiter intellecta, scilicet Euangelium.

Item, Christus cepit legem destruere dum discipuli eius per sata euntes spicas confricabant in Sabbato et comedebant  , ergo soluebat legem: falsum est ergo quod datum est: Non ueni legem soluere sed adimplere . Ad hoc dicendum quod lex tribus modis soluitur, uel quando non intelligitur spiritualiter, et ita soluit Iudeus; uel quando bene intellecta non adimpletur, et ita soluit Christianus; uel quando aliqua pars diminuitur. Lex autem in tribus consistit, in promissis, in ceremonialibus, in moralibus. Promissa in Christi morte impleta sunt. Ceremonialia ad litteram sunt destructa, sed spiritualia seruantur sicut et  moralia: 249 ergo Christus legem non soluit, quia spiritualiter intellexit et adimpleuit, et nil de spirituali intelligentia diminuit.

Queritur autem, cum ceremonialia idem significent quod littera legis, cur, illis abiectis, hec in honore habetur, et in Ecclesia legitur, cum nil quod de ceremonialibus ad litteram ibi contineatur obseruetur. Ad quod dicimus quod sunt signa que rem presentem significant, ut circulus ante domum pendens designat uinum esse uenale in domo. Unde si pendeat circulus et non sit uinum uenale, falsum est signum. Est aliud signum quod significat rem preteritam, ut madefactio terre pluuiam preteritam. Est aliud quod significat rem presentem et futuram, ut cinis benedictus, qui in Capite ieiunii  superponitur capitibus Christianorum, significat presentem humilitatem eorum, et futuram resolutionem in puluerem. Ceremonialia autem non erant signa nisi rei future. Unde si modo fierent, significaretur quod illa essent futura quorum hec sunt figure et signa. Et ita cum illa non sint futura, falsa essent signa. Iam enim Christus passus est quod tunc designabat paschalis immolatio. Iam offerimus castitatem et simplicitatem; quod figurabat turturis et columbe oblatio. Nam illa oblatio Deo non placuit nisi propter ista signata. Sed legis littera ideo semper est ueneranda, quia dum legitur,  fidem nostram confirmat, dum nobis ad memoriam reuocat ea que credimus a sanctis prophetis predicta: In hoc est uerbum uerum quod alius est qui seminat, et alius est qui metit . Nos etiam erudit dum commemorat que mala Deus Iudeis, dum erant rebelles, intulit, et que bona dum fuerunt humiles, ut et nos superbiam uitemus, ne quid simile nobis contingat. Potest etiam dici quod littera legis litteram Euangelii figurabat; id est, quod Euangelium aperte docebat esse faciendum, ipsa sub figuris docebat  ; legis enim littera castitatem docet cum dicit: Offeres turturem; simplicitatem, cum dicit: Offeres columbam . Euangelium idem apertius docet: Estote simplices sicut columbe .

 Queritur etiam an ceremonialia Deo placuerint quando fiebant in caritate et ex caritate. Quod per ea nemo merebatur uitam eternam uidetur ex multis auctoritatibus. Dicit enim Isaias: Sacrificia uestra odiuit anima mea . Et Ezechiel  : Dedi eis mandata non bona, et iustificationes non bonas, in quibus non uiuant . Et Apostolus: Lex neminem ad perfectum ducit . Et alibi: Lex iram operatur . Et alibi: Lex subintrauit ut abundaret delictum . Et in Euangelio: Nisi abundauerit iustitia uestra plusquam Scribarum et Phariseorum non intrabitis in regnum celorum . Econtrario tamen induci possunt auctoritates. Dicit enim Apostolus: Lex quidem sancta et mandatum bonum .  Et Beda: Iustitia legis suo tempore custodita, non solum bona temporalia, sed et uitam conferebat eternam. Et Augustinus: Ideo uoluit sacrificia illa sibi offerri ut anime que in Aegypto mortue fuerunt, per illa curarentur. Sed hec omnia de facili ad concordiam reuocantur: si huius nominis lex multiplicitas distinguatur. Nam lex quandoque dicitur tota series ueteris Testamenti, quandoque tantum quinque libri Moysi, quandoque Decalogus scriptus in tabulis, interdum etiam ceremonialia tantum, nonnunquam etiam littera cum spirituali intelligentia. Lex etiam dicitur obseruantia unius mandati. Unde solet dici: Hec est lex lepre, lex zelotypie, lex Pasche 

 Omnes ergo illas auctoritates per quas uidetur posse ostendi quod lex non iustificet, referende sunt ad ceremonialia, que fuerunt instituta propter significandum, non iustificandum etsi  ex caritate fiant: et ad moralia sine gratia; reliquas uero ad moralia cum gratia, et ad spiritualem intelligentiam referimus. Quod enim dicitur: Iustitia legis suo tempore custodita non solum bona temporalia, etc. intelligitur de moralibus cum gratia habitis, qualia sunt, Diliges Dominum Deum tuum, etc., et Non occides, et similia. Item, quod dicit Origenes, 250 quod anime mortue in Aegypto  per ceremonialia curabantur, ita intellige: Ab idololatria retrahebantur cui in Aegypto fuerant assuefacte et ita mortue. Non enim aliud fuit illa curatio, nisi dissuetudo idololatrie.

Quod autem ceremonialia non conferrent salutem, licet ad eam ualerent, per similem potest ostendi. Baptismus Ioannis non conferebat salutem, quia non faciebat remissionem peccatorum. Erat in aqua, non in spiritu; ualebat tamen ad eam, et assuefaciebat homines ad baptismum Christi, qui erat uera causa salutis. Charitas tamen cum qua accedebant ad baptismum Ioannis salutem conferebat. Similiter abbas iste huic suo monacho delicato, non ualenti obseruare rigorem uite monastice, precepit uesci carnibus; ille obedit. Meretur  itaque ex obedientia, non ex esca carnium, quia esca et potus non sunt regnum Dei, id est causa regni Dei . ualet tamen esus ille ad uitam quia est occasio illius meriti. Si uero queras rationem quare illa opera non iustificarent, audi quod dictum est: Ceremonialia data sunt duris in flagellum, insipientibus in pedagogum, iustis in signum. Erant enim iusti ante legem, nec per eam aliquid accreuit iustitie illius, quia iusto non est lex posita , id est propter iustum data erat; ut cognoscerent suam infirmitatem, qui prius dicebant: Non deest qui impleat, sed deest qui iubeat ad future ueritatis et gratie manifestationem, ut suam recognoscentes impotentiam et ceremonialium insufficientiam, ad  medicum Christum currerent et ibi salutem per fidem, et spem, et caritatem haberent ex quibus iustificabantur, non ex lege.

Dicunt tamen quidam quod inter sacramenta ueteris ac noui testamenti non in hoc est differentia quod ista iustificent in caritate facta et non illa, nam utraque iustificant si sint in caritate. Sed quia sacramenta noui testamenti augent uirtutes, illa non augent, et maiorem habet nunc effectum baptismus, quam tempore Christi, quia non liberabat ab onere legis sicut modo.

Sed iterum obiicitur de sacrificio Abel quod Deo placuit, secundum illud: Respexit Deus ad Abel et ad munera eius ; et in canone misse:  Placeat tibi, Deus, sacrificium istud, sicut placuit tibi sacrificium Abel famuli tui. Si ergo Abel illo tempore sacrificii meruit, cur non et Aaron, cui preceptum est similiter sacrificare? Ideo itaque exponunt: Sicut placuit tibi deuotio famuli tui Abel, quando sacrificauit. Et notandum quod in se difficiliora sunt mandata Euangelii, quam legis; sed quia hec ex amore, illa ex timore, facilius hec possunt obseruari quam illa; et ideo dicit Dominus; Iugum meum suaue . Sicut facilius est sedere quam currere per agros; et tamen facilius est uenatori discurrere per agros quam monacho  sedere in claustro. Pauci enim illa obseruabant ex amore. Et est facta additio in consiliis non preceptis, uel additio, id est explanatio.

Item, obseruantia legis sufficiebat ad uitam, quia per eam poterat quis declinare a malo et facere bonum, in quibus duobus est consummatio iustitie; ergo non fuit additio facienda in Euangelio, aut superflua fuit. Item  : Lex cohibebat manum et non animum, Euangelium cohibet manum et animum, ergo acrior est lex Euangelii quam lex Moysi. Item, quecunque moralia obseruabantur tempore legis, necesse est obseruari tempore gratie, et preterea, illa que addita sunt in Euangelio. Ergo duplex onus nobis incumbit legis et Euangelii; ergo difficilius est hec duo portare quam  unum solum. Cum ergo dictum sit de onere legis: Hoc est onus quod nec nos nec patres nostri portare potuimus ; multo magis et de onere Euangelii illud dicendum est. Item, lex cohibebat manum et non animum, et per legis obseruantiam poterat aliquis saluari, ergo habens uoluntatem peccandi et non peccans actu poterat saluari; ergo poterat saluari sine caritate. Si uero dicat quis legem cohibere et manum et animum, sic Euangelium utrumque prohibet, cuius ergo facta est additio in Euangelio?

251 Ad hoc dicendum est quod lex dicebatur cohibere manum et non animum, quia pro uoluntate peccandi pena non inferebatur homini. Sicut  hodie pro uoluntate homicidii iniungitur satisfactio a sacerdote, licet non tanta quanta si additus esset actus; non tamen ideo absolutus erat [erit] apud Deum, sicut qui libellum repudii scribebat; nulla puniebatur pena secundum legem Moysis, et tamen  mortaliter peccabat. Unde hodie Ecclesia istud non permittit, et in hoc etiam mitius est Euangelium quod temporaliter punit pro uoluntate peccandi ne in eternum puniatur pro eodem, licet dicant Hebrei quod ibi non prohibebatur nisi actus. Unde hoc ita exponunt: Non concupisces rem proximi tui , id est nichil ages exterius, unde concupiscere uidearis. Quod ergo dicitur: Obseruantia decem preceptorum sufficiebat ad uitam, ergo superflua fuit additio, uide ut caute intelligas obseruantia. Si  enim erat ex amore, sufficiebat; si uero ex timore, dicitur obseruantia quasi contra seruantia, quia non facere contraria preceptis non erat meritorium uite, nisi hoc dimitteretur ex amore, sicut dicitur: Iudei obseruabant Iesum , id est contra seruabant si in uerbo possent capere. Fallacia. Opera que iste facit sufficiunt ei ad salutem, ergo superfluum est uotum quod superaddit. Sciendum est autem quod additio facta est legi, id est uocali preceptioni que non plene uel plane exprimebat precepta, uel consulta, que proprie dicitur lex a legendo. Mandatis autem id est operibus  nulla est facta additio in Euangelio, quia etiam precepta Euangelii in lege continebantur, uel obscure, uel manifeste; sed Scripture legis superaddita est Scriptura Euangelii, plenius exprimens que sub cortice legis latitabant.

Item, quod dicitur: Lex iubet diligere amicos, Euangelium amicos et inimicos, ergo acrior est lex Euangelii quam lex Moysi. uel, omnia moralia cum lege obseruata tenemur modo obseruare, et preterea que in Euangelio tradita sunt, ergo duplex onus incumbit; ergo difficilius est onus legis quam Euangelii; nec istud ualet, quia in Euangelio maxima datur gratia et superabundans cuius ope facilius possemus implere uiginti precepta, quam  tempore legis unum solum, que non dabat gratiam cum esset in comminatione pene data. Sicut uides quod facilius traheret iste equus quatuor magnos molares pistrinos super bigam, quam unum illorum super dorsum. Sic est de Euangelio quod est biga propter duo precepta caritatis de dilectione Dei et proximi.

Item queritur an uetus lex sit noua: quod uidetur. Dicit enim auctoritas super Isaiam  : Lex uetus spiritualiter intellecta est noua, sed quam cito fuit uetus lex, tam cito spiritualiter intellecta est, ergo tam cito fuit noua lex, et ita ante aduentum Christi. Econtrario probatur hec non esse illa, quia illa promittit temporalia beneficia, hec bona eterna.  Ideo sciendum quod lex uetus in tribus consistebat, in promissis, et moralibus et ceremonialibus. Promissa erant ad alliciendum, ut terra fluens lacte et melle. Moralia instituebant ad bene uiuendum. Figuratiua erudiebant ad maius intelligendum, ut manna figurabat eucaristiam, uitula rufa Christum  . Similiter lex noua habet eadem moralia sed alias promissiones que exprimuntur: Beati pauperes spiritu, etc., significationes etiam alias habet, quia sacramenta ueteris legis figurabant sacramenta noue que idem signant et efficiunt. Cum ergo dicitur, noua lex est uetus uel continetur in ea, eo tropo loquendi utimur quo solet dici significata esse in significantibus, sacramenta noue legis significabantur sacramentis ueteris legis. uel dicitur latuisse  pro parte, quia quedam moralia et hic et ibi continentur. Alia tamen est hec Scriptura, quam illa, licet in parte eadem mandata.

Item, Omnis Christi actio fuit nostra lectio, ergo in omni opere quod egit nos instruxit, et ad salutem nostram retulit; ergo omni opere quod fecit 252 meruit, ergo operibus ceremonialibus meruit ut forte quando inclinabat se coram propitiatorio, uel aliquid tale. Ideo etsi possemus dicere quia cum fit mentio de meritis hominum, tacendum est de Christo qui est priuilegiatus et super omnem legem: potest dici, ut tradunt quidam, quod non ex omni  opere quod fecit ex caritate meruit, sed ex caritate quam habuit, dum operaretur, meruit. Sicut et iste monachus non meretur ex eo quod dormit, uel comedit; quod tamen ad salutem suam refert, ut magis sobrius ad matutinas surgat et Deo seruiat. Item, si fiat argumentum, legalia poterant fieri ex caritate, ergo poterant iustificare, uel eis poterat quis mereri. Fallacia. Nummus potest dari ex caritate, ergo potest iustificare, uel eo potest quis mereri. uel secundum aliam opinionem que dicta est, uerius dici potest, quod ex legalibus merebantur, si fierent ex caritate. Nullum enim opus est quod si fiat in caritate homo non mereatur. In hoc tamen est differentia inter hec et illa sacramenta, quod illa non augent uirtutes etsi ex caritate  fiant, sicut ista. Si enim duo sunt pares in caritate, et alter suscipit eucaristiam, augetur in eocaritas.

Item, in Deuteronomio scriptum est: Maledictus omnis qui non permansit in omnibus que scripta sunt in libro legis ut faciat ea . Ergo omnes tenebantur omnia facere ante aduentum Christi; ergo et illi qui spiritualiter legem intelligebant. Omnes enim tenebantur legem spiritualiter intelligere, et omnia ceremonialia facere, sicut dicit predicta auctoritas, ergo si quis ceremonialia aliqua omittebat, transgressor erat, licet haberet fidem. Sed habetur in auctoritate quod non poterant omnia facere, ergo omnes erant transgressores. Ad hoc dicit auctoritas in epistola ad Galatas : Maledicti erant omnes qui sub lege erant, quia in omnibus reatus transgressionis erat a quo illi absoluti erant qui in gratia confidebant. Sed quomodo erant absoluti? Nunquid non tenebantur obseruare legalia qui habebant fidem Christi? Non igitur peccaret Moyses si porcinam comederet. Imo non uidetur tantam uim habuisse fides ante aduentum quantam modo habet. Tunc enim non poterat quis saluari per fidem nisi ceremonialia obseruaret; modo potest, quia sufficit sola fides. Si uero dicatur quod sola fides sufficiebat sine obseruantia legalium ante aduentum, ergo illi qui habebant fidem non tenebantur obseruare legalia etiam tunc, sed omnes tenebantur habere fidem. Ergo omnes poterant tunc saluari sine obseruantia legalium; non ergo  erant transgressores si non obseruabant legalia, et ita non erant sub maledicto legis. Quos ergo maledicebat? Nunquid eos qui non obseruabant spiritualiter, ita, et illi iidem modo sunt maledicti. Si uero eos qui non obseruarent carnaliter, ergo omnes omnia carnaliter tenebantur obseruare. Ergo non sufficiebat fides sine legalibus ad salutem etiam tunc.



CAPUT Iu. Ubi decem legis precepta ponuntur. Et queritur utrum liceat facere contrarium alicui eorum.

 Legis precepta sunt decem. In prima tabula tria que pertinent ad dilectionem Dei, quorum primum  est: Non habebis deos alienos. Non facies tibi sculptile, neque omnem similitudinem . Sculptile uel idolum dicitur, quod non habet aliquam speciem sui similem cum rebus creatis. Unde  idolum nil dicitur, quia non est aliqua species de his que sunt, cuius habeat similitudinem, sed quiddam quod animus curiosus et otiosus finxerit. Sunt quidem et alie expositiones, quas quia magis delectatione sunt quam de disputatione, ad presens omittamus. Similitudo est que aliquid habet simile in rebus creatis. Secundum est: Non assumes nomen Dei tui in uanum , cuius expositionem in lectione requiras non in disputatione. Tertium est: Memento ut diem Sabbati sanctifices. .

253 In secunda tabula septem sunt precepta,  quorum primum est: Honora patrem et matrem, ut sis longeuus super terram . Secundum est: Non occides . Sed queritur utrum omnes impleant hoc preceptum qui non occidunt. Quod si est, ergo et iste implet qui patrem non diligit, sed ipse in uno offendit; ergo omnium est reus; ergo nullum implet. Ergo nec istud, quare facit contrarium huic: ergo occidit uoluntate uel actu. Item, non occidere nil est, et non occidendo meretur iste, ergo eo quod nil est meretur. Ideo dicimus quod nemo implet hoc preceptum nisi habeat in proposito non occidere, etiamsi sit prouocatus, et non potest unum implere in proposita uoluntate quin omnia impleat ex caritate; potest tamen unum implere in re licet non omnia in re. Unde quod dicitur:  Qui in uno offendit, omnium est reus , ita intelligendum, non quia cuilibet contrarium faciat sed quia caritatem non habet, qua non hahita cuiuslibet mandati transgressor est. Ut enim manifesta sint premissa dicitur aliquis obseruasse Decalogum in re, in uoluntate, uel proposito, in simulatione. Quia autem ex simulatione obseruabat, caritatem non habebat. Qui ex caritate unum obseruabat, non poterat unum obseruare in uoluntate uel proposito sine alio, poterat tamen unum obseruare in re, et non aliud. Non enim dicor obseruare hoc preceptum in re, Non occides , nisi aliquid impellat me ad occidendum et manum cohibeam.

 Queritur autem an liceat occidere. Quod uidetur. Cum enim alienigene die Sabbati inuasissent Iudam et fratres eius, Spiritu sancto docente, institutum est ut die Sabbati insultum non facerent in hostes, sed insultantibus resisterent, eo quod multi Iudeorum ceciderant, quia se ea die non defenderant . Item,  licet uim ui repellere. Preterea transmarini milites nisi permitteret et consentiret [for. consentiret] Ecclesia, non interficerent paganos. Econtrario tamen in Euangelio: Si quis percusserit te in maxillam unam, prebe et alteram . Et Apostolus: Non uos defendentes . Dominus etiam Petrum reprehendit,  eo quod seruo principis sacerdotum auriculam absciderat , quod non fecisset si ei hoc licuisset. Ad quod potest dici quia non occidere licet rancore animi, sed licet zelo iustitie, uel causa ueritatis defendende, uel ne periclitetur fides. Unde Hieronymus super Ieremiam: Homicidas, sacrilegos, usurarios punire non est effusio sanguinis, sed ministerium legis. Dicimus etiam sine preiudicio quia quod dictum est in Euangelio et in Apostolo, ad tempus dictum est: Spiritus enim diuinus omnia medullitus considerans preuidit quod in tempore primitiue Ecclesie, dum paruula erat, utile erat sustinere patienter. Sed modo auctus est numerus fidelium, et licet quod tunc non licebat.

Item, hic est quidam qui cogitur uel ad monomachiam,  uel ad suspendium, in suspendio non imminet nisi mors corporis, in monomachia est mors anime et mors corporis, et quanto melior anima corpore, tanto damnosior mors anime quam corporis. Ergo magis debet suspendium eligere quam monomachiam. Econtra in monomachia potest obtinere sine lesione illius cum quo pugnat, et mortem temporalem debet fugere quantumcunque potest. Ergo melius est ei pugnare quam suspendi. Ad hoc dicunt, quod si perfectus est, magis debet eligere suspendium. Si uero imperfectus monomachiam. Item, dignior est anima corpore, ergo magis peccat qui occidit animam, quam qui occidit corpus; ergo magis peccat qui trahit hominem in consensum mortalis  peccati quam qui ipsum interficit. Ad quod dicendum, quod qui occidit corpus utrumque habet odio et animam et corpus. Qui autem animam, solum animam. Argumentum autem quod sit a contrariis sic. Magis diligenda est anima quam corpus. Ergo plus peccat qui animam occidit quam qui corpus, falsum est. Sicut si diceretur: Plus ualet anima quam corpus, ergo plus diligendus est qui pascit animam quam corpus.

254 Tertium preceptum est: Non mechaberis . Omnem illicitum usum membrorum ad libidinem intellige, ut a parte totum intelligas. Ubi quidem prohibetur actus mechie quantum ad carnalem sensum, spiritualiter autem prohibetur uoluntas mechandi. Unde et in Euangelio facta est  additio littere legis: Qui uiderit mulierem ad concupiscendum eam, iam mechatus est eam in corde suo . Et exprimit littera Euangelii spiritualem sensum, id est secundum quem spiritualiter uiuitur. Sed obiiciunt: Sub his uerbis, Non mechaberis, prohibetur mechia corporis et mechia cordis, et in his duobus consistit huius mandati perfectio. Si quis abstinebat se prius a mechia corporis, et non a mechia cordis transgressor erat; ergo hoc mandatum erat adeo perfectum sicut modo est, et ita nil est additum eius perfectioni. Sciendum quod illa  superaddita prius erant quantum ad mentem dantis ipsum preceptum morale, sed non erant quantum ad mentem interpretantis, nec quantum ad opus, sicut fructus dicitur esse in hieme et non esse in arbore: Non esse, quia non est in ramis; esse, quia est in radice, in natura arboris.

Quartum preceptum est: Non furtum facies . Ubi omnis rapina, et uiolenta et occulta prohibetur. Circa usuras autem plura dubitabilia sunt, que potius reseruamus ad disputationem decretorum quam theologorum  . Queri autem potest utrum filii Isrel furtum fecerint quando, precipiente Domino, ab Aegyptiis uasa mutuo acceperunt, nec postea reddiderunt. Post multas autem rixas et argumentationes indirectas ad hoc probandum uel  improbandum, hunc credimus exitum solutionis  . Ut qui hoc fecerunt zelo diuine preceptionis adimplende, non cupiditatis faciende, non dicantur hoc opere peccasse, imo etiam meruisse, sicut Abraham non peccauit quando secundum diuinam iussionem filium immolare uoluit. Nec iste peccat qui ex precepto regis causa iustitie exercende, non rancore, uel odio animi hominem suspendit. Qui uero hoc fecerunt timore, uel cupiditate rerum quas asportauerunt inducti, magis permissi sunt hoc facere et credimus eos peccasse. Licet enim quod precepit Dominus fecerint, non tamen sicut precepit, uel ea intentione. Sicut diabolus fecit quod Dominus uoluit, uel permisit in Iob, et tamen peccauit. Et Iudei  Christum interficiendo fecerunt quod Dominus uoluit, et tamen peccauerunt. Nabuchodonosor subuertendo Ierusalem, quod Dominus uoluit, tamen peccauit. Sed obiicitur: Ne facias alii quod tibi non uis fieri , lex naturalis est. Contra hanc legem fecerunt, qui, ut implerent Domini preceptum, uasa asportauerunt, ergo peccauerunt. Ideo dicimus quod in lege illa subintelligendum est iniuste, ne facias iniuste. Aliter iste iudex qui iudicium dat in illum, iniuste contra legem naturalem facerent.



CAPUT u. De mendacio et eius speciebus.

 Quintum preceptum est: Non falsum testimonium proferes , in quo et crimen mendacii et crimen periurii prohibetur. Et quia circa  utrumque aliqua solent inquiri, prius de mendacio dicamus, primo quid sit mendacium, et quid mentiri sit, attendendo; deinde, quot sunt genera mendaciorum; tertio, utrum omne mendacium sit peccatum  : Mendacium est falsa significatio uocis eum intentione fallendi. Mentiri est contra id quod animo sentit quis loqui. Manifestum est ergo quod quicunque mendacium dicit, mentitur, sed non contra; potest enim aliquis uerum dicendo mentiri, sicut et falsum dicendo non mentiri. Secundum hoc non est dubium quin  Iudeus mentiatur cum  dicit Christum esse Deum et hominem, nec tamen mendacium dicit  . Sunt autem tria genera mendaciorum: unum quod fit pro salute uel commodo alicuius: qualiter mentite sunt obstetrices; secundum, 255 quod dicitur ioco; tertium, quod ex malignitate procedit, et animi duplicitate, causa decipiendi. Augustinus tamen  alibi distinguit octo genera mendaciorum. Primum est quod fit sub doctrina religionis. Secundum quod nulli obest, et alicui prodest quod diuiditur in tria; non quia tres habeat species, sed quia tria sunt propter que solet dici tale mendacium. Primo si quis habet pecuniam iniuste auferendam, dicat se nescire ubi sit, cum tamen sciat. Secundo si quis hominem quesitum ad mortem nolit prodere, et mentiatur dicendo se  nescire ubi scit, cum tamen nouerit. Tertio si quis mentiendo, aliquem uel aliquam a corporali defendat immunditia. Omne genus mendacii peccatum est  . Cum enim sermo sit inuentus ut eo, quasi quodam uehiculo, intellectus ab uno in alium deferatur et cogitatio uestra in alterius notitiam ueniat, si quis abutitur uerbis ad decipiendum ut aliud quam cogitat intelligi faciat, uerbis abutitur que sunt Dei dona, et ita peccat.

Quod autem mendacium sit ueniale peccatum, et quod mortale, et in quo sit ueniale, et in quo mortale, secundum predicta genera est distinguendum. Illud tertium genus mendacii quod ex duplicitate animi procedit tam in perfectis quam in  imperfectis est mortale peccatum. Illud primum genus quod fit pro salute alicuius; et, secundum quod fit ioco  , uenialia sunt in imperfectis. Unde et obstetrices uenialiter peccauerunt quando Pharaoni mentite sunt. Quod probatur auctoritate Augustini  . Ait enim: Forsitan sicut obstetrices non sunt remunerate quia mentite sunt, sed quia infantes liberauerunt, propter quam misericordiam ueniale peccatum fuit, non tamen nullum: sic Rahab liberata liberatione exploratorum propter quod ueniale fuit peccatum. Item super Exodum  : Si quelibet culpa sequenti pia solet operatione purgari, quanto magis hec facile abstergitur, quam mater boni operis pietas comitatur. Ergo illud peccatum comitata est mater boni operis  pietas, ergo caritas. Non enim illud potest intelligi de naturali pietate, cum ipsa non sit mater boni operis, ergo illud mendacium fuit ueniale peccatum. Item, Augustinus  : Mendacio pro se utebantur, ne Pharao illis noceret, quod potuit, non ad laudem, sed ad ueniam pertinere. Ergo peccauerunt uenialiter.  Item, naturalem pietatem seruabant, que eis dictabat salutem puerorum conseruandam, nec aliam legem habebant; ergo aut non peccauerunt, aut uenialiter peccauerunt. In contrarium tamen dicit Gregorius  : Merces que potuit in eterna uita retribui, in terrenam recompensationem est declinata. Ecce aperte dicit quod pro culpa mendacii commutata est merces eterna in temporalem; ergo culpa illa fuit mortalis, quia non facit hoc Deus nisi pro mortali peccato. Ideo sic est intelligendum quod dicit, ac si diceret, si conseruarent ex caritate paruulos, remunerarentur eternaliter. Hic autem apparet quod non ex caritate, sed ex naturali pietate, quia remunerate sunt temporaliter

 Item, duo sunt genera mendacii que sunt uenialia, ut dicit Augustinus  , mendacium ioci, et mendacium indolis: et uocat mendacium indolis, quod nulli obest et alicui prodest; sed mendacium obstetricum non fuit mendacium ioci, nec mendacium indolis, quia nulli profuit. Tunc enim precepit Pharao masculos Hebreorum in fluuium mergi, ergo non fuit ueniale. Ad hoc dicendum quod profuit illud mendacium aliis obstetricibus que erant in Aegypto, quibus preerant Sephora et Phua , et quantum in illis fuit, profuit Hebreis. Item  : Mendacium est falsa significatio uocis cum intentione fallendi. Ipse intendebant fallere mentiendo, ergo mortaliter peccauerunt. Item, mens  diuisa non impetrat; aliud habebant in corde et aliud in ore, et animo fallendi hoc faciebant, ergo mortaliter peccabant. Ideo dicimus quod huiusmodi argumentationes non tenent necessitatem, quia non semper mendacium est mortale peccatum, sicut nec homicidium quod perpetrauit Phinees est mortale peccatum, quantum 256 in se est, sicut et fornicatio, quare magis excusatur mendacium a mortali peccato si fiat pro salute alterius, quam fornicatio si quis cum ea concubuerit fingente se iam morituram, nisi cum illa iste dormiret et hac intentione cognoscat. Dicendum quod omne genus fornicationis, et in quolibet, mortale peccatum est; sed non omne genus mendacii, et ideo non ualet questio  . Perfectis autem non licet mentiri.  Potest quidem uerum tacere, sed mendacium dicere prohibetur, alioquin mortaliter peccat.

Sed obiicitur: Nemo adeo perfectus est qui non debet se reputare imperfectum. Econtrario tamen  : Incaute se humiliat qui laqueo mendacii se illaqueat. Et alibi  : Eo ipso si peccatorem  constituit homo cum humilitatis causa mentitur. Ideo dicendum quod nemo debet se dicere imperfectum si sciat se esse perfectum, nisi hoc dicat respectu perfectionis que est in patria ad quam nemo in uia potest peruenire, et ita credimus intelligendum esse in predicta auctoritate. Item: Cum omnia bona feceritis dicite: Serui inutiles sumus . Quod ita intellige, id est non Deo conferimus utilitatem bene uiuendo, sed nobis Deus. Item Augustinus  : Bonarum mentium est agnoscere culpam ubi culpa non est. Quod ita intellige, id est timere aut uereri ne ibi sit culpa ubi non est culpa. Item, iste putat se homicidium perpetrasse, et non perpetrauit, tenetur hoc peccatum confiteri cuius putat se esse reum, et non est reus: dicit se fecisse hoc, et hoc est  falsum. Ergo peccat. Ad hoc dicimus quod tenetur confiteri et falsum dicit quando dicit feci, sed non mentitur, et meretur falsum dicendo. In hac autem questione non est amplius immorandum, quia supra diffusius est tractata.

 Solet autem queri an Iacob mentitus est cum dixit se esse Esau et sciebat se non esse Esau, et causa decipiendi patrem . Ergo mentiebatur, ergo mortaliter peccabat, cum ex malitia animi hoc fecerit. Dicunt quod non dicebat se esse Esau nisi sub figura, nam intelligebat ita: Ego sum qui accedo ad benedictionem Esau, et non fecit hoc malitia animi, sed Spiritu sancto ita dictante. Item, Iacob nollet sibi subripi benedictionem  quam subripiebat Esau, ergo contra legem naturalem fecit, ergo mortale peccatum. Ad hoc dicendum quod non iniuste subripiebat; nam instinctu Spiritus sancti hoc faciebat. Ille etiam ius primogeniture edulio lentium fratri uendiderat. Item, Iacob patrem decipiebat, ergo peccabat. Quod patrem deciperet habes cum dicat Isaac: Frater tuus fraudulenter accessit , id est sub figura. Figurabatur enim in illo opere quod minor populus supplantaret benedictionem maiori, nec fuit deceptus Isaac  . Magister meus non longe ab hac opinione recedens longe tamen enucleatius et expeditius uidetur soluere. Dicit enim quod Iacob dixit falsum, sed non est mentitus, quia non  iuit contra mentem, nec contra conscientiam, quia et mens et conscientia dictabat ei esse obediendum suo superiori, id est Spiritui sancto cuius instinctu hoc dicebat, nec intendebat patrem decipere licet diceret ei quod sciebat falsum, et illud ei persuaderet, sicut ego persuadeo huic hunc hominem non esse in hac domo, cum ipse ibi sit, eo quod nolo ipsum interfici ab eo. Et locutus est contra id quod sciebat, non tamen contra conscientiam. Et habes simile in omnibus que sunt de genere malorum, que tamen ex precepto Domini sunt bona et meritoria,  sicut in furto Aegyptiorum, et in precepto dato Abrahe de morte filii, et interfectione Phinees. Licet enim datum sit in preceptum: Non falsum dices . Si quis hoc postposito, cui subditus est se subdat ei, cui et preceptum istud subditum est, id est Domino, non facit contra hoc preceptum. Sicut si iste sacerdos postposito precepto episcopi subiiciat se precepto, pape non peccat contra episcopum. Mens igitur Iacob dictabat Iacob sic faciendum esse quod faciebat, monente Spiritu sancto. 257 Cum ergo dicitur frater tuus accessit fraudulenter , id est sub specie fraudis, nam fraus uidebatur, et non erat nec erat praua similitudo. Similitudo enim alia bona, alia mala, et alia fit causa significationis, ut similitudo Iacob, qua significabatur quod Christianus populus preferretur  Iudaico. Alia causa tutele, ut similitudo angeli Tobie qui dixit se esse filium magni Azarie. Alia causa intelligentie, ut illa qua simulauit se Dominus longius ire, dum iret cum discipulis Emmaus, ut per hoc ad intelligentiam sui exemplo inuitaret.

Item, Isaac inuocabat pro Esau uel Iacob, et credebat illum esse Esau pro quo inuocabat, ergo inuocabat pro Esau, et non pro Iacob, et non est pro eo exauditus, ergo oratio eius non est exaudita. uel ita: Isaac intendebat benedicere Esaum et non ei benedicebat, ergo irrita fuit eius oratio. Ad hoc dicendum, quod Isaac inuocabat pro Iacob, licet crederet se inuocare pro Esau. Nec ideo tamen  minus exauditus est, sicut iste episcopus aliquem ordinat putans se alium ordinare, non ideo tamen minus ille ordinatur cui manus imponitur. Item, instinctu Spiritus sancti dicebat Iacob falsum, ergo Spiritus sanctus erat auctor falsi. Hic opus est distinctione: Spiritus sanctus erat auctor falsi, id est falsitatis orationis, id est false prolationis, esse potest; sed non erat auctor falsitatis rei, que est quando aliquis a Deo recedit per infidelitatem. Item, Iacob falsum dicebat; ergo uenialiter uel mortaliter peccabat, ergo non instinctu Spiritus sancti hoc dicebat. Fallacia primi. Phinees hominem interfecit; ergo ueniale peccatum uel mortale fecit. Item, auctore Filio, poterat dici falsum ab aliquo, quia si  auctore Spiritu sancto dicebatur, ergo et auctore Filio, cum indiuisa sint opera Trinitatis, et Filius ipse secundum humanitatem poterat dicere propositionem significatiue falsam, quia multiplicem; ergo falsum. Ad quod dicendum quod istud non ualet, et potest induci simile, quia Pater auctoritate sua est Deus, et Filius ens homo est Deus, non tamen auctoritate sua secundum quod est homo est Deus. Si quis aliter soluit non inuidemus. Sed hanc in medio posuimus quia a bonis preceptoribus ita accepimus.



CAPUT uI. De periurio et modis iuramenti et periurii.


 Premisso precepto legis non tantum prohibetur mendacium, sed etiam periurium. Unde postquam dictum est de mendacio, subnectendum est de periurio. In quo considerabitur quid sit iurare, et quid periurare; quod modis fiat iuramentum, similiter et periurium et utrum liceat mutare iuramentum? Iurare est Deum testem alicuius rei adhibere, uel aliquid Deo oppignerare. Ex qua descriptione data per diuisionem, innuitur duobus modis fieri iuramentum. Nam quandoque iurat quis per Deum, quod est Deum testem adhibere, idem enim est  per Deum, et Deus est testis. Similiter qui per lapidem uel aliam creaturam iurat, Deum creatorem  testem inuocat. Et qui per lapidem, ut dicit Augustinus  , falsum iurat, periurus est, quia non lapidem, sed Deum creatorem lapidis testem inuocat. Est aliud genus iuramenti quod fit per exsecrationem, ut cum dicit homo: Si illud feci, hoc eueniat filiis meis. Sic etiam iuratur quandoque, cum dicitur per filios meos uel caput meum: obligat enim Deo id per quod iurat ut hoc ei eueniat quod de ore ipsius exit, si uerum uerum, si falsum falsum. Item iuramentum quandoque fit de licitis, quandoque de illicitis. Quotiescunque quis illicita iurat, peierat, id est perperam, hoc est male iurat, et mortaliter peccat. Iuramentum quod est de licitis, aut est incertum, aut superfluum, aut necessarium. Si incertum  est quod iurat quis, ut si iurat se disputaturum cras sine conditione aliqua, cum hoc sit ei incertum, mortaliter peccat. Similiter et illud iuramentum quod est superfluum, mortale 258 peccatum est, ut quando iurat quis ex delectatione et consuetudine, quod etiam prohibuit Dominus, cum dixit: Nolite iurare , id est in consuetudinem et delectationem habere iuramentum, quia talis consuetudo semper est mortale peccatum. Iuramentum autem quod est necessarium, id est quod fit, uel ad probandum innocentiam, uel ad federa pacis confirmanda, uel ad persuadendum auditoribus quod intenditur, non est malum, et ideo non est prohibitum, sed est a malo, id est ab infirmitate illius qui nisi iuretur ei non uult credere  . Unde  cum Deus prohibuisset malum dicendo: Nolite iurare, et suasisset bonum dicendo, sit sermo uester, est est, non non , indulsit necessarium, dicendo quod amplius est, id est iuramentum, a malo; non dixit malum est. Cum autem iurat aliquis necessarium, aut non habet in proposito facere quod iurat, et tunc peccat quia peierat; aut habet in proposito, et tunc non peccat. Si uero post mutat propositum, quando mutat, peierat; et ita non iurando  peierat, id est iuramentum bene factum mutat, quod est mortaliter peccare.

Periurium est mendacium firmatum. Quibusdam enim placet non esse periurium ubi non est mendacium; quia, sicut dicitur falsum sine mendacio, ita, ut aiunt, iuramentum falsum sine periurio, quando quis falsum, quod putat certissime esse uerum, iurat. Aliis uidetur melius quod iusiurandum tres debeat habere comites secundum Hieronymum  , ueritatem, iustitiam et iudicium; et ubi unum defuerit periurium est. Unde et qui falsum uoluntate fallendi, et qui falsum putans quod uerum est iurat, et qui uerum putans quod falsum est iurat, peierat; ut sit periurium uel iurando loqui falsum cum intentione fallendi, uel iurando loqui falsum  sine intentione fallendi, uel iurando loqui uerum cum intentione fallendi.

Sed obiicitur: Si omnis qui falsum iurat, peierat; ergo iste qui iurat se facturum quod habet in proposito facere, quod tamen propositum mutabit, nunc peierat, ergo mortaliter peccat, ergo non habet caritatem; ergo, si nunc decederet, non saluaretur, quod falsum est, quia in proposito habet facere quod iurat, cum licitum est quod iurat, et hoc facit ut persuadeat quod intendit, ergo bene iurat. Ideo dicimus quod modo non peierat, imo quando propositum mutabit, ut dictum est: sed, secundum hoc, non est predicta diffinitio conuertibilis cum diffinito, id est periurio: quia, quando non loquitur  iste, peierabit, et modo falsum iurando peierat: ideo dicendum quod loqui ad interiorem motum animi debet referri. Item, dicit Augustinus  : Ream linguam non facit nisi mens rea, iste qui iurat falsum quod putat uerum, non habet ream mentem, ergo nec linguam ream, ergo non peierat. Dico quod mentem habet ream, dum incaute iurat, et id asserit iurando quod non certissime comprehendit.

Item queritur quid sit periurium? Cum quis quod uerum est iurat estimans id esse falsum. Ipsa enim significatio uocis est uera, quod quidem facile est dicere, quia loqui sic contra mentem sub attestatione iuramenti periurium est post hec iuramentum mutare, quod ita ostenditur. Posito quod ille  iurauit se interfecturum hominem. Ecce perplexi sunt hic testiculi Behemoth   . Necesse est enim quod uel periurus sit, uel homicidium perpetret, sed de duobus malis minus eligendum est, et minus malum est periurium quam homicidium; ergo iste debet eligere periurium, ergo licet ei peierare. Item, ex caritate potest iste penitere de illa mala uoluntate homicidii quam habuit, ergo et de illo iuramento quod fecit, quod fuit peccatum mortale,  quia non potest quis penitere de uno peccato mortali, quin et de quolibet alio peniteat. Sic ergo non est perplexus, quia non est necesse duorum malorum alterum incurrere. Idem etiam auctoritate probatur. Legitur enim  : Iurauit Dauid se occidere Nabal uirum stultum, sed ad primam intercessionem Abigail prudentis femine minas remisit, ensem in uaginam 259 recondit, nec aliquid culpe tali periurio doluit se contraxisse. Item Ecclesia consulit huic ut mutet iuramentum; ergo iste non peccat mortaliter qui peierat. Ecclesia enim non hoc daret in consilium si esset peccatum. Econtrario autem ita obiicitur: Omne periurium est mortale peccatum; iste peierat; ergo mortaliter peccat.

Ad hoc dicimus quod dicitur periurium perperam,  id est male iuratum et omne tale periurium est mortale peccatum, et committitur quotiescunque aliquid tale iuratur quod unum illorum trium deest, id est ueritas, uel iudicium, uel iustitia. ueritas, id est exsecutio rei que iuratur, et puritas conscientie. Iustitia uero iustum sit, id est licitum quod iuratur, et iudicium id est discretio. Nam si quis iuraret se daturum eleemosynam cras pro Dei amore, et hoc ita esset euenturum, ueritas quidem esset ibi, iustitia, sed non iudicium, id est discretio, et ideo est periurium, id est male iuratum, quia incertum est uel superfluum.

Dicitur etiam periurium peruersum, uel permutatum iuramentum, et non omne tale periurium est mortale peccatum. Nam quando aliquis ex caritate  penitet de incauto iuramento quod fecit, non peccat mortaliter, licet iuramentum mutet, nec est in predicto articulo aliqua perplexio, cum utrumque ex caritate possit dimitti. Perplexio enim est quando homo, ita impeditus est duobus malis, ut necesse sit alterum incurrere. Et forte tales erant Iudei quibus dictabat conscientia Christum esse destructorem legis et ideo crucifigendum. Eisdem etiam dictabat conscientia ipsum esse iustum et innocentem, et ideo dimittendum. Utrumlibet igitur facerent siue dimitterent siue interficerent, mortaliter peccarent. In quam intentionem et perplexionem peccatis suis exigentibus inciderant.

Et nota ubi incidit perplexio, non consulit Ecclesia  minus malum esse faciendum; sed si contingat fieri minus uel maius, magis uitandum esse maius. Sicut iste medicus non consulit huic egroto comedere carnes arietinas, sed si contigerit ipsum, uel arietinas, uel uaccinas comedere, potius arietinas que minus nocent. Dicunt tamen quidam quod in ueritate quando attenditur sola puritas conscientie, non exigitur euentus rei subsecuture que iurata est. Nam si aliquis iurauit se redditurum gladium poscenti et ille furens poscat, et iste nolit reddere, non peierat, quia non cogitauit illum furentem  repetere. Apostolus etiam quando promisit se uenturum ad Corinthios, si hoc iurasset, licet ipse non uenerit, non peierasset, quia habebat in corde; et ita esset ibi puritas conscientie, licet non exsecutio rei iurate; licet tamen dici possit recte quod ita posito non iurauit ille, falsum. Cum enim iurauit se redditurum gladium, intelligebatur determinatio latens, si tunc sciret ei utile quod redderet.

Item iste iurauit se non interficere patrem et non ita habet in proposito; ergo peierat, ergo non tenetur facere quod iurat. Sed iurat se non interficere patrem, ergo non tenetur non interficere. Ad hoc dicendum quod peierat, id est male iurat, et tamen tenetur facere quod iurat male, sicut iste  peierat qui iuramentum mutat, et tamen tenetur facere quod mutat. Et Iudei dicendo Christum esse Deum mentiebantur, et tamen tenebantur dicere eum esse regem.

Item notandum est quod si quis dicat consueto modo loquendi sine intentione iurandi, Per Deum hoc faciam, non peierat si non facit quod iurat, quia nec, quando hoc dicit, iurat. Si uero hoc dicat intentione iurandi  tunc intendit iurare, et peierat si non facit quod iurat. Potest etiam esse quod non est signum aliquod, nec [magnum interpretatio, nec tacitus liber  ] sed solum uerbum cum dicitur Per Deum, et tamen est iuramentum, si intentione  iurandi fiat.

 Queritur etiam an licet iurare per creaturam, et an teneat illud iuramentum 260 quod per creaturam fit? Dicimus quod Iudeis prohibitum est iurare per creaturam  cum dictum est: Reddes Deo iuramenta tua . Perfectis autem licet, qui in creatura uenerantur Creatorem. Unde et Ioseph per salutem Pharaonis legitur iurasse . Si queratur quis magis teneatur iuramento qui periurat per Euangelium, an qui per Deum? Dicimus quod quanto sanctius est id quod in iuramento nominatur, tanto magis penale est periurium, teste Chrysostomo qui ait  : Si qua causa inciderit modicum  quid uidetur facere qui iurat per Deum, maius aliquid qui per Euangelium. Quibus dicendum, stulti, Scripture sacre sunt propter Deum, non Deus propter Scripturam.

 Item queritur an ille teneatur iuramento qui per idola iurauit, uel utrum ei hoc licuerit? Dicimus quod ipse in hoc peccauit, quia per idola iurauit, quia honorem Deo debitum idolo exhibuit et periurus est si iuramentum factum per idola mutauit, et ita hic mortaliter peccauit. Sed queritur  cuius rei Deum testem inuocet qui per idola iurat? Cum enim non fecerit idolum, non inuocat Deum testem ut uidetur, quia non est auctor rei que in iuramento nominatur. Sicut cum dicimus per lapidem, ut ait Augustinus  , Deum auctorem lapidum testem inuocamus. Ideo distinguendum est; quia si iurans per idolum putet idolum esse aliquid constans ex corpore et spiritu presidente, non inuocat Deum testem; et ideo cum iurat, peccat, quia idolo exhibet cultum quem Deo debet. Si quis in creatura illa adoret Creatorem, Creatorem illius corporis testem inuocat, et ideo iuramentum illud tenet, si est de licitis. Si uero queritur de eo qui coactus iurauit an teneatur iuramento, dicit Augustinus quod tenetur; quia etsi noluit id quod  iurauit, uoluit tamen id propter quod fecit, id est uitam. Similiter si queratur de illo qui iurauit quod non habebat in proposito facere, quod tamen post fecit, utrum periurus exstitit? Dicimus quod periurauit et mortaliter peccauit, quia non adfuit illi iuramento ueritas, id est puritas conscientie.

 Sextum preceptum est: Non concupisces domum proximi tui; septimum est: Non concupisces uxorem proximi tui, non seruum, non ancillam , etc. Sed uidentur hec duo precepta esse eadem cum tertio quod est: Non mechaberis; et quarto quod est: Non furtum facies ; aut sub illis contineri: Sed  in illis duobus preceptis  ipsa opera notata sunt et prohibita; in his extremis concupiscentia. Nomine autem concupiscentie intelligitur quandoque quedam qualitas mentis que post baptismum remanet non ad culpam sed ad penam, et motus primus surgens ex illa concupiscentia. Neutrum istorum hic prohibetur, quia si essent hic prohibita, cum nullus possit esse sine his, omnis homo esset transgressor. Prohibetur autem consensus et delectatio procedens ex primo motu concupiscentie, qui consensus nomine concupiscentie intelligitur ut hic, et est prohibitus quia est mortale peccatum.

 Sed cum hic prohibeatur uoluntas peccandi, queritur quomodo stare possit illa differentia que assignari solet inter legem et Euangelium quod lex  cohibet manum, et non animam. Ad quod dicendum quod illud de lege dictum est secundum ceremonialia; uel quia in lege non puniebatur uoluntas peccandi sicut in tempore gratie; uel, sicut exponunt Hebrei: Non concupisces, id est non ages exterius unde interius uidearis concupiscere, in signo scilicet, facto, aut dicto. Lex autem dicitur littera occidens, quia prohibet peccatum. Unde per occasionem augetur cupiditas et additur preuaricatio, quia quod uidebat lex non poterat impleri sine gratia: que quidem non abundabat in lege, sed in Euangelio, et ideo dicitur littera legis occidere.


 261 TRACTATUS DE INCARNATIONE

Iam ex parte ostensum est quomodo a Ierusalem in Iericho homo descendit, qualiter etiam indumenta pietatis, gratie, immortalitatis et innocentie ei latrones iuxta iter scandalum ponentes abstulerunt, et quomodo plagas ei semiuiuo relicto intulerunt. Sed neque sacerdos, neque leuita preteriens opem uulnerato conferre uoluit , quia neque per sacerdotium ueteris Testamenti, neque per mysterium, ut ostensum est, que per sacerdotem et leuitam intelliguntur, uulnera curantur languentis mundi, sed tantum monstratur Samaritanus. Igitur qui in uirga uigiliarum nocte dieque super gregis sui custodiam intendit, nouissime secus uulneratum stetit: In similitudine hominum factus, et habitu inuentus ut homo , de cuius calceamento quo ad nos pedes uelatus accessit, que disputationi sunt accommodata, ipso iuuante, tractabimus, et in medium prout nobis Spiritus sanctus administrabit, proferemus.



CAPUT uII. De Domini Conceptione, et utrum caro Christi fuerit decimata in Abraham?


 uiam quam gemine gigas substantie exsultando cucurrit monstrare uolenti, recte consideranti hec uia Iordanis uidetur obseruanda: Prius de ingressu illius uie agere, secundo de progressu, tertio de egressu. In ingressu patrata sunt opera nostre salutis prima et initialia, in progressu media et progressiua, in egressu ultima et consummatiua. Prima et initialia  sunt ut conceptio et natiuitas; media et progressiua sunt ut Euangelii predicatio, mirandorum operatio; ultima et consummatiua, ut passio, mors et resurrectio. uerum cum Unigenitus Dei totam naturam humanam, id est corpus et animam, que duo nomine nature uel humanitatis intelligimus, assumpserit ut totam sanaret, in eo quedam assumpsit idiomata corporis, quedam anime, quedam pertinentia ad utrumque. Ad corpus pertinet fames, sitis, non quod iste passiones non sint in  anima , sed quia in anima non sunt nisi gratia corporis, quod ideo manifestum, quia sine corpore nec esurit, nec sitit. Anime idiomata sunt naturalia bona et gratuita que assumpsit Christus. Ad compositionem anime et corporis pertinet nasci, mori et loqui, et similia que nonnisi compositis ex anima et corpore conueniunt. Quid ergo de Unigenito Dei secundum animam, quid secundum corpus, quid secundum compositionem anime et corporis in hac uia dicatur, attentius considerandum, nec sine diligenti animaduersione est pretereundum.

Conceptio igitur siue prima natiuitas primum est opus nostre salutis cooperatiuum. Prima natiuitas ideo dico, quia duplex est hominis natiuitas  corporalis: una est in utero, quando anima infunditur; unde: Quod natum est in te Sanctum uocabitur Filius Dei . Altera ex utero quando in lucem homo editur, de qua dicitur: Puer natus est nobis , etc. Ita ergo facta est Christi conceptio, quod simul concepta est caro Christi, et uerbo unita, et anima infusa, cum longe aliter fiat in ceteris hominibus quorum corpora prius concipiuntur, post effigiatis corporibus quadragesimo sexto die anima infunditur. Et quod ita fuerit audi Augustinum  : Firmissime tene, et nullatenus dubites non carnem Christi sine diuinitate conceptam in utero uirginis priusquam susciperetur a uerbo: sed ipsum uerbum Deum sue carnis acceptione  conceptum, ipsamque carnem uerbi incarnatione conceptam, cui tamen uidetur contradicere illud quod idem Augustinus ait super illum locum Euangelii  : Quadraginta sex annis, 262 etc. Hic, inquam, numerus perfectioni Dominici corporis congruit, quia, ut dicunt physici, tot diebus forma humani corporis perficitur, quod ideo credimus Augustinum dixisse  : Quia ipso momento conceptionis, et unionis Dei et hominis, adeo tenuis erat et parua membrorum Dominici corporis distinctio ut uix humano uisui subiiceretur. Diebus autem illis quos memorat Augustinus, facta est perfecta et notabilis.

Unitus est autem Dei Filius carni, mediante anima. Dicit enim Ioannnes Chrysostomus  : Tante  subtilitatis et simplicitatis est diuina essentia ut corpori formato de limo terre non congruerit uniri, nisi mediante rationali essentia. Si quis autem obiicit quod uidetur obiiciendum quod in morte Christi separata est anima a corpore, et ideo debuit separari Deitas a carne, quia, ea mediante, unite erant Deitas et caro: hanc questionem usquein sequentia differemus ubi solutionem cum ea iungemus.

  Cum caro quam Christus contraxit ex uirgine obnoxia fuerit peccato in uirgine  , et ceteris in quibus per carnalem concupiscentiam fuerit traducta, queritur quare non fuerit decimatus Christus in Abraham sicut et Leui . Cuius questionis est solutio. Quodam modo ibi fuit caro Leui, quo non fuit ibi caro Christi. Nam caro Leui per carnalem concupiscentiam ab Abraham descendit, caro Christi non descendit ea lege, sed Spiritus sancti operatione. Sed obiicitur: Auctoritas habet  quod id solum decimabatur in Abraham quod curabatur, sed caro Christi non est curata in eo; natus est enim Leui cum originali peccato. Ergo non in eo decimata. Item, dicit autoritas  : In carne Abrahe erat  uulnus preuaricationis, et medicamentum uulneris. At ubi erat medicamentum uulneris non opus erat remedio. Ergo quod preuaricationis habebat non indigebat remedio. Ergo quidquid habebat ibi uulnus preuaricationis, non indigebat decimationis remedio, et ideo nichil in eo fuit decimatum. Item, caro Christi et Leui in Adam fuerunt materialiter; ergo eodem modo: sed caro Leui ibi erat corrupta, et tota caro Abrahe erat corrupta, ergo et caro Christi erat corrupta. Sed caro Leui ibi curabatur, et non caro Christi; ergo meliori modo fuit ibi caro Leui quam Christi. Item quacunque corruptione fuerit corrupta caro Leui in patribus suis, eadem et caro Christi; et postea fuit caro Christi in quibusdam  in quibus non fuit corrupta caro Leui; ergo magis corrupta fuit caro Christi quam caro Leui. Econtrario tamen probatur quod caro Christi non fuit in Abraham, quia non fuit aliqua pars in Abraham. Non enim tot atomi fuerunt in Abraham quot homines ab eo per concupiscentiam descenderunt.

 Ad hoc dicendum quod Apostolus uolens ostendere sacerdotium Christi esse preferendum sacerdotio Leui, utitur hoc genere locutionis, Leui decimatus est in Abraham: cuius locutionis sensum ita accipias, quod maior est qui decimas recipit et benedicit, quam qui dat et persoluit. Abraham ergo qui decimas dedit Melchisedech in hoc minor eo ostenditur. In quo etiam signatum est quod qui de Abraham erant nascituri, id est ordo Leuiticus,  minor esset futuro Melchisedech; et ita Christo qui per Melchisedech intelligitur. In illa igitur prima auctoritate accipitur curari pro benedici, quia Leui benedictus est a Domino, quod signatum est in illa benedictione quam accepit Abraham a Melchisedech. Quod uero secundo inducitur: Ubi erat uulnus preuaricationis, erat et medicamentum uulneris, ita intelligitur: Quidam de Abraham descensuri  erant cum preuaricatione originalis peccati, et caro Christi de eodem que futura erat remedium omnis peccati. Ad id quod postea quesitum est, an eodem modo fuerint ibi caro Leui et Christi: dicimus quod neutra fuit ibi, nisi per seminalem rationem, quod est potius eam non fuisse ibi quam fuisse; sicut arbor non fuit in grano, nisi seminaliter; nec corpus huius hominis in semine uiri, nisi per seminalem rationem, 263 nec semen in homine, nec etiam caro filii fuit in patre. Quod si hoc esset, cum tota caro patris fuerit similiter in tertio patre; ergo tota caro filii fuit in. . . . . et ita potest probari quod tota caro mea fuit in Adam. Si queratur an caro Christi fuerit obnoxia peccato, concedi potest hoc sensu, id est caro que est Christi.  Falsa uero hoc modo: Caro in Christo fuit corrupta. Sicut iustificatio iusti respondebit ei, id est iustitia in iusto.  Nec tantum mundata fuit caro Christi in conceptione, sed etiam reliqua caro uirginis in qua omnino est exstinctus fomes peccati, ut postea non potuerit peccare.

Sed obiicitur: Sed Filius Dei elegit eam mundam; erat enim munda quando fuit electa; aliter enim eius natiuitas non esset celebrata nisi in utero esset sanctificata. Unde et nullius sancti natiuitatem celebramus nisi beate Marie uirginis, et beati Ioannis et Iesu Christi, quia omnes alii nati sunt filii ire: superflua fuit illa secunda mundatio. Ad hoc dicimus quod prius ita mundata fuit in utero, ut esset sine peccato, potens tamen peccare; in  conceptione uero Christi, ita ut penitus peccare non posset.

Per uerba angeli, et statim quando dixit: Ecce ancilla Domini , concepit et non prius. Unde et quod dicit angelus: Benedictus fructus uentris tui, referendum est ad futurum, cum nondum haberet fructum; et quod ipsa uirgo dicit: Quomodo fiet istud, etc. potius admirando dixit, quam dubitando. uel non dubitabat quin de ea nasceretur Christus, sed de modo nascendi. Unde ita preferendum est distincte ut sint due dictiones , sicut et Ioannes ipse post Incarnationem dixit: Non sum dignus soluere corrigias calceamenti eius , etc. Item Filius Dei tantum  per essentiam, et per inhabitantem gratiam fuit in uirgine ante conceptum, nec post fuit ibi alio modo tertio, ergo non melius fuit in ea post quam ante. Item, in uentre erat tantum per essentiam, in mente et per essentiam, et per gratiam inhabitantem, ergo meliori modo in mente. Ideo dicimus quod meliori modo fuit in uirgine post conceptum quam ante, quia fuit in carne sumpta de ea, quo modo non poterat ibi esse, quin etiam esset ibi per gratiam, sed non conuertitur. Item, sola digna fuit ut de ea nasceretur Filius Dei, ergo sola hoc meruit, ergo si de alia nasceretur, iniuria illi fieret.  Ad hoc dicendum quod sicut anima Christi que fuit excellentissima omnium creaturarum meritis suis ad hoc pertingere nequiuit ut uerbo Dei uniretur, multo minus beata uirgo meritis suis hoc potuit, ut Filius Dei de ea nasceretur. Sed cum legitur digna fuit, uel meruit, in respectu intelligendum est, quia dignior fuit ceteris. Nulla enim tante sanctitatis exstitit.

Item quedam portiuncula carnis ministerio Spiritus sancti separata est a reliqua carne beate uirginis, et illa portiuncula formatus est paruulus: illa pars fuit animata anima beate uirginis antequam ex ea formaretur paruulus, et post formationem fuit animata anima Christi. Ergo illa fuit animata duabus animabus. Quod non habent quidam  pro inconuenienti. Magister tamen meus dicit  quod non fuit caro Christi pars carnis uirginis, nec in ea fuit nisi materialiter a qua descendit non per carnalem concupiscentiam, et ideo non est decimata. Nam ad hoc quod caro sit decimata duo concurrunt, et quod per seminalem rationem descenderit et per carnalem concupiscentiam, sed caro Christi, licet ibi materialiter fuerit, non per carnalem concupiscentiam inde descendit. Si enim caro Christi fuisset pars beate uirginis, in uirgine esset resurrectura, cum omnis eius pars in ea resurget, et tunc caro Christi incepit esse quando incepit esse caro Christi.



264 CAPUT uIII. Utrum aliquid fecit Filius quod non Pater, nec Spiritus sanctus; et an potuit Pater incarnari?


 Cum Filius assumpserit carnem non Pater, uel Spiritus sanctus, queritur utrum aliquid fecit Filius quod non Pater uel Spiritus sanctus? Ad hoc ita obiicitur: Indiuisa sunt opera Trinitatis; ergo quidquid facit una trium personarum, et quelibet; Filius assumpsit carnem; ergo et Pater  . Ad hoc dicendum quod tota Trinitas operata est incarnationem Filii, et quidquid facit una trium personarum facit quelibet, non tamen Pater assumpsit carnem. Cum enim dicitur, Pater assumpsit carnem, non tantum notatur quid factum sit, sed et cui  factum sit. Est enim sensus locutionis quod in sua persona carnem susceperit, quod falsum est. Et ideo in predicta argumentatione fallacia est secundum accidens, uel potius secundum quid et simpliciter, quia prius proponitur quid, postea assumitur, quid et cui. Fallacia. Quidquid facit unus istorum trium, facit uterque reliquorum; unus induit se; ergo et reliqui duo, scilicet posito quod unus in medio se induat, et alii duo eumdem adiuuent, et est hic eadem fallacia et similitudo.

Queritur autem, an Pater potuit assumere carnem,  quia si hoc potuit, et nil potuit quod non possit modo, ergo potest modo esse homo, et ita Pater et Filius possunt esse duo homines, et ita duo et due substantie. Quod autem Pater potuit incarnari ostendit Augustinus sic  : Pater, etsi per subiectam creaturam apparere posset, incongrue tamen uel a Filio quem genuit, uel a Spiritu sancto qui ab eo procedit missus diceretur. Ideo dicunt quod Pater potest esse homo alius quam Filius, non tamen alia substantia. Sicut Pater est alia persona quam Filius, non tamen est alia substantia. Item Filius Dei potuit assumere corpus et animam Petri; ergo Petrum. Ergo potuit facere ut ipse esset Petrus. Fallacia ultimi. Socrati conueniet hoc nomen Plato; ergo Socrates erit Plato, et est rectum similiter  si bene inspicias. Potuit enim Filius Dei assumere naturam Petri totam et facere ut ei conueniret hoc nomen Petrus, sed non potuit facere ut ipse esset Petrus, quia hic ponitur Petrus in designatione hominis quem significat.

Queritur etiam an potuit assumere unam humanam naturam et aliam, il est duo corpora et duas animas? Nam nomine humane nature non intelligimus nisi animam et corpus in Christo, et ideo bene dicimus, unam humanam naturam et aliam. Quod si est, ergo potuit esse unus et alius homo, et ita duorum hominum uterque, et ita duo homines, et ita plures. Nunquid enim si assumpsisset duo corpora et duas animas, uere diceretur: Iste homo est ille? Mihi quidem ita uidetur, hec persona humanata  est, illa persona humanata, et sic iste homo est ille  . Sicut si modo assumeret Filius Dei angelicam naturam, sicut testatus est Origenes in libro qui Periarchon dicitur, pro redemptione diaboli futura post mille annos, uere diceretur: Hic homo est ille angelus. Si uero diceretur quod duo essent, et ita due persone, iam essent duo Filii in Trinitate, et ita quatuor persone.

 Si queratur quare potius Filius quam Pater sit incarnatus, ratio in promptu est: Ut sicut in sapientia Deus mundum creauit, secundum illud: Omnia in sapientia fecisti , ita in Filio, qui est sapientia Patris, recrearet, uel  ut idem esset Filius in humanitate qui erat Filius in Deitate.  Si enim Pater uel Spiritus sanctus incarnaretur, iam essent duo filii in Trinitate, unus secundum Deitatem, alter secundum humanitatem.



CAPUT IX. An iste propositiones sint uere: Diuina natura assumpsit humanam, diuina persona assumpsit humanam?

 Cum Filius assumpserit humanam naturam, scilicet animam et corpus 265 queritur utrum concedendum sit: Persona assumpsit  naturam. Que quidem propositio nullam habet dubitationem, quia procul dubio uera. Sed utrum natura naturam, uel persona personam assumpserit? In questione est, an natura personam? Quod natura naturam assumpserit ostendere uidetur Augustinus, dicens  : Illa natura que semper genita manet a Patre, naturam nostram sine peccato suscepit ut nasceretur ex uirgine. Ubi etiam maius uidetur dicere quod Pater diuinam naturam genuerit. Item, quidquid conuenit alicui personarum, conuenit uel secundum diuinam naturam, uel secundum humanam. Filio conuenit fuisse incarnatum. Ergo secundum diuinam naturam uel secundum humanam est incarnatus. Sed idem est incarnatum fuisse et factum esse hominem. Ergo  secundum diuinam naturam, uel secundum humanam factus est homo. Si secundum humanam, ergo natura humana assumpsit humanam; si secundum diuinam, et Filius Dei nil est factus quod ipse non sit. Ergo secundum diuinam naturam est homo. Sed secundum diuinam naturam est Deus. Ergo ex eo est homo ex quo est Deus. Item secundum diuinam naturam assumpsit humanam naturam; Paulo minoratus est ab angelis . Ergo secundum diuinam naturam minor est angelis. uel secundum diuinam naturam assumpsit humanam naturam; minor est etiam se ipso. Ergo secundum diuinam naturam assumpsit humanam. Quidquid conuenit uni trium personarum secundum diuinam naturam, conuenit cuilibet earumdem. Ergo  secundum diuinam naturam Pater est incarnatus.

Ad hoc dicendum, quod si hec dictio, secundum, notat unionem persone uel causam, uerum est quod Filius secundum diuinam naturam assumpsit humanam, id est in natura diuina. uel natura diuina fuit in causa, quia est causa cuiuslibet boni. Si uero notet conditionem, falsum: non enim ex conditione diuine nature assumpsit humanam. Quod autem diuina natura assumpsit humanam, concedunt sancti et doctores nostri, quia uenit ad nos calceata Deitas. Cui tamen uidetur contradicere illa auctoritas  . Incarnationem Filii tota Trinitas est operata; solus tamen Filius naturam humanam in unitatem persone assumpsit. Item diuina  natura est incarnata, idem est esse incarnatum et esse factum hominem. Ergo diuina natura facta est homo. Item, diuina natura assumpsit humanam, et non ab eterno. Ergo ex tempore, et ita cepit assumere humanam naturam: homo incepit esse diuina natura. Ergo diuina natura incepit esse homo; et ita est homo. Item, diuina natura est incarnata, et uerbum quod est diuina natura, est factum caro. Ergo diuina natura est facta caro. Item, diuina natura est idem homini. Ergo est  homo. Item, diuina natura est incarnata in uirgine. Ergo nascitur, uel nascetur, uel nata est de uirgine. Item, diuina natura est Christus, et homo est diuina natura. Ergo diuina natura est homo. Item, diuina natura est iste homo, scilicet Christus. Ergo est homo. Item diuina natura est homo qui est Christus. Ergo diuina natura est aliquis homo. Ergo est homo. Item, quidquid est, est homo, uel non homo, diuina natura est. Ergo est homo, uel non homo. Si est non homo et est unum solum, ergo diuina natura nil est quod sit homo, ergo diuina natura non est Christus qui est homo. Relinquitur quod diuina natura sit homo. Quod si est, ergo diuina natura est humana natura, uel nature humane, quorum utrumque est falsum. Item, diuina  natura est homo humanitate. Ergo humanitas est in diuina natura; quidquid est in diuina natura est diuina natura. Ergo humanitas est diuina natura, et ita humana natura est diuina.

 Ideo dicunt quod diuina natura est incarnata et assumpsit humanam; non tamen diuina natura est facta homo, uel est homo, quia tali locutione, ut dicunt, innueretur uersibilitas nature in naturam, ut una fieret composita natura ex duabus: quod dixerunt Timotheani heretici. Cum utraque natura plena sit in Christo, 266 concedendum est quod Filius est factus homo, quia unio duarum naturarum facta est in una persona, et ideo hic recipitur factum, ibi autem nequaquam.  Item nota quod, cum dicitur, Christus est homo, idem est ac si dicatur, Christus est humane nature, ut ex sequentibus patebit: nam in predicato predicat habitum. Unde patet secundum hoc non esse dandum, Diuina natura est homo, quia non est humana natura, uel humane nature. Personam enim non predicat per se, sicut plerique uolunt, sed cum adiuncto, unde recipiunt, Diuina natura est homo qui est Christus, et iste homo; quia tunc significat personam, et homo est diuina natura, quia in subiecto et cum adiuncto, et sine adiuncto ad personam plerumque solet referri. Ad predictas argumentationes facile est sumere instantias in similibus.

Si queratur an diuina natura assumpserit duas  naturas, quia assumpsit humanam que est in duabus, id est in corporea et spirituali, scilicet anima; cum sit Dei Filius utrique unitus anime et corpori, non recipimus ideo quod assumpserit duas, quia neutri earum est unitus in unitate persone separatim. Nec enim Deus Filius dicitur corpus, nec dicitur anima, cum dicitur homo. Sed acrius instabit quis, cum sit Deus in re tribus modis, per essentiam, per gratiam, per unionem, et in solo Christo fuerit per unionem. (Unde, ut dicit Damascenus, [ Cur non recipitur quod est anima, uel Deus est corpus, cum in utroque sit per unionem? Non enim excogitari potest modus essendi Deo in Christo homine, quo etiam modo non sit in anima Christi et in corpore, cum non sint plures quam qui predicti sunt. Forte quia, ut dictum est, anime et corpori simul unitus est in unitate persone, sed per illos tres modos, neutri separatim, et ideo recipitur quod Deus homo, et homo Deus: non autem ita de anima et corpore. Si quis aliter soluat et melius, non inuideo.

At iterum queritur, cum Filius Dei sit in Christo homine per unionem, utrum in eo sit Pater per unionem. Quod si est, igitur sicut Filius est homo, ita Pater est homo, cum uterque sit  in humana natura et per essentiam, et per inhabitantem gratiam et per unionem, et ita nullomodo est Filius in humana natura, quo etiam non sit in ea Pater, et Filius et Spiritus sanctus. Quod enim Pater in humana natura sit per unionem ostendit Augustinus super Ioannem: Sicut ego homo uiuo propter Patrem cui unior, ita qui manducat, et mihi unitur, uiuit propter me. Alioquin etiam haberetur quod Filius esset in aliqua re aliquo modo in qua non esset Pater, uel Spiritus sanctus, quod puto esse inconueniens. Ideo potest dici quod Filius Dei est in humana natura unione qua ei unitur in unitate persone. Sed non est Pater in ea unione qua ei uniatur: ipse enim non unitur humane nature  in unitate persone, sed per unionem quam facit, nam tota Trinitas illam unionem operata est.



CAPUT X. An natura personam, uel persona personam assumpserit.

 Circa has duas propositiones, Diuina persona assumpsit humanam naturam, Diuina natura assumpsit humanam naturam, plurimum disputatum est. Quarum priorem absque dubio constat esse ueram. Quod etiam altera sit uera rationibus et auctoritatibus est ostensum. Ordo igitur enumerationis ad alias duas compellit nos transire, scilicet, An natura personam, uel persona personam assumpserit, quas quidem constat esse falsas, licet ad probationem earum multa soleant induci. Nam anima  Christi nunquam fuit quando non esset pars alicuius hominis, nam infundendo fuit creata, et creando infusa sicut et alie anime, et ita a conceptione Christi fuit illa pars alicuius hominis. Similiter et corpus illud, et ex his duobus sufficienter 267 constituitur homo. Hec duo assumpsit Dei Filius. Ergo et hominem quemdam assumpsit Dei Filius, et ita personam. Ad hoc dicunt quod nec anima Christi nec corpus est pars alicuius hominis. Non enim est pars aliqua ex illis duobus, uel fuit, et quam cito anima illa uiuificauit illud, unita fuit Deitas utrique, et corpori et anime. Alia tamen  fuit unio carnis ad animam, quam deitatis ad illa duo. Item, Filius Dei assumpsit animam, et anima est persona quia  est rationabilis essentia indiuidue nature; ergo Filius Dei assumpsit personam. Sed dicunt  quod anima quandiu uiuificat corpus non est persona, id est per se una, ut alludatur origini uocabuli, quia nunquam fuit anima Christi quin esset separata ab eius corpore, nisi in triduo. Unde non dicitur Dei Filius assumpsisse personam, quia non separatim assumpsit animam.

Item, Filius Dei assumpsit hominem, homo est assumptus a Dei Filio. Ergo aliqua persona. Quod autem due prime sint uere probatur multiplici auctoritate. Ait enim Augustinus  Si quis non dixerit et crediderit hominem Iesum Christum a Filio Dei assumptum, anathema sit. Idem etiam  Augustinus pluribus locis dicit  quod homo est assumptus a Filio Dei: et Propheta loquens de Christo homine dixit: Beatus quem elegisti et assumpsisti . Propterea huiusmodi locutio: Homo est assumptus a Dei Filio, siue in auctoritate, siue extra ponatur, ita intelligenda est ut hoc nomen homo ad naturam humanam, id est ad animam et corpus, non ad personam referatur: in qua tamen ex ui locutionis magis pro persona ponitur. Unde non est conuertibile, Homo est assumptus a Filio Dei:

Sed dicet aliquis; Qua potentia potuit Deus facere ut uniretur carni et anime in conceptione, nonne potuit facere ut prius conciperetur caro, et  anima tunc infunderetur, et postea Filius Dei utrique uniretur: cum propter hoc non detraheretur in aliquo diuine potentie; nec maioris potentie sit istud quam fuit illud? Imo, etiamsi sit maioris potentie, cum nichil ob hoc derogetur diuine maiestati, et apud Deum nil sit impossibile, quare non potuit facere hoc ut illud? imo nonne potuit Filius Dei assumere tantum animam sine corpore uel angelum pro redemptione angelorum? Quod si fecisset, quis dubitaret quod Dei Filius tunc personam assumpsisset, et quin aliquid esset factum Filius Dei, et Filius Dei aliquid, quia tunc et angelus factus fuisset Deus, et Deus angelus. Quod si potuit facere, ponatur ita fuisse; iam nulla est questio quin et persona personam, et natura personam  assumpserit. Unde obiicitur: Aliquid est Dei Filius, quod nunquam fuit quando non esset Dei Filius, et aliquid est Dei Filius quod fuit quando non fuit Dei filius, quia illud quod constat ex anima et corpore, ex quibus fuit homo antequam uniretur  ei Deus. Ergo non unum solum est Dei Filius, et ita duo sunt Dei Filius, uel et unum et aliud contra quod est illud  Non tamen duo sed unus est Christus. Item, aliquid est Dei Filius, nil quod non sit illud est Dei Filius; aliquid semper fuit Dei Filius. Ergo nil est Dei Filius quod non fuerit semper Dei Filius: quod falsum est secundum hoc, quia homo ille est Dei Filius, qui fuit quando non fuit Dei Filius, si premissa stet positio. Sed per hoc accidit quod aliquid est Dei Filius quod non est Pater, et aliqua substantia est Filius que non est Pater, et ita alius est Filius a Patre in substantia, et non conuertitur. Ad premissam questionem nullam nouimus solutionem, nisi quam Augustinus docet: Non queramus id quod non  est, ne id quod est non inueniamus. Ergo cum Filius statim animam et carnem assumpsit ex quo fuerunt, non queramus quid fieret si prius essent caro et anima quam essent assumpta. Forte enim impossibile est fuisse factum.

Queritur quid predicet hoc nomen homo, cum dico, Deus factus est homo, uel Deus est homo  : an personam, an accidens. Si enim accidens, habetur quod Deus non secundum quod est homo est aliquid, sed alicuius 268 modi, sicut Socrates non secundum quod est albus est aliquid, sed alicuius modi; si uero predicat personam, uerum est quod Deus secundum quod est homo, est persona, est substantia, est aliquid. Igitur secundum diuersos diuersa est intelligentia huius propositionis. Dicunt  enim quidam quod in conceptione Christi ex anima et carne facta est quedam substantia composita que est uerus homo, et illa cepit esse Deus et Deus illa, ita tamen ut illius persone neutra natura esset persona, nec diuina, nec humana. Constat enim sufficienter ex anima et carne. Et inducunt auctoritatem Augustini ad confirmationem huius opinionis. Ait enim  . Ille homo ut a uerbo Patri ceterno in unitate persone assumptus Unigenitus Dei fieret, unde hoc meruit? quod eius meritum precessit ut ad hanc excellentiam attingeret? Aliis uidetur quod Filius Dei qui prius erat simpliciter persona, in incarnatione manens eadem persona que prius, fieret composita, suscipiendo animam et corpus partes sui; et quamuis factus sit hominis  persona, non tamen simpliciter persona. Manet enim eadem persona que et prius ex duabus naturis, diuina scilicet et humana constans, que prius erat simplex persona. Inducunt etiam auctoritatem Augustini dicentis  : Sic potuit humana natura  iungi diuine, ut ex duabus substantiis fieret una persona, et sic ex tribus constans, scilicet Deo, carne et anima.

Quibus utrisque multipliciter obiicitur: Aliqua substantia est Christus, et illa semper fuit Christus; aliqua substantia est Christus, et illa non semper fuit Christus; ergo aliqua substantia est Christus, et aliqua que non est illa; aut eadem substantia semper fuit, et non semper fuit Christus. Item, aliqua substantia cepit esse Filius; nulla substantia incepit, uel incipit, uel incipiet esse Pater. Ergo aliqua substantia incepit esse Filius, et illa non est Pater. Ergo nulla substantia cepit esse Filius que non sit Filius. Ergo aliqua substantia est Filius, et illa non est Pater. Ergo Filius alius est a Patre in  substantia. Ergo et Pater a Filio. Item, illa substantia que cepit esse Christus accepit omnia idiomata humane nature que non sunt defectus culpe uel pene. In illa igitur cepit esse substantialis differentia, scilicet rationalitas per quam distat ab omni re alterius nature quam sit homo. Ergo illa differentia facit illam substantiam esse aliud a Deo, quia alterius nature est Deus quam homo. Ergo substantia illa est aliud a Patre secundum illam differentiam. Ergo est aliud a Filio et Spiritu sancto. Et quidquid est aliud ab una trium personarum, est aliud a qualibet.

Item, Christus secundum quod est Deus est aliquid, et secundum quod est homo est aliquid. Ergo  idem uel aliud; non idem, ergo Christus secundum quod est Deus est aliquid, et secundum quod est homo est aliud. Christus est Deus et homo. Ergo secundum quod est Deus et homo, est unum et aliud. Ergo secundum quod est Deus et homo est duo. Item, Christus secundum quod est homo, est aliud quam Deus. Ergo secundum quod est homo est aliud a Deo. Unus solus est Deus qui est Pater, et Filius, et Spiritus sanctus. Ergo secundum quod est homo est aliud quam Deus qui est Pater, et Filius et Spiritus sanctus: et ita secundum quod est homo non est ille Deus. Item, Christus secundum quod est homo, est aliud quam Deus. Ergo secundum quod est homo est aliud quam Deus. Ergo secundum quod est homo aliud est quam Christus, qui est Deus. Ergo  secundum quod est homo non est Christus, qui est Deus.

Item, Christus secundum quod homo, est aliud quam Deus. Ergo alia substantia uel non substantia: non dicet, non substantia. Ergo secundum quod est homo est alia substantia quam Deus. Ergo secundum quod est homo est alia substantia quam diuina. Item, Christus secundum quod est homo est aliud quam Deus, et nil est secundum quod est homo quod ipse non sit. Ergo Christus est aliud quam Deus, et Christus est Deus. Ergo Christus est Deus, et aliud. Ergo est unum et aliud. 269 Ergo duo. Item, aliqua substantia est Christus, et nulla que  non sit illa est Christus. Aliqua substantia est Christus que est Pater; ergo nulla substantia est Christus que non sit Pater. Aliqua substantia est Christus que est composita. Ergo aliqua substantia composita uel habens partes est Pater. Item, una sola substantia est et Pater et Filius; aliqua substantia est Filius que est nata de uirgine. Ergo aliqua substantia est Pater que est nata de uirgine. Ergo substantia Patris nata est de uirgine. Et ita diuina substantia est nata, et genita et crucifixa. Item, Christus est substantia que non est eterna. Christus est substantia que incepit esse. Ergo est substantia que non est eterna. Nil est Deus quod non sit eternum. Ergo Christus est substantia que non est Deus.

Item, dicit Ioannes Damascenus  : Non est  communem speciem, id est homiem accipere de Christo, sed est accipere eam de Petro. Ergo in alia significatione dicitur de Christo quod sit homo, quam de Petro. Ergo et cum Christus sit homo, et Petrus sit homo, non est dandum sub una prolalatione, et Christus, et Petrus est homo, uel Christus et Petrus sunt homines: sicut non dicitur hoc et illud sunt canes, cum in diuersis significationibus conueniat eis hoc nomen canis. Item, Christus secundum quod est homo est aliquid, est aliqua res, aliqua substantia rationalis uel irrationalis, et ita secundum quod est homo est substantia rationalis, et ita secundum quod est homo est persona, uel tertia in Trinitate, uel alia. Si secundum quod est  homo est tertia persona in Trinitate, ergo secundum quod est homo est Deus; si alia, ergo plures quam tres persone sunt in Trinitate, quia non est Christus aliqua persona que non sit in Trinitate.

Item, Christus est substantia. Ergo simplex uel composita. Si simplex, ergo caret partibus. Ergo non habet partes. Non ergo habet partes animam et corpus. Si est substantia composita, ergo non est simplex substantia, aut eadem substantia est simplex et composita. Item, aliquid, quod est Deus, incepit esse aliquid, aliquid incepit esse Deus. Ergo Deus incepit esse aliquid. Item, et hec anima demonstrata anima Christi et hoc corpus heri incepit esse aliquid, heri inceperunt constituere aliquod compositum, et sufficienter aliquid incepit  heri constitui ex his duabus partibus sufficienter illius compositi, nulla pars ante heri fuit. Ergo illud compositum heri incepit esse, et ita aliqua substantia composita heri incepit esse; illa est eadem Filio Dei, ergo idem Filio Dei heri incepit esse. Ergo Filius Dei heri incepit esse.

Item, Pater est aliqua substantia que est homo, et ita Pater est substantia que est composita cuius partes sunt anima et corpus, et ita Pater est substantia habens animam rationalem et carnem partes. Ergo Pater est homo, quia hoc est esse hominem. Item, Christus aliqua humanitate que est in eo, est aliquid, homo uel aliud, non aliud. Ergo  homo: et ita iste homo, uel alius. Si Christus aliqua humanitate est iste homo, ergo hac humanitate est hec persona, et ita hac humanitate est Deus. Item, Christus est unum et non aliud, uel est et unum et aliud. Si dicat, est unum et non aliud, sed est Deus, ergo est Deus et non aliud; sed est homo, ergo non: si est homo, est aliud quam Deus. Si dicat, est unum et aliud, queratur an uere dicatur et unum et aliud quam illud est Christus, et ita unum et alterum est Deus, et ita duorum utrumque est Deus, quia alterum ad minus de duobus dicitur.

 Sunt et alii qui aliter circa predicta sentiunt. In incarnatione uerbi personam ex naturis compositam negant, uerum etiam hominem aliquem siue  substantiam aliquam ibi ex anima et carne ut partibus compositam diffitentur, sed sic, illa duo animam scilicet et carnem persone uerbi unita esse aiunt, ut illis duobus ultimis indumento quodam uerbum Dei uestiretur et mortalium oculis appareret uisibilis, qui prius erat inuisibilis. Non ergo alia ratione dicitur 270 Deus factus homo, nisi quia ueritatem carnis et anime accepit, que in unitate persone sibi copulauit, non quia illa duo, uel aliqua res ex illis composita, sit una persona cum uerbo, uel sit uerbum. Secundum quos hoc nomen homo habitum copulat uel predicat, cum dico, Deus factus est homo. Quod confirmant auctoritate Apostoli: Et habitu inuentus ut homo . Sunt enim diuersa genera habituum, sicut scriptum  inuenis super illum locum Apostoli: Et habitu inuentus ut homo, ab Augustino  . Potest etiam hoc nomen homo poni in designatione persone humanate cum dicitur, Deus factus est homo, id est Deus humanatus, ut quasi quid quale notet. Quod ostendit Cassiodorus cum ait  : Factus est, ut ita dixerim, Deus humanatus qui etiam in assumptione carnis Deus esse non destitit. Licet enim factus sit uel ceperit esse Deus humanatus, non tamen factus est uel cepit esse Deus, sicut iste incepit heri bonus esse homo, non tamen incepit esse homo.

Huic tamen opinioni uidentur obuiare auctoritates multe. Ait enim Augustinus  : Aliud Dei  Filius, aliud hominis Filius, sed non alius. Si ergo est aliud et aliud, ergo est et unum et aliud: et est unum secundum quod Deus, et preter quam quod est Deus nil est nisi homo. Ergo secundum quod est homo est aliud. Et ita in predictas incidemus obiectiones. Item  : Dei Filius aliud de Patre, aliud de matre. Item  : Cum Filius et Deus sit et homo, alia substantia Deus, alia homo, que omnia ad naturam sunt referenda, ut dicatur alia substantia Deus, alia homo, quia alterius  substantie, id est nature est Deus, alterius secundum quod est homo, sicut et interpretatur illud  : Quia forma Dei formam serui accepit, uterque Deus, uterque homo [utrumque Deus, utrumque homo], id est, in utraque natura est idem Deus et homo. Non enim ad personam referri potest, cum non sit ibi pluralitas personarum. Nec etiam dicendum est quod utraque natura sit Deus. Est enim altera natura, id est diuina, sed non altera, id est humana, sed alterius, id est humane. Eodem modo uolo te accipere illud  : Qui suscepit, et quod suscepit, una est in Trinitate persona. Natura que suscepit, et que est suscepta, unitatem persone, nec diuisit, nec uariauit. Et ita factum est ut que persona in diuina natura erat Deus, in  suscepta natura esset eadem persona inuariata. Illud etiam quod fere in omnium ore uersatur, Manens quod erat, assumpsit quod non erat, ad naturam debet referri non ad personam, et ita ad naturam ut non dicatur natura esse persona, sed in natura persona.

Obiicitur quoque: Christus secundum quod est homo est. Ergo secundum quod est homo est aliquid, uel aliqua, non aliqua; ergo aliquid. Et ita Deus, uel aliud, non aliud; ergo secundum quod est homo est Deus; quod nemo dicit. Cuius obiectionis facilis est solutio determinata multiplicitate huius prepositionis, secundum, que quandoque notat conditionem nature, ut si dicam, Christus secundum quod est homo mortuus est, id est ex conditione humane  nature; quandoque unitatem persone, ut, Christus secundum quod homo, iudicabit, uel secundum quod homo dimittit peccata, id est ipse ens homo iudicabit, uel dimittit peccata; quandoque causam, ut Christus secundum quo Deus surrexit, id est quia est Deus surrexit: illa enim potentia ex diuinitate fuit non ex humanitate  . Si ergo notetur unitas persone, uerum est quod Christus secundum quod est homo est aliquid, id est ipse ens homo est aliquid. Si uero notet causam uel conditionem, falsum est; non enim humanitas facit eum quid, nisi quasi per uiolentiam  huic nomini aliquid imponamus significationem aliam quam substantie, ut, secundum quod est homo est  aliquid, id est alicuius modi, uel alicuius nature.

Item, Christus secundum quod est homo est aliud. Ergo secundum quod est homo est substantia et ita secundum quod est homo est eadem substantia que et Deus, uel alia: Si eadem, ergo Christus secundum quod est homo est Deus; si alia, ergo secundum quod est et Deus et homo est et una, et alia substantia.

271 Item, Christus est substantia simplex, uel composita, utrumque uidetur esse uerum. Nam eadem  est substantia que et Pater. Cum ergo Pater sit substantia simplex, uidetur Christus esse substantia simplex. Cum uero Christus sit homo uerus et ita habeat et corpus et animam sicut et alii homines, uidetur esse substantia corporea, et ita uidetur habere partes sui animam et corpus. Quod et aliter ostenditur, quia Christus habet partem sui et pedes et manus carnales. Aliter enim non haberet uerum corpus, sed phantasticum. Et ita est substantia composita ex partibus. Ergo, cum sit homo, habet duas partes ex quibus sufficienter constat, animam scilicet et corpus. Quod si est, inde proceditur: et anima illa et corpus illud incepit esse et inceperunt aliquod compositum sufficienter constituere absque aliquo extrinseco apposito quod faceret  tertiam partem illius compositi cum illis duobus. Ergo aliquid incepit esse ex illis duabus partibus, et ita illud incepit esse, cum quelibet illius pars incepit esse, et illud modo est Deus. Ergo aliquid quod est Deus incepit esse.

Ad hoc dicunt quod Christus, non secundum quod est homo, est substantia; nec est substantia composita, nec habet animam et corpus partes sui, licet eas sic assumpserit ut in illis appareat uisibilis qui prius erat inuisibilis  . Habet quidem caput et pedes, et manus non ut partes sui, sed corporis quod ipsius est. Illud enim corpus cum sit quiddam compositum, partes habet; Christus autem cum non sit nisi simplex, partes non habet.

  Queritur iterum an ille homo ceperit esse, quod uidetur probari auctoritatibus sanctorum. Ait enim Augustinus  : Habuit aliquando Dei Filius quod nondum habuit ipse homo Dei Filius, quia nondum erat homo. Item  : Sicut nos electi, ita ille clarificatus. Prius enim quam mundus esset, nec nos eramus nec ipse Mediator Dei et hominum Christus iehsu: Item  : Christus, etsi forte recens homo est, tamen Deus eternus est Econtra tamen inuenitur: Puer ille creauit stellas. Et ipse dicit: Ego principium qui et loquor uobis . Hic ergo notandum quod nomina Christo conuenientia secundum humanitatem in subiecto posita maxime in designatione persone ponuntur. In predicato uero quandoque in  designatione persone, quandoque in designatione habitus. Sicut ergo persona illa semper fuit ita homo ille, id est persona illa humanata semper fuit, sed non semper fuit homo. Cum ergo dicitur: Ille homo incepit esse, intellige hoc dictum de natura, id est secundum humanam naturam incepit esse. Nam anima et corpus illius, que nomine nature intelligimus, ceperunt esse. Ad cautelam tamen fatuitatis nunquam sine determinatione respondendum; sed an de natura, an de persona fiat sermo contra importunitatem sophistarum, et ad satisfactionem  minus intelligentium quoties proponitur, distinguere nequaquam est pigritandum.

Item, Christus est substantia uisibilis uel inuisibilis. Si substantia uisibilis, ergo est substantia diuina, uel non diuina uisibilis, si est substantia diuina uisibilis , ergo diuina substantia est uisibilis, et ita diuina substantia uidetur, et ita essentia diuina uidetur, tangitur, leditur, patitur, mortua est, resurrexit, et ita est incarnata et nata de uirgine. Quare ergo non est nata de Patre? Nil enim obtinet nomen Filii in humanitate quod Deus sit, quod non obtineat nomen Filii in deitate, et ita Pater genuit diuinam essentiam, quod multipliciter improbatum est  in Tractatu Trinitatis. Si uero dicat quia Christus est substantia inuisibilis et nil est quod non sit substantia, ergo nil est quod uideri possit, quod in cruce pro nobis passum, cuius morte redempti sumus; nil est Christus quod Iudei crucifixerunt: que omnia uidentur absurda. Item, obiici potest difficilius de illis proprietatibus que nec conueniunt anime, nec corpori, nec diuinitati, sed composito ex anima et corpore, ut 272 loqui. Aliquid loquitur mecum, illud scit loqui, in illo est scientia loquendi, in illa scientia est scientia creata. Aliquid ergo loquitur quod est sciens scientia creata; illud est Deus. Ergo aliquid quod est Deus est sciens scientia creata, et ita Deus est aliquid quod est  sciens scientia creata, et ita aliquid quod uidetur eadem ratione. Item, habet auctoritas: Quod ex te nascetur Sanctum, uocabitur Filius Dei . Ergo aliquid natum est de uirgine: illud est Deus. Ergo Deus est aliquid quod est natum de uirgine.

Ideo dixerunt quidam quod nomina conuenientia Christo secundum humanitatem in masculino genere ad hypostasim referuntur, in neutro ad essentiam Dei. Unde recipiunt: Christus est passibilis, mortalis, temporalis, uisibilis; sed non est passibile, uel mortale, uel temporale. Non tamen recipiunt: Nil est Christus quod sit uisibile, quia prius remouetur per hanc dictionem nil, quam ponatur per hoc nomen aliquid. Nam hoc nomen aliquid ponit essentiam, non personam; hoc nomen, nil,  remouet et personam et essentiam. Unde instant huic argumentationi Christus non est aliquid quod sit uisibile. Ergo Christus nil est quod sit uisibile. Nam idem est ac si concluderetur: Non est essentia uel persona que sit uisibilis. Quod falsum est pro persona. Fallacia. Christus non est aliquid quod sit genitum a Patre. Ergo Christus non est essentia, nec persona, que sit a Patre genita.

Sed et eis obiicitur sic: Christus et est sciens scientia creata, et est sciens scientia increata, ergo uel non est aliquid quod sit sciens scientia increata,  uel est aliquid quod est sciens scientia creata. Fallacia.  Iste monachus erit albus, et iste monachus erit niger, ergo uel non erit aliquid quod erit album, uel erit aliquid quod erit nigrum, posito quod erit monachus albus et monachus niger, sed non afficietur nisi albedine. Item, Christus non est aliquid quod sit sciens scientia creata, et est sciens scientia increata. Ergo est sciens tantum scientia increata. Non ergo est sciens scientia creata. Fallacia primi. Iste monachus non erit aliquid quod erit niger; iste monachus erit albus monachus. Ergo erit tantum albus monachus. uel ita, iste mons non est aliquid quod uideatur ab illis duobus quorum unus uidet unam medietatem, alius alteram. Iste mons uidetur ab istis duobus. Ergo  tantum ab his duobus: quod falsum est, imo etiam ab illis. Sunt tamen qui dicunt hoc nomine aliquid poni personam sicut essentiam. Unde recipiunt, Christus est aliquid quod uidetur, id est aliqua persona, et aliquid quod tangitur et aliquid quod moritur.

 Item, Christus secundum quod homo predes inatus est ut sit Filius Dei, et est id, quod ut sit, predestinatus est. Ergo Christus secundum quod homo, est Filius Dei. Istud non ualet, quia non est id quod, ut esset, predestinatus est secundum id secundum quod predestinatus ut esset, et dicitur predestinatus secundum quod homo, quia a Deo predestinatum est ab eterno ut ipse existens homo esset Filius Dei. uel de natura intelligi potest  quod fuerit predestinata, quia preuisum est a Deo, ut illa natura uerbo Dei in unitate persone uniretur.

 Item, secundum quod est homo est creatura que est Deus, uel que non est Deus: si secundum quod est homo, est creatura que est Deus, ergo secundum quod homo, est Deus; si secundum quod homo, est creatura que non est Deus, ergo secundum quod homo est aliquid quod non est Deus. Sed nil est secundum quod est homo quod ipse simpliciter non sit. Ergo Christus est aliquid quod non est Deus.

 Ad hoc dicendum quod Christus, secundum quod est homo, est creatura, sed non creatura que  sit, uel que non sit, quia nulla relatio post illud est admittenda, neque nominalis neque pronominalis, nisi hec dictio secundum notet unitatem persone, Item, per hoc nomen quid queritur de substantia: et ad interrogationem factam de Christo per hoc nomen quid, congrue et uere respondetur 273 homo; ut, quid est Christus? homo. Ergo hoc nomen homo substantiam significat, dictum de Christo. Per interemptionem soluitur. Non enim ad quid est Christus, uere respondeo homo.

 Item, Christus est Deus et homo, queritur an hoc nomen ibi predicet substantiam; quod uidetur posse probari ratione grammatica, aliter enim nisi utrumque substantiua poneretur significatione, et hoc nomen Deus, et hoc nomen homo, non copularentur sibi per coniunctionem; uel nisi utrumque teneretur adiectiue. Non enim adiectiuum significatione subiecto congrue copulatur: nemo enim dicit: Iste homo est congrammaticus, sed homo grammaticus. Eadem ratione uidetur dicendum, Christus est Deus homo, id est humanatus Deus; ut teneatur hoc nomen homo, adiectiue; non ita, Christus est Deus et homo, cum unum nomen substantiue, alterum quasi adiectiue ponatur. uel, si congrue illud dicitur, queritur an Deus et homo fuit Christus, uel  Deus et homo est Christus. Unum uidetur dici incongrue, reliquum falso. Ideo dicunt quod utrumque quasi adiectiue ponitur, ut sit sensus, Christus est Deus et homo, id est diuine et humane nature.

Item, regula est dialecticorum quod nomen equiuoce dictum de aliquibus, falsam facit propositionem in qua de illis sub una dicitur prolatione, ut, Latrabile et marina bellua sunt canes; non enim una prolatione duas potest tenere significationes: Eadem ratione cum dissimiliter dicatur homo de Christo et Petro, non uidetur dandum, Et Christus et Petrus est homo. Nam de Petro substantiam  predicat de Christo, habitum, imo uidetur dandum, Solus Christus est homo, cum illi soli conueniat hoc nomen  homo in ea significatione in qua dicitur de ipso. Sed theologi hanc regulam non semper obseruant, quia nec etiam dialectici, ut Aristoteles in libro Predicamentorum ait: Si quis ea uocet animalia, loquens de uero animali et picto, de quibus equiuoce dicitur hoc nomen animal.

Item, Filius Dei est id solum quod solum ipse ab eterno est: ab eterno est tantum Deus, et Filius Dei est Deus. Ergo est tantum Deus. Non ergo est Deus et homo. uel, ergo non est homo. Fallacia primi. Tu es id solum quod solum heri fuisti: heri fuisti tantum grammaticus, modo es grammaticus. Ergo es tantum grammaticus. Non: Imo etiam musicus, posito quod nunc primo sis musicus. Item,  posito quod nunc primo Filius Dei sit homo, Filius Dei fuit non homo qui ipse fuit, et est; uel qui ipse fuit et non est; non dicet qui fuit et non est; nam inde haberetur, ergo fuit non homo qui ipse desiit esse, et ita fuit aliquid quod ipse desiit esse. Relinquitur ergo quod Filius Dei fuit. Non homo qui ipse fuit et est, et ita fuit non homo qui ipse est. Unde proceditur, Filius Dei fuit non homo qui ipse est, Filius Dei est tantum id quod Pater, et Pater est non homo. Ergo Filius Dei est non homo. Forte autem  aliquis querens subterfugia dicet se non teneri his cauillationibus respondere; eo quod admittuntur infinita nomina a theologis sicut a dialecticis, ut non homo, non Deus, et huiusmodi. Sed audiat Augustinum  qui utitur huiusmodi nominibus, dicendo non genitus, et quod plus est, non Filius, et non Pater; nec miretur cum audierit non homo. Fallacia ad predictam argumentationem. Tu heri fuisti non grammaticus quod ipse es; tu es id solum quod heri fuisti. Tu heri fuisti non grammaticus. Ergo modo es non grammaticus. Nam quemadmodum homo quasi accidentale est cum de Deo dicitur, ita et grammaticum dictum de homine.

Item, posito quod Christus nascitur modo, aliquis homo nascitur. Ergo aliquis homo incipit uiuere, et  ita aliquid incipit uiuere. Ergo illud non uixit, illud est Deus. Ergo id quod est Deus non uixit. Ergo non fuit uiuens et ita non fuit Deus. Eadem ratione posito quod simus in eo articulo quo mortuus est, aliquis homo moritur. Ergo aliquid moritur. Ergo aliquid desinit uiuere. Ergo 274 illud uixit, et non uiuet, et ita id quod est Deus non uiuet; uel, aliquid desinit uiuere. Ergo Deus uel non Deus. Si non Deus et unum solum desinit uiuere; ergo nil quod sit Deus, et ita nullus homo qui sit Deus. Ideo dicendum quod Christus uiuit uita diuina que ipse est, qua semper uixit et semper uiuet; et uita humana que in eo est, dum habet animam et corpus. Et quia modo soluitur compagine que est anime ad  corpus, modo moritur, id est desinit uiuere uita humana, non tamen desinit uiuere. Fallacia. Iste obliuiscitur aliquam scientiam. Ergo desinit scire aliquam scientiam, et est expressum simile: nam quemadmodum dicitur Christus mori, pro altera uita, scilicet humana qua desiit uiuere , ita iste dicitur obliuisci aliquam scientiam quia aliquam scit quam nesciet. Non tamen modo sequitur desinit scire aliquam: quod non potest esse uerum, nisi desinat scire omnem quam nouit.

Item, Maria habet aliquam proprietatem qua dicitur mater respectu filii, ergo filius habet aliquam proprietatem qua dicitur filius respectu matris. Sed  que est illa proprietas nisi filiatio? Ergo ipse filiatione est filius uirginis. Sed contra. Illa filiatio non est in deitate, quia nulla forma temporalis potest accidere deitati; nec est in anima, quia anima non potest esse filius; nec est in carne, quia caro non est filius, nec ibi est aliquid constitutum ex anima et carne in quo sit. Ergo ipse non est filius uirginis filiatione. Ad hoc dici potest Christum dici filium uirginis, non tamen filiatione. Sicut diuina essentia est Pater, non tamen paternitate est Pater,  et Deus est Creator; non tamen creatione est Creator. Fallacia primi. In creatura est aliqua proprietas qua ipsa dicitur creatura respectu Creatoris. Ergo in Creatore est aliqua proprietas qua dicitur Creator respectu creature. uel potest dici quod filiatio est in carne, non tamen caro illa filiatione dicitur filius, sed Filius Dei illa filiatione dicitur filius uirginis, sicut apparet per simile. Dicit Augustinus  : Accidens, quo dicitur Creator est in creatura et non in Creatore; nec tamen creatura secundum illud accidens dicitur Creator, sed Deus secundum illud Creator; sicut etiam missio temporalis qua Spiritus mittitur ad sanctificandam creaturam, est in creatura, et non in Spiritu sancto, nec tamen dicitur creatura mitti.

  Item, Christus semel natus est de Patre, et semel de matre, et non eadem natiuitate. Ergo duabus natiuitatibus, et ita duas habet natiuitates, et ita bis natus est. Ergo non quotidie nascitur eterna natiuitate, aut pluries fuit ea nasciturus. Ideo dicimus quod duas habuit natiuitates, et bis natus est, licet hoc ultimum quidam non improbe negauerint. uidetur enim per aduerbium notari utramque esse completam.

 Item, potuit non assumere illam animam quam assumpsit et illud corpus. Illa duo potuerunt constituere aliquem hominem quem non constituerunt, qui homo potuit non esse Deus, et ita potuit peccare. Ad hoc dicendum quod si de persona fiat  sermo, certum est quod homo ille non potuit peccare; si uero de natura, uerum est quod ipsa non unita uerbo Dei  potuit peccare; sed quod unita esset Deo et peccaret, nequaquam esset possibile.

 Item, Christus est filius uirginis natura humana, aut diuina: non diuina. Ergo humana natura. Ergo gratia. Ergo est adoptiuus filius uirginis. Ergo prius fuit filius, et post adoptatus est in filium: quod falsum est. Nullo modo dicendum est quod Filius Dei sit filius adoptiuus, licet sit filius uirginis gratia. Fallacia. Huic infideli confert Deus aliquam gratiam. Ergo ipse est adoptiuus filius Dei. Quare autem non sit filius adoptiuus dictum est quia ab initio habuit plenitudinem omnium gratiarum  , quia unctus est oleo letitie pre consortibus suis , et requieuit super eum Spiritus sapientie et intellectus, etc. .

 Item, quidquid habet Filius Dei 275 secundum quod Deus per naturam, habet filius hominis secundum quod homo per gratiam. Sed secundum quod Deus, habet omnipotentiam per naturam. Ergo secundum quod homo, habet omnipotentiam per gratiam. Et ita secundum quod homo, habet omnipotentiam: quod falsum. Ideo nota  quod, habere omnipotentiam per naturam, duo notat: et quid habeat homo, et quomodo habeat. Utriusque quorum causa est deitas. Similiter habere omnipotentiam per gratiam duo notat, unius quorum causa est humanitas, modi scilicet habendi per gratiam; sed non est causa alterius, scilicet habiti uel habendi. Non enim est causa quare sit omnipotens, sed quare ei gratia sit quod Deo est unita. Unde: si sine uerbo posse dici sustineret ratio grammatice locutionis, unius, diceretur non repetito uerbo: Quidquid habet Filius Dei secundum quod Deus per naturam; filius hominis secundum quod homo per gratiam, ut notaret hec dictio secundum causam modi, non habiti. Unde instandum est huic argumento: Christus secundum quod homo habet omnipotentiam  per gratiam. Ergo secundum quod est homo habet omnipotentiam. Fallacia. Christus incepit habere omnipotentiam per gratiam. Ergo incepit habere omnipotentiam. Quod autem prima sit uera, ita ostenditur: Christus habet omnipotentiam per gratiam, non ab eterno habet eam per gratiam. Ergo incepit eam habere per gratiam.



CAPUT XI. An Christus sapientia creata sciuit omnia que sciuit diuina scientia.

 Cum uero Christus assumpsit animam et corpus, utriusque defectus assumpsit quos oportuit, et decuit eum suscipere omnia idiomata utriusque; unde et sapientiam  habuit creatam qua sapiens fuit, et ea sciuit quecunque  scit sapientia increata, que est id quod ipse; quia ab eterno sapiens est et Pater et Filius et Spiritus sanctus. Obiicitur: Anima Christi scit quidquid Deus scit, nec potest perfectius scire quam sciat. Ergo equalis est Deo in scientia. Ergo non in omni bono maiorem habet sufficientiam Creator quam creatura. Dicimus primam argumentationem ideo esse falsam; quia licet anima Christi sciat quidquid Deus scit, non tamen adeo perspicaciter sicut Deus; et quod omnia scit, hoc ipsum habet a Deo, et ideo ei non equatur. Sicut iste habet quotcunque, et tam pretiosa sicut ille, non tamen par est ei, in diuitiis, quia hec omnia habet ab illo.

 Item, queritur an iehsu profecerit sapientia  humana, et ideo magis sapiens fuerit uno tempore quam alio: quod uidetur posse haberi ex dictis Euangelii: iehsu proficiebat etate et sapientia . Isaias etiam loquens ait de Christo: Prius quam sciat puer nominare patrem aut matrem, accipiet spolia Samarie . Ubi uidetur innuere quod etiam Christus aliquid nescierit: quod a ueritate longinquum est. Sed ita dicitur iehsu profecisse sapientia, sicut episcopus proficit in suo episcopatu, quia multi predicatione ipsius et doctrina proficiebant; uel quia secundum hominum opinionem  uidebatur proficere, et ita se habebat ac si patrem et matrem ignoraret, qui tamen omnium notitiam habebat etiam super humanam sapientiam. Unde de eo dicit Ieremias: Nouum faciet Dominus super terram; mulier circumdabit uirum gremio uteri sui . Nam a principio natiuitatis fuit uir, non etatis, sed sapientie perfectione.

Item, Christus ante incarnationem erat tantum sapiens eterna sapientia, in incarnatione cepit esse sapiens humana sapientia, nec desiit esse sapiens diuina. Ergo plus fuit sapiens post incarnationem quam ante. Fallacia. Diligendus erat Deus antequam incarnaretur, tantum quia Deus; post fuit diligendus quia homo, nec desiit esse diligendus quia Deus. Ergo magis fuit diligendus post quam ante. uel  iste calefiebat 276 heri uno solo calore scilicet medicine; modo calefit et calore medicine, et calore solis. Ergo magis quam ante.

Item, quidquid scit Deus scit anima Christi, Deus scit mundum creare et animam Christi. Ergo anima Christi et scit mundum creare et se.  Item, Deus scit mundum creare, et anima Christi scit, uel non scit idem. Si scit idem, ergo anima Christi scit mundum creare; si uero non scit idem, ergo aliquid scit Deus quod non scit anima Christi. Ad hoc dicendum quod hoc uerbum scit cum huiusmodi infinitiuis notat habilitatem quamdam illius rei exercende, que significatur per uerbum conuenire rei de qua agitur. Ut iste scit disputare, id est habilitatem quamdam habet, secundum quam idoneus  est disputare. Sed hoc non est dandum quod anima Christi sciat peccare; non enim potest peccare; scit tamen peccare, id est habet scientiam cui subiectum est omne peccatum; et scit creare mundum id est habet scientiam mundi creati, et scit creare se, id est scit qualiter ipsa fuerit creata.  Si uero queratur quare anime non est data potentia sine mensura sicut et scientia, ideo quia naturaliter capax est scientie, non est naturaliter capax potentie; et ideo illud datum est ei sine mensura cuius naturaliter est capax.



CAPUT XII. An Christus habuerit caritatem modo uie, uel modo patrie: ubi determinantur que ad caritatem Christi pertinent.


 Sicut anima Christi habet scientiam sine mensura que est donum gratuitum, ita habet quatuor cardinales uirtutes; habet etiam caritatem qua nulla est perfectior. Fidem autem et spem non habet nec habuit, quia non habuit caritatem modo uie, sed modo patrie, et ubi est perfecta cognitio, non est fides; similiter ubi est certitudo rei, non est spes. Sed obiicitur: Christus credidit et sperauit. Unde: In te, Domine, speraui , et Credidi propter quod locutus sum . Ergo  habuit fidem et spem. Fallacia. Petrus qui est in patria credit et sperat resurrectionem corporum. Ergo habet fidem et spem. Item, Christus habuit ordinatam caritatem. Ergo magis dilexit Deum quam se, et proximum sicut se, sed ipse erat Deus, ergo se dilexit plusquam se, et proximum sicut Deum. Ergo inordinatam habuit caritatem. Item, Christus erat uerus doctor et summus. Ergo quo ordine docebat haberi caritatem et eam habuit, uel non bene habuit uel docuit: sed hoc ordine docebat debere haberi, ut primo diligeretur Deus, secundo propria anima. Ergo ita habuit caritatem. Ergo plus dilexit sese Deum quam se hominem. Item, Christus faciebat que docebat, et econtrario, et nil docebat uel faciebat quod non facere uel docere  poterat. Ipse docebat Deum plus esse diligendum quam propriam personam: Ergo plus diligebat Deum quam se. Item, Christus habuit perfectam caritatem. Ergo proximum perfecte dilexit. Ergo ad id quod se; sed non ad aliud, uel propter aliud se dilexit, nisi quia ipse erat Deus. Ergo ad hoc dilexit proximum ut esset Deus, sed impossibile erat proximum hoc esse. Ergo non sic erat diligendus. Item, Christus habuit caritatem modo patrie non modo uie. Ergo non habuit ad merendum, quia patria non est locus merendi, sed recipiendi. Ergo Christus non meruit caritate quam habuit. Item, Christus habuit caritatem in uia ad merendum, in patria non habuit ad hoc, quia tunc non potuit mereri. Ergo ad alium usum habuit in  uia quam in patria.

Ad predictorum solutionem dicendum est quod Christus neminem dilexit caritate, nisi quem sciebat predestinatum esse ad uitam: et ordinatam habuit caritatem, in hoc quod plus dilexit se secundum quod erat Deus, quam secundum quod erat homo, et proximum dilexit sicut se, id est ad id in quo se, non tamen 277 ad omne id, nec ad hoc ut uniretur uerbo Patris in unitate persone. Fuit autem Christus in uia non eo modo quo alii homines: nam esse in uia proprie est esse in itinere reuertendi ad patriam, uel per penitentiam, uel alio modo; et tractum est a filiis Isrel egredientibus de Aegypto, et uenientibus ad terram promissionis, id est Ierosolymam. Nam et nos de Aegypto, id est de afflictione,  uel merore, siue tenebris huius seculi exeuntes, futuram ciuitatem, id est Ierusalem, scilicet uisionem pacis inquirimus, non habentes manentem mansionem . Christus autem non fuit hoc modo in uia, quia qui non recessit, non est reuersus. Christus autem non recessit, quia non habuit peccatum, nec actuale nec contractum. Fuit tamen in uia, id est in cursu mortalitatis et passibilitatis, quia, Exsultauit ut gigas ad currendam uiam , et, De torrente in uia bibit . Qui autem non habent caritatem, in uia non sunt, quia uiam ciuitatis habitande non inueniunt, imo sunt in inuio. Nec est mirum si Christus ex caritate potuit mereri in uia, quod non potuit  in patria. Nam etiam sic est in aliis hominibus.

Item, Christus semper habuit parem caritatem. Ergo quoscunque dilexit, pari caritate dilexit. Ergo matrem suam et Petrum pari caritate dilexit. Ergo inordinatam habuit caritatem, quia etiam inter proximos habenda est distinctio, eo quod magis diligendi sunt parentes quam alii. Item, semel dilexit caritate Petrum. Ergo et semper. Ergo et quando Petrus peccauit mortaliter. Sed tunc non diligebat Petrus Deum. Ergo tunc non erat dignus diligi a Deo. Item, Deus diligit omnem suam creaturam, qui nil odit eorum que fecit. Ergo diligit Iudam. Ergo dilectione temporali, uel eterna: Si eterna dilectione, ergo caritate, ergo ad uitam; si dilectione temporali, ergo dilectio temporalis  fuit in Christo. Item, Christus diligit hunc electum qui modo non habet caritatem, nec est dignus diligi modo; et non diligit illum qui est reprobus, et tamen habet caritatem et est dignus diligi. Sic ergo diligit non dignum diligi, et non diligit dignum diligi; ergo inordinate diligit. Item, maiorem apponit caritatem huic cui minorem preparauit coronam, quam illi cui maiorem, et minimum augmentum caritatis superat omnia munera que in presenti uita possunt homini conferri. Ergo magis diligit istum quam illum. Econtrario tamen ab eterno maius bonum preparauit illi quam isti. Ergo ab eterno magis dilexit; quemcunque ab eterno dilexit diligit modo. Ergo modo magis istum quam illum. Item, iste magis diligit  Deum quam ille, et qui magis diligit debet magis diligi. Ergo magis diligitur a Deo iste quam ille, quod falsum est, quia maius preparatum est illi.

Item, ab eterno uoluit Deus ut huic apponeretur gratia in tempore, et Deum apponere gratiam huic est ipsum diligere eum. Ergo Deus ab eterno dilexit istum. Non ergo ab eterno odio habuit; quod falsum est. Ipse enim ab eterno Iacob dilexit, Esau autem odio habuit. Iste autem reprobatus est, licet modo bonus. Item, Petrus aliquando fuit magis bonus, aliquando minus bonus, et auctoritas habet: Qui plus diligit, plus diligitur; Ergo quia quando magis bonus erat magis diligebat, et quando minus bonus erat minus diligebatur. Et Christus nunquam  nisi caritate dilexit Petrum, ergo maiori caritate aliquando dilexit Petrum, et aliquando minori. Non ergo semper parem habuit caritatem. Item Christus aliquando dilexit Iudam eterna dilectione, et tunc Iudas diligebat eum caritate. Ergo tunc erat Iudas dignus diligi eterna dilectione. Ergo tunc erat dignus diligi a Deo eterne. Ergo et Deus tunc diligebat eum eterne.

Premissarum obiectionum difficile est sumere solutionem nisi huius uerbi diligere, prout de Deo dicitur, multiplex distinguatur significatio. Sciendum ergo quod hoc uerbum diligere dictum de homine, duo potest notare: uel interiorem affectum, 278 uel exteriorem effectum. Ut cum dicitur: Iste diligit istum, potest intelligi quod motu proueniente  ex caritate mouetur ad diligendum illum, quod ad interiorem pertinet affectum; uel quod ministret ei temporalia beneficia, quod pertinet ad exteriorem effectum.  Cum ergo dicitur hoc uerbum diligere de Deo secundum diuinam naturam, non notat motum aliquem qui sit in Deo, quia nil tale cadit in diuinam essentiam, sed effectum dilectionis Dei, id est que est Deus, notat. Unde tot possunt huic uerbo assignari significationes, cum de Deo dicitur, quot sunt effectus dilectionis diuine, et quia sunt eius tria notabilia signa, scilicet conseruare in proprio esse; gratiam in tempore apponere; ad uitam predestinare: cum dicitur, Diligit istum, si secundum diuinam naturam sumitur dilectio, unum istorum intelligitur, uel quod seruet  in proprio esse, et ita omnem creaturam suam diligit; uel quod apponat gratiam, quod facit solis rationalibus creaturis, licet non omnibus, tamen tam electis quam reprobis; uel quod predestinauit ad uitam, quod solis rationalibus creaturis, et hec ultima est precipua dilectio pro qua sola recipitur quod Deus semper dilexerit Iacob et Petrum, et ab eterno, et quando Petrus erat in mortali peccato et antequam Petrus quidquid esset prorsus. Quibus propositionibus probatur diuina essentia, et subinnuitur quidam effectus in creaturis. Idem est enim: Deus dilexit Petrum ab eterno, ac si dicerem: Deus est Deus, cuius uoluntati subfuit ut Petro in tempore apponeret gratiam, et conferret in futuro coronam. Et propter hanc solam dilectionem dicitur  Deus aliquid diligere caritate, quia neminem caritate semel dilexit, quem non semper dilexerit, et quem non ad uitam eternam dilexerit. Et econtrario propter reliquas duas dilectiones non est dicendum quod Deus ab eterno dilexerit Iudam, uel irrationabilem creaturam, uel quod caritate hec dilexerit. Imo nulla dilectione ea dilexit, nec temporali, nec eterna: quod uideretur per ablatiuum aliquid attribui Deo. Tali autem propositione potius creature fit attributio quam Creatori. Solus enim terminus ponitur, sicut cum dico, Deus creauit omnia, licet quidam dicant tali propositione sicut et premissa predicari diuinam essentiam principaliter et subinnui effectum, ut sit sensus, Deus ab eterno  dilexit Iudam, id est Deus est Deus cui ab eterno placuit ut Iudas esset in tempore et ei gratia apponeretur. Alii dicunt quod nec ista, nec illa aliquid probatur nisi solus terminus: qui securius incedunt licet non adeo uere.

Solet queri de motu illo naturali quo Dominus dilexit matrem suam, an meritorius illi fuerit. Ad quod dicendum quod per se consideratus, meritorius non fuit; si uero conditus fuit caritate, meritorius exstitit. Solet etiam queri an plus dilexerit Dominus Petrum quam Ioannem. uidetur quod plus Ioannem quia ipse de fonte Dominici pectoris  plenius hausit; et de ipso legitur quod, uirgo est electus a Domino, atque inter ceteros magis est dilectus, et eius consobrinus fuit. Unde si Christus illum ordinem conseruauit caritatis quem docet Ambrosius  , plus tenebatur eum diligere ratione cognationis quam Petrum, cui non erat iunctus linea consanguinitatis. Cum enim duodecim tantum fuerunt apostoli in eius consortio, quinque eorum fuerunt cognati Domini. Econtrario tamen plus uidetur dilexisse Petrum quia eum constituit principem apostolorum, et dedit claues regni celorum. Ideo dicunt fere omnes quod familiarius dilexit Ioannem, plus tamen, id est maiori affectu Petrum, utpote a quo plus diligebatur. Dicit tamen Augustinus super Ioannem  , per Ioannem intelligi  contemplatiuam uitam; per Petrum actiuam, et ita plus dilexisse Ioannem quam Petrum, eo quod plus dilexit hanc uitam quam illam. Plus tamen ad litteram dilexit Petrum quam Ioannem  . Nec enim astrictus erat Christus ordini caritatis qui obseruatur in uia, cum ipse haberet caritatem modo patrie. 279 Nec dicitur Ioannes plenius ceteris hausisse, eo quod plura cognouit. Tunc enim forte plus dilexis set , sed quia in mensa cene propinquior erat Domino, loco, quam Petrus, qui aliquantulum erat remotus. Ideo et cum Dominus ab uno eorum se dixisset tradendum, Petrus cum non posset secreto querere a Domino quisnam esset qui traderet eum, eo quod remotus  erat, intimauit Ioanni, qui iuxta Dominum sedebat, ut ab eo hoc quereret, quod et fecit Ioannes quasi inclinans se ad aurem Domini, nec propter aliud in cena dicitur supra pectus Domini recubuisse. Imo nec etiam si plus cognouit plus dilexit, quia hoc intelligitur de his qui sunt in patria; uel ad habilitatem refertur, qui habilior est cognoscere, habilior est diligere. Patet itaque ex predictis quod in Deo, secundum quod Deus, nullus affectus, nullus motus est, et quod neminem diligit caritate nisi predestinatum ad uitam, sicut nec illi qui sunt in patria, nec etiam existentis in uia, cui reuelatum est qui sint predestinati, qui reprobi, si forte aliquis in uia habeat horum notitiam.

Sed notandum quod hoc nomen caritas tria significat  que hic necesse est distinguere; quandoque Spiritum sanctum, uel uirtutem animi secundum alios; quandoque motum animi procedentem ex causa; quandoque opus caritatis, ut cum dicitur: Maiorem caritatem nemo habet, etc. . Christus ergo semper habuit caritatis plenitudinem, nec potuit in ea proficere aut deficere. Unde uerum est quod eadem caritate, que nec intendi poterat aut remitti, omnes electos dilexit; quosdam tamen magis, quosdam minus secundum differentiam premiorum que erat collaturus: sicut sol eodem calore, qui nec intenditur nec remittitur  calefacit Indos et Britannos, et tamen magis hos quam illos, quia sicut non est uariatio in sole, sed in regionibus secundum situm earum, ita nec in Dei dilectione, sed in diligentibus Deum  . Potest tamen dari quod Christus maiori caritate dilexit unum quam alium, id est motu caritatis intensiori mouebatur ad diligendum Petrum quam Linum. Nam dispares motus caritatis fuerunt in Christo procedentes ex eadem caritate manente immobili. uerum est quod Christus aliquando dilexit Petrum quando non erat dignus diligi, et non dilexit Iudam qui erat dignus diligi. Non tamen inordinatam habuit caritatem; nam diligere dicitur equiuoce, ut dictum est.

Si queritur an Christus interiori motu caritatis  mouebatur ad diligendum Petrum, quando magis erat bonus, et concedatur, quia uerisimile est, et obiicitur idem de Petro, qui est in patria, quod maiori motu caritatis mouetur modo ad diligendum istum quam cras, quando erit minus bonus. Et ita uariatur quotidie motus caritatis, in his qui sunt in patria, secundum uariata hominum merita. Ad quod dicendum quod Christus non mouebatur aliquo motu ex caritate ad aliquem diligendum secundum presentem iustitiam, nisi secundum eam in qua erat discessurus, et secundum quam erat remunerandus. Sciebat enim de quolibet quanto premio esset remunerandus, et ita non uariabantur motus caritatis in eo; licet unus maior alio, tamen nullus maior uno tempore quam alio: ita  etiam de Petro.



CAPUT XIII. An Christus pariter meruerit omnibus suis operibus.

 Cum Christus caritate sua mereretur, et maiori motu caritatis mouebatur ad diligendum matrem quam Petrum, ergo plus merebatur illo motu quam isto, quia in maiori motu, maius meritum. Item, Christus non diligebat nisi predestinatos; nos tenemur diligere et reprobos et predestinatos. Ergo ampliorem tenemur habere caritatem quam Christus habuit. Quod potest 280 habere instantiam in his qui sunt in patria. Item, per plura opera meritoria meruit Christus in passione quam ante, et plura opera meritoria fecit. Ergo  plus meruit. Item  : Nil nasci profuit nisi redimi contigisset. Ergo redimendo plus meruit quam nascendo. Ergo hoc opere plus meruit quam illo. Quod autem unus motus caritatis fuerit in Christo intensior alio, patet quia ita fuit in motibus uoluntatis: nisi enim maiori motu uoluntatis uoluisset crucifigi  , quam loqui Samaritane, non dixisset: Desiderio desideraui manducare hoc Pascha,  etc. Item, tantum meruit Christo  uno opere quantum quolibet alio. Ergo tantum meruit loquendo mulieri Samaritane ad puteum, quantum et opere passionis; sed opere passionis meruit nobis apertionem ianue, aditum paradisi, ergo et opere collocutionis. Quod autem meruit loquendo mulieri ita ostenditur: Omnis eius actio nostra fuit instructio; omne opus quod fecit ad nostram salutem retulit. Ergo omne quod fecit ex caritate fecit. Ergo omni opere quod fecit meruit. Item, tantum meruit Christus uno opere quantum et quolibet alio. Ergo adeo sufficiens fuit unum opus illius ad nostram redemptionem quam quodlibet aliud; uel, ergo adeo necessarium fuit unum opus illius ac aliud. Item: Ubi maior lucta ibi maior corona, plus luctatus est Christus et laborauit in passione,  quam in alio aliquo opere. Ergo plus meruit illo opere quam alio aliquo. Quod etiam ostendit Augustinus sic  : Humilitas passionis fuit meritum exaltationis; exaltatio premium humilitatis. Econtrario tamen probatur quod omnia opera Christi fuerunt pariter meritoria. Item, maius premium meruit uno opere quam alio, et nullum opus eius fuit meritorium nisi ex caritate. Ergo unum opus eius ex maiori caritate processit quam aliud. Ergo aliquando habuit maiorem caritatem, aliquando minorem, et in caritate profecit et tepuit.

Ad predicta dicendum quod Christus meruit sibi et suis, et quidquid meruit sibi a prima conceptione meruit, in qua tantam plenitudinem gratiarum  habuit ut in nullo proficere posset. Unde dicit Gregorius  : Non plus meruit per crucis patibulum quam ante a conceptione per gratiam uirtutum. Extunc enim meruit sibi glorificationem carnis et impassibilitatem anime per caritatem, quam ita plene habuit quod non postea plenius  Nobis autem per passionis opus meruit apertionem ianue et redemptionem animarum a diabolo a peccato et a pena, et regni reserationem, ut amota ignea rhomphea libere pateret introitus et deletione chirographi dati a Patre, quod nemo conspectui eius presentaret se, nisi tanta inueniretur in aliquo homine humilitas obedientie, quanta in Adam reperta fuerat superbia inobedientie.

 Utrum autem et ante passionem hoc meruit nobis, hic queritur; habetur enim ex auctoritate: Nil nasci profuisset nisi redimi contigisset. Et ita natiuitatis uel conceptionis opere nil meruit nobis, sed sola passione. Econtrario tamen sic: Quidquid fecit Christus in humana natura, ad nostram salutem inflexit et pro nobis fecit ex dilectione quam habebat erga nos, et illa dilectio nec deficere potuit, nec proficere. Ergo ex quanta caritate pro  nobis dignatus est nasci de uirgine, ex tanta dignatus est pro nobis pati in cruce. Ergo tantum meruit hoc opere nobis, quantum illo, uel neutro illorum nobis meruit. Item, tantam obedientiam tantam uoluntatem patiendi pro membris habuit a conceptione quantam et quando accessit ad mortis tolerantiam. Ergo tantum meruit membris a conceptione, quantum et in passione. Ergo tantum meruit nascendo, quantum et patiendo. Item, nullum opus fecit ex maiori caritate uel pro se uel pro nobis, quam aliud, et nil meritorium est nisi ex caritate. Ergo nil meruit uel sibi uel nobis aliquo opere quod non meruit quolibet alio opere.

Econtrario tamen habetur de auctoritate quod penes parem uoluntatem consistit par meritum.  Unde potest sumi quod penes dispares uoluntates 281 dispar meritum: unde potest haberi, quia quam magis intensa uoluntate uoluit pati quam Samaritane loqui, plus meruit illo opere quam illo. Sed si plus meruit hoc quam illo, non ergo ex pari radice caritatis processerunt hec opera. Item magis uoluit pati quam Samaritane loqui, et utrumque uoluit ex caritate. Ergo magis uoluit hoc ex caritate quam illud. Ergo ex maiori caritate uoluit hoc quam illud. Non enim uidetur unus motus uoluntatis intensior alio, dum utrumque fit in caritate, nisi et motus caritatis, unde procedit maior motus uoluntatis, intensior sit illo motu caritatis unde procedit minor motus uoluntatis. Quod si est, opus procedens ex minori motu uoluntatis,  et ex minori motu caritatis, minus meritorium est illo opere quod procedit ex maiori motu caritatis, et ex maiori motu uoluntatis. Nam ubi maior motus uel intensior siue caritatis siue uoluntatis, maius est meritum. Quis autem dicet Christum pari motu uoluntatis et pari motu caritatis uoluisse quecunque opera uoluit, ut ita dicat omnibus operibus eum pariter sibi meruisse? Quis etiam dicet Christum unum opus uoluisse maiori uoluntate, ut pati, et aliud minori motu uoluntatis, ut Samaritane loqui, et tamen illa duo opera paribus motibus caritatis dilexisse? Inde enim sequeretur repugnantia. Nam quia pares essent motus caritatis in illis operibus, paria essent merita; et quia  dispares motus uoluntatis, disparia merita. Nam, sicut de auctoritate habetur quod penes parem caritatem est par meritum, ita etiam quod penes disparem uoluntatem dispar meritum. Si quis hic dignum solutione sapit, Deus hoc ei reuelauit. Sufficiat ergo mihi principium dubitationis dedisse, licet splendorem solutionis non sit facile mihi, cum a nullo audierim, tradere.

Quod autem dictum est: Per plura meruit, ergo plus meruit, non ualet; quia illa merita que in passione habuit non fuerunt maioris efficacie, quam  illa que habuit a conceptione ad promerendum sibi. Sicut et per plura meruit Zacheus quam uidua, quia plura bona opera fecit, non tamen plus meruit. Quod iterum dicitur Christus habuisse luctam in passione, falsum est: libenter enim ad martyrium accessit, sicut ipse ait: Desiderio desideraui , etc. Nec si hoc uerum esset, tamen sequeretur quod plus meruit, quia dictum est supra quomodo illa auctoritas exponi soleat.

 Item: Christus factus est obediens Patri usque ad mortem, propter quod exaltauit illum, et dedit illi nomen quod est super omne nomen . Hoc sic exponit Augustinus  , id est Deus ab eterno prouidit quod ille in tempore ens homo haberet nomen quod est super omne nomen, id est  Deus. Queritur utrum hoc meruit Christus in humana natura; nam in diuina nil meruit; quod uidetur Apostolus uelle, qui dixit, Propter quod, etc. Ergo Christus secundum humanam naturam meruit uniri Filio Patris, quod falsum est. Ad eius enim excellentiam per merita nunquam potuit attingere humana natura, sed per gratiam. Ideo dicimus quod hoc non meruit Christus, sed meruit manifestationem huius rei, que facta est post resurrectionem; non ante, quando purus homo putabatur, quia dicitur res esse uel fieri, quando dicitur aut manifestatur eam fieri.



CAPUT XIu. An alicui datum sit ut fieret Filius Dei, et si Christus in humana natura meruit hoc accipere, an in diuina.


 Et iterum queritur, an alicui datum est per gratiam ut esset Filius Dei? Quod si est, ergo uel nature, uel persone: non nature humane, quia non natura humana est Filius Dei; nec diuina, quia nil accepit per gratiam diuina natura; ergo persone datum est ut esset Filius Dei: non alii persone quam Filio: ergo Filius Dei per gratiam accepit ut esset Filius Dei: ergo ex tempore est Filius 282 Dei, et non ab eterno. Ad quod dicendum quod Augustinus et Ambrosius uidentur sibi contradicere in hac datione nominis  . Augustinus enim aperte dicit quod Christus homo per gratiam accepit ut ipse existens homo uel subsistens in humana natura  et sit, et nominetur Deus. Hoc tamen non meruit, quia non meruit humana natura uniri uerbo Dei: meruit tamen per obedientiam passionis quod sustinuit in humana natura, ut euidens fieret illum hominem exaltatum, id est diuine nature unitum. Quod quidem licet uerum esset ante resurrectionem, tamen incognitum erat hominibus et demonibus. Ambrosius tamen dicit  istud nomen Deo donatum, non homini. Non tamen contradicit  , quia Augustinus loquitur de gratuita datione, que est ex tempore et facta est in homine: Ambrosius  de naturali datione quam ab eterno habet Filius Dei, ut sit Filius Dei per generationem. Cum ergo querit aliquis proterue, an alicui datum sit ex tempore quod sit Filius Dei? nunquam simpliciter respondendum, ne sugillet quis arctando circa personam, uel naturam. Sed hoc respondendum, humane nature est datum, ut uniretur Filio Dei ex tempore, non dico quod esset ut ipse sit Filius Dei, Christo datum est in tempore ut ipse ens homo sit Filius Dei, non ut sit Filius Dei. Hoc enim eternum, illud temporale: hoc naturali datione habet, illud gratuita: hoc per diuisionem dicitur, illud per compositionem: hoc in diuina natura habet, illud in humana.

Item Christus in humana natura meruit manifestationem  nominis sui secundum quod Deus, ut dicit Ambrosius  . Cum enim ab eterno esset Filius Dei, non tamen ante passionem, etiam secundum quod erat Dei Filius, manifestum erat quod esset Filius Dei: et hoc manifestum est per passionem: ergo in humana natura meruit aliquid quod recepit in diuina natura. Meruit enim per passionem ut notum fieret non tantum de humana quod esset unita Deo , imo etiam quod Filius Dei esset Filius Dei Patris, quod licet ab eterno foret uerum, erat tamen incognitum, quod tunc nichil sciebatur de Trinitate ante aduentum Christi. Ad quod dicendum quod, etsi Deus hominibus per cultum innotuit,  non ideo aliquid ei accreuit. Si enim Christus modo a nullo coleretur secundum quod Deus, non ideo aliquid ei accresceret, nec minus beatus esset. Ipse enim est Deus qui non mutatur, nec bonorum meorum eget, nec in se exaltatur, sed in te quod est potius te exaltari in illo. Nihil ergo accreuit diuine nature per passionem Christi, licet Trinitas manifestaretur que prius erat omnino ignota hominibus.

Item queritur an Christus meruerit uitam eternam? Quod uidetur, quia erat homo in uia positus et adultus, et caritatem habens qua merebatur. Ergo et uitam eternam merebatur. Item, non potuit Christus esse homo qualis fuit, scilicet mortalis et passibilis, nisi haberet uirtutes, et non potuit  eas habere otiosas, existens mortalis et passibilis, habens plenitudinem uirtutum, quin mereretur, quod quidem non est dubium: sed non ideo merebatur uitam eternam quam habuit, ex quo homo fuit, quantum ad fruitionem uisionis Dei: sed non statim habuit immortalitatem quam meruit post: tamen etiam tunc meruit illam fruitionem uisionis Dei quam cito fuit. Charitatem sine mensura habuit, et statim cooperatum est liberum arbitrium eius. Ergo statim processit motus ex caritate et libero arbitrio erga Deum et proximum. Non enim habuit caritatem ut paruuli in habitu et non in usu, cum a Conceptione fuerit uir, ut dictum  est supra, non etatis perfectione, sed omnium naturalium et gratuitorum usu et plenitudine. In corpore enim aliquid accreuit ei, in anima nichil nisi impassibilitas quam habuit, uel statim quando separata fuit anima a corpore, uel in resurrectione. uidetur ergo Christus illo motu dilectionis erga Deum meruisse fruitionem uisionis Dei quam et statim habuit, ut simul 283 fuerit et premium et meritum sicut in angelis.

Econtrario tamen uidetur illam fruitionem uisionis Dei habuisse non ex meritis sed gratis. Cum statim frueretur uisione Dei ex quo fuit, sicut si statim ex quo fuit haberet carnem immortalem et impassibilem, sicut statim contemplatus est Deum plenissime, quis diceret Christum ex meritis habuisse  illam immortalitatem? quod tamen et sic etiam haberet immortalitatem potest ostendi. Nam illam immortalitatem et glorificationem carnis ita meruit per passionem, quod etiam operibus uirtutis meruerat eam a Conceptione, licet non sequeretur passio, quia non ipsa passio meritoria fuit nisi ex caritate, nec aliquid accreuit meritis illius per passionem quoad uirtutem merendi, sed quoad meritorum. Quid ergo prohibet ipsum statim accipere premium illud, id est glorificationem carnis, ex quo fuit homo? et habuit uirtutes quarum operibus illam glorificationem meruit, ut simul essent premium et meritum tempore, licet meritum precederet naturaliter, sicut in angelis simul fuit meritum confirmationis et premium, sicut etiam in  quolibet peccante mortaliter simul est meritum pene, id est culpa, et pena, id est priuatio a summo bono que est pars pene debite mortali peccato; et ita habebitur quod Christus de plenitudine gratiarum quam habuit, cooperante libero arbitrio, potuit primo quo fuit momento habere omnia que post resurrectionem habuit, scilicet carnem glorificatam, animam impassibilem; et tunc totum de meritis haberet non precedentibus tempore sed natura. Quod si impossibile est hec omnia habuisse eum a Conceptione quin haberet de gratia; ergo et a simili, cum statim ex quo fuit frueretur uisione Dei, de gratia tantum habuit hoc non de meritis, maxime cum tantam cognitionem diuine maiestatis  consequi non posset anima ipsius, nisi unita esset uerbo Dei. Imo si meruit illa anima statim habere illam cognitionem Dei sine mensura, cum sine mensura habere non posset, nisi uerbo Dei esset unita . Ergo meruit illa anima statim uniri uerbo Dei, cum fere idem sit habere cognitionem Dei sine mensura, e esse unitum Deo, nec istud sine illo haberi possit. Item, ipse Christus erat uita eterna uiuens cum Patre ab eterno, quomodo ergo de meritis debebatur ei uita eterna, nisi de meritis ei debebatur quod Deo uniretur? Horum solutionem mihi scribere non  esset pigrum, cum hoc sciam et mihi et aliis necessarium, nisi quia tutiorem noui affectum uera inquirendi quam incerta pro certis sumendi. Sic queramus tanquam inuenturi, sic inueniamus tanquam quesituri; de credendis nulla infidelitate dubitemus, de intelligendis nulla temeritate affirmemus.

Illud ergo potius queramus, an Christus meruit nobis uitam eternam? Quod si est, cum non magis quam patiendo eam nobis meruit; ergo meruit uitam eternam Petro quando Petrus in mortali peccato erat: tunc enim negauerat Christum; ergo dignus erat uita eterna propter merita Christi, et indignus propter sua. Ergo simul dignus et indignus. Item, tunc Christus meruit uitam eternam habere; ergo Abraham non iam meruerat eam sibi.  Item, Christus meruit uitam eternam huic qui modo est in uia, et habebat eam, et impossibile est Christum defraudari de meritis suis, et necesse est Christum tunc meruisse huic uitam eternam; ergo necesse est [Christum ] habiturum esse uitam eternam: ergo impossibile est ipsum esse damnandum. Item, Christus omnibus membris meruit uitam eternam, et ex pari caritate fuerunt omnia eius merita. Ergo omnibus membris suis meruit parem coronam. Item, merita Christi fecerunt omnes bonos quotcunque fuerunt futuri boni, et propria eorum merita fecerunt eos bonos. Ergo Christi merita magis quam illorum, uel minus, uel eque fecerunt eos bonos.

 Ad hoc dicendum quod Christus nemini meruit uitam eternam nisi 284 sub hoc sensu, id est merita Christi fuerunt causa efficiens quare singulorum merita essent eis sufficientia ad uitam eternam. Nostra enim merita nequaquam nobis sufficerent ad uitam eternam obtinendam, nisi precessissent uel subsequerentur merita Christi: et animaduerte quomodo sit.  Decreuit nullum Deus introduci ad conspectum diuine maiestatis, nisi tantam in uno homine reperiret obedientiam, quantam in primo repererat inobedientiam; sed in nullo nisi in Christo reperta fuit illa consummatio iustitie: nam omnes peccauerant in primo parente et damnati fuerant, et apostatauerant a radice. Nullius ergo merita sufficiebant ad delendum illud decretum, quia  nullus repertus fuerat tam humilis quam superbus fuit Adam; aliquatenus tamen iuuabant eos eorum merita, ut scilicet uitarent gehennam, sed non ad hoc ut amouerent ab introitu paradisi igneam rumpheam, ut se ad diuine maiestatis intromitterent presentiam. Sed Christus homo sufficiens fuit, et perfecta hostia multo amplius humilis et obediens quam Adam superbus et inobediens; et ideo in eminentiori loco nos collocauit, quam fuit ille a quo nos Adam per peccatum expulit. Quod ergo queritur an merita Christi magis faciant nos bonos quam merita nostra? non est recta comparatio, quia merita  nostra faciunt nos bonos per sua; sicut si dicatur: Deus magis iustificat me quam mea iustitia; uel, medicus magis curat me, quam medicina.

Si queratur an Christus paruulis, qui nulla habent merita, meruit uitam eternam, dari potest simpliciter; adultis tamen non meruit eam, nisi sub premisso sensu: meruit tamen passione sua, ut si quis baptizaretur, nulla iniungeretur satisfactio pro anteactis peccatis, quod ipse in passione omnium membrorum peccata tulit ad delendum, et satisfactionem pro illis agendum, et aque baptismi rubricate sunt Christi sanguine. Sicut si ego meruerim omnium membrorum meorum mutilationem pro aliquo peccato, et abscindantur mihi due aures pro illa multitudine penarum, et dicat aliquis:  Debes puniri in singulis membris pro peccato quod commisisti. Respondebo quod non debeo; quia in capite passus sum omnium penam quando aures abscisse sunt. Ita et Christus caput nostrum pro omnibus nobis penam portauit. Unde si in baptismo iniungeretur satisfactio pro peccatis, non uideretur satisfecisse mors unica Christi ad redemptionem nostram, cum baptismus gerat figuram mortis in multis, et ab eo efficaciam contraxit. Queritur etiam an Christus sine omni merito potuit habere bona ista anime et corporis? Ad quod dicendum  , quod non potuit esse homo mortalis quin haberet uirtutes, et non potuit habere uirtutes quin haberet non otiosas, et non potuit habere non otiosas  quin mereretur; ergo non potuit esse homo mortalis quin mereretur; potuit tamen sine meritis habere quod habet, sed tunc non esset talis homo qualis fuit scilicet passibilis et mortalis.



CAPUT Xu. De uoluntate quam habuit Christus secundum sensualitatem.

 Cum sit datum quid Christus secundum animam uel secundum corpus meruit, et ex quo, antequam dicatur quid nobis meruerit et quando, inquirendum est an Christus bona naturalia habuit in anima sicut ceteri homines? ita enim postulat ordo. Cum enim superior tractatus docuerit Christum assumpsisse idiomata humane nature, que decuit eum suscipere, et ostensum sit eum  habuisse plenitudinem gratuitorum, quibus nullum excellentius munus a Deo in presenti uita conferretur, unde maxima bona dicuntur  , descendendum est ad media bona, que secundum obtinent locum post ista, ut sunt ingenium, ratio, memoria, intellectus. Habet igitur anima Christi rationem et sensualitatem. Rationem secundum 285 utramque sui partem et superiorem et inferiorem; non quod anima, que est res simplex, partes habeat, sed quia causa facilioris intelligentie, quasi in partes eam diuidimus: sensualitatem etiam habuit Christus iuxta superiorem partem ex  qua procedunt motus defectuum ut fames, sitis, et huiusmodi; sed non habuit eam secundum inferiorem partem, ex qua procedunt motus illicitorum, id est superbie, libidinis, iracundie, quorum omnium expers fuit diuina essentia. Non enim plene aliquem statum assumpsit, sed de singulis aliquid:  de primo immunitatem peccati; de secundo penalitates; de tertio plenitudinem uirtutum; non quod omnes habuit uirtutes, quia non fuit in eo fides, uel spes, ut dictum est, uel contritio, aut penitentia, sed quia nullam quam habuit, plenius habere potuit; de quarto, non posse peccare, et perfectam Dei contemplationem. Habuit igitur Christus duas uoluntates, unam secundum rationem, alteram secundum sensualitatem qua uoluit  non mori cum dixit: Pater, si fieri potest , etc., sed alteri eam subiecit, cum subiunxit: uerumtamen non sicut ego uolo; sed sicut tu uis .

Sed obiicitur, Christus uoluit non mori, Pater uoluit eum mori; ergo Christus uoluit aliquid dissonum paterne uoluntati. Item, anima Christi confirmata fuit sicut angeli. Ergo aut angeli uoluerunt diuersa, aut Christus non uoluit diuersa. Item, Christus non mori uoluit, et quidquid uoluit, uoluit, Deo auctore. Ergo Deus uoluit eum non mori. Ad hoc dicendum quod in Christo secundum humanam naturam due fuerunt uoluntates sicut in quolibet alio homine, sed cum illarum duarum semper una famuletur et altera dominetur, illud simpliciter dicitur  homo uelle quod uult, uoluntate dominante, siue bonum siue malum, reliqua non dicitur uelle simpliciter, sed cum adiuncto. Unde, cum Christus uoluntatem sensualitatis uoluntati rationis subiecerit, dicimus ea eum non uoluisse non mori, licet noc uoluerit secundum sensualitatem.

Item, Pater uoluit Christum uelle, sed secundum sensualitatem; ergo iustum erat Christum uelle hoc; ergo Christus iuste uoluit hoc. Ergo de ratione uoluit hoc, non de sensualitate.

Nota ergo quod hec propositio de ratione uoluit hoc, duo significat, id est: Motus quo uoluit fuit rationis, falsum est, imo sensualitatis; si uero ita de ratione, id est ratio efficiebat ut secundum sensualitatem  hoc uellet, uerum est. Item Christus retribuit calicem salutaris, et illa retributio fuit bonum. Ergo quidquid ei fuit contrarium, fuit malum: sed uoluntas Christi qua uoluit non retribuere fuit ei contraria. Ergo mala. Dicimus quod non simpliciter dicitur uoluntas, nisi que est rationis.

Item, Christus petiit quod erat petendum uel non; si quod erat petendum, ergo meruit audiri. Ergo iniuste actum est cum eo si non est auditus. Si quod non erat petendum, petiit; ergo inordinate. Ergo peccauit. Item, nullus motus est meritorius, nisi procedat ex ratione et gratia; motus ille sensualitatis quo petiit non mori, non fuit procedens ex  ratione; ergo non fuit meritorius, quia non fuit informatus caritate que non informat sensualitatem, sed liberum arbitrium quod consistit in ratione et uoluntate. Ergo eo non merebatur exaudiri. Item, Christus petiit illo motu contrarium nostre redemptioni; ergo nostre saluti, et quod impediebat officium ad quod missus fuerat. Ergo non erat in hoc exaudiendus. Econtrario, omnis Christi actio nostra fuit lectio, omne quod dixit, uoluit, fecit, ad nostram salutem retulit; ergo et istud. Ergo ex caritate hoc petiit. Item, ipse dixit discipulis: Quidquid petieritis in nomine meo, dabit Pater uobis , et ipse multo beatior fuit illis, et hoc petiit in nomine Christi. Ergo exaudiendus fuit. Si dicatur quod in nomine Christi hoc petiit, ergo non  per Christum. Ergo inordinate, quia omnis oratio que non fit per Christum peccatum est sic oranti, sicut oratio Iude. Unde etiam in fine orationis semper dicitur, per Christum, qui 286 est mediator Dei et hominum, et interpellat pro salute eorum.

Ad hoc dicendum quod Christus petiit quod erat petendum, et non iniuste actum est cum eo, quia maius bonum erat ipsum mori quam non mori; et ideo ut maiori bono donaretur non est exauditus in minori bono. Sicut iuuenis qui petiit a Domino ut sineret eum patrem suum sepelire , non est exauditus ut maius bonum ageret, id est ut Christum sequeretur; et Apostolus qui petiit a se remoueri stimulum Satane non est exauditus , quamuis bonum peteret; quia melius fuit non  remoueri. Ergo Christus nil merebatur, motu illo proueniente ex sensualitate. Nullus enim motus meritorius est nisi ex gratia et libero arbitrio; meruit tamen motu uoluntatis qui ex ratione uenit quo se illud uelle uoluit.

Item, Christus uoluit se non mori, et non est reprehensus; Petrus uoluit Christum non mori, et est reprehensus. Ergo amplior perfectio exigebatur a Petro, quam a Christo. Non est uerum. Quia Petrus uolebat hoc uoluntate rationis, Christus autem uoluntate sensualitatis quam subiiciebat uoluntate rationis. Fallacia. Iste perfectus in die ieiunii uult comedere et non reprehenditur, iste imperfectus non uult comedere et reprehenditur. Ergo amplier  perfectio exigitur ab imperfecto quam a perfecto.

Item, Christus uoluit non mori secundum sensualitatem, et uoluit mori secundum rationem. Ergo caro concupiscebat in eo aduersus spiritum; sed nonnullum peccatum est quando hoc fit, ut dicit Augustinus  : Ergo peccatum fuit in Christo. Ideo dicendum quod non dicitur caro concupiscere aduersus spiritum, nisi quando anima sentit motum de re illicita quam contrahit ex carne secundum sensualitatem, et hoc non fuit in Christo. Ideo non concupiscebat in eo caro aduersus spiritum.

Item, Pater misit Filium ut pro nobis pateretur; ergo illa passio fuit opus obedientie. Ergo opus debitum,  non ergo solius uoluntatis. Ad quod dicimus quod opus debitum dicitur quod homo facturus est, uelit, nolit; dicitur etiam debitum quia ex uoluntate facit, et ita fuit debitum in Christo.



CAPUT XuI. An uoluntas Christi secundum rationem conuenerit cum uoluntate Iudeorum qui optabant eius mortem?

 Postquam dictum est de uoluntate Christi secundum sensualitatem, dicendum est de uoluntate Christi secundum rationem; sicut ergo illa uoluit non mori, ita hac uoluit mori. Sed obiicitur: Christus uoluit mori, et Iudei eum uoluerunt mori. Ergo uoluntas Iudeorum consonabat Christi uoluntati, quod falsum est. Nam ille ex caritate, illi  autem ex odio. Fallacia. Christus uult patrem istius mori, et filius eius uult idem, ut succedat ei in hereditate. Ergo uoluntas huius est consona uoluntati Dei, falsum est: uel, Deus uoluit destructionem Ierusalem, et eamdem uoluit Nabuchodonosor. Ergo huius uoluntas concordabat uoluntati diuine.

Item, bonum fuit Christum crucifigi a Iudeis, et non poterat crucifigi a Iudeis quin Iudei ipsum interficerent; ergo bonum fuit Iudeos interficere Christum; ergo bona fuit eorum actio, et ita meritoria. Item, Pater uoluit Christum crucifigi a Iudeis, et sciebat quod non poterat ab eis crucifigi quin ipsi eum interficerent. Ergo Pater uoluit Iudeos interficere Christum. Ad hoc dicendum quod hec propositio, Pater uoluit Christum crucifigi a Iudeis,  dupliciter potest intelligi. Si enim intelligas, uoluit eum crucifigi, id est sustinere illam passionem que a Iudeis inferebatur, uerum est. Si uero uoluntas referatur ad modum illius passionis uel ad actionem Iudeorum, falsum est. Fallacia ultimi. Tu uelles aliquo modo esse Rome, et scis quia non potes aliquo modo esse Rome, 287 quin sis Rome. Ergo tu uelles esse Rome. uel: Iste uult se penitere de peccatis et scit quod non potest penitere de peccatis quin peccauerit; ergo uult se peccasse. uel ita: Deus uult se dare hoc spirituale huic Simoniaco, et scit quod non potest dare quin ille accipiat. Ergo uult illum Simoniacum hoc spirituale accipere.

 Item, quidquid uult Pater uoluntate que ipse est, est iustum uoluntate que ipse est; uoluit Pater Christum mori; ergo iustum fuit Christum mori; ergo meruit mori, quod improbatur, quia innocens erat; ergo mortem non meruerat. Ergo iniuste cum eo actum est, quando crucifixus est. Ideo dicendum quod quando ponitur hoc nomen iustum, uel hoc uerbum meruit cum hoc uerbo crucifigi, huiusmodi suspecta est iunctura locutionis, nec est concedendum, ne uideatur Christum meruisse mortem aut passionem illam quam sustinuit, et instandum est per expositionem. Sic ergo meruit crucifigi uel mori.

 Item, Pater uoluit Christum mori, ergo uoluit eum mori cum peccato Iudeorum, uel sine peccato eorum. Si cum peccato, ergo uoluit peccata eorum; si sine peccato, et non est mortuus sine eorum peccato, ergo aliud uoluit quod factum non est. Item, Pater uoluit Christum mori, ergo iuste uel iniuste. Si uoluit cum mori iuste, ergo aliquid non factum est quod uoluit, quia non est mortuus iuste. Si iniuste, ergo uoluit iniustitiam eorum. Item, quia uoluit Pater Christum mori cum peccato Iudeorum, ostenditur quia petiit Pater si fieri potest , etc., id est si fieri potest ut fiat salus gentium sine excecatione Iudeorum, fiat. uerumtamen non sicut ego uolo, sed sicut tu uis , id est fiat sicut ego uolo uoluntate rationis, scilicet ut fiat salus gentium  cum excecatione Iudeorum; ergo Pater uoluit excecationem Iudeorum, ergo peccata eorum. Ad hoc dicendum quod Pater non uoluit Christum mori cum peccato, uel sine peccato, quia, utraque falsa. Sed hec est uera: Non uoluit eum mori cum peccato, et hec: Non uoluit mori sine peccato. Si autem dicatur, uoluit eum mori cum peccato uel sine peccato, falsum est. Idem dicendum est de iuste uel iniuste. Si uero queratur an uoluerit excecationem Iudeorum; si excecatio accipiatur passiue, uerum est quod uoluit eos ita puniri iusta et rationabili causa, sed occulta.

Item, Deus Pater uoluit Christum mori, ergo potuit illud rationabiliter precipere; ergo aliquis  potuit illud preceptum implere ex caritate. Ergo potuit interficere Christum ex caritate, et ita sine mortali peccato. Quod si contrarium dicatur, sic contra: Deus uoluit aliquid quod non potuit fieri sine mortali, ergo uoluit mortale peccatum. Ad hoc dicunt quidam quod sicut Abraham mereretur si Isaac ex precepto Dei immolasset, ita mereri poterant Iudei Christum interficiendo. Si hoc Pater precepisset, et nisi impleretur preceptum hoc, fecissent male. Si uero queratur an poterat aliquis mereri premium, interficiendo Christum ut Dei Patris uoluntatem perficeret sine precepto, non ex rancore animi interficiendo, non sufficimus respondere.

 Item, Christus uoluit dicta omnium prophetarum esse uera. Ipsi predixerunt Iudeos crucifixuros Christum: ergo hoc uoluit Christus. Ergo uoluit peccata eorum. Ad hoc dicunt quod nomen dictum quandoque significat euentus rerum quos predicebant prophete, quos nunquam uoluit Christus euenire si peccata erant: quandoque idem est dictum quod dictio, id est locutio illa per quam significabantur illi euentus: quas quidem locutiones uoluit esse ueras, que tamen non poterant esse uere, nisi illi euentus contingant, quos quidem non uoluit Christus; et habes simile in predictis. Item, possemus hic querere an Christus uoluerit se dicere  uerum cum dixit  : Ter me negabis, Petre, et an Ieremias uolebat illud esse uerum quod Ananias falsus propheta predicebat, et ita se prophetasse falsum; et an possibile erat genus humanum non esse redimendum, et ita 288 nec Abraham ante aduentum Christi, nisi hec superius essent determinata.

Item, apostoli digni fuerunt pati pro nomine Christi; ergo fuerunt digni pati. Ergo meruerunt pati et mori et similia. Quare ergo et Christus non similiter meruit? Non enim habebant apostoli mortalia peccata unde mererentur [subaudi pati], sicut nec Christus. Quod autem apostoli digni fuerunt pro nomine Christi pati, habes ex auctoritate illa: Ibant apostoli gaudentes , etc. Ad hoc dicendum  quod hoc nomen dignum quandoque notat dignitatem, et secundum hoc uerum est quod apostoli fuerunt digni pati pro nomine Christi: nam hoc erat summa dignitas eis qui pro Christo flagellabantur. Quandoque hoc nomen notat merita. Et secundum hoc non uerum est quod fuerint digni pati, quia non meruerunt pati, imo honorari. Simpliciter ergo dandum quod fuerint digni pati pro Christo, non tamen fuerunt digni pati, impediente equiuocationis fallacia, et ea que est secundum quid et simpliciter. Fallacia. Iste est albus secundum dentes. Ergo iste est albus.

Item, Petrus punitus est plus quam meruit, ergo soluit quod non rapuit. uerum est quod Christus  non habuit culpam nec contractam, nec actam; et solum penam, que nonnisi ex culpa solet prouenire, et ita soluit quod non rapuit, quia habuit saccum, et non meritum sacci, et ipse solus; quia, cum apostoli fuerint puniti, soluerunt que rapuerunt, quia nemo fuit immunis a peccato, etsi plus puniti sunt quam meruerunt, non soluerunt que non rapuerunt, quia hoc non est soluere quod non est raptum, cum illa pena fuerit illis augmentum corone. Quod enim apostoli meruerunt penam, licet non tantam, habetur super locum Canticorum: Dilectus meus candidus et rubicundus . Christus sola dilectione passus, alii ex merito.

Item, Christus passus est pro peccato, Petrus pro Christo; ergo dignior fuit causa passionis Petri,  quam Christi; ergo plus meruit Petrus quam Christus. Dico quod dissimiliter accipitur pro; Petrus passus est pro Christo habendo, non pro eius necessitate, Christus pro Petro liberando, et etiam pro se exaltando. Habes enim super Mattheum quod pro se et Petro soluit didrachma , sed aliter et aliter, sicut ibi distinguitur. Item, mors Christi causa fuit nostre salutis, nostra salus erat optanda; ergo et quidquid erat causa illius; ergo et mors Christi: sed econtrario, Christus innocens erat, ergo eius mors non erat optanda.

Item, gaudendum erat de morte Christi: ergo ea  die qua mortuus est deberet ostendere Ecclesia cuncta argumenta letitie, quod falsum est; quia ea die silent campane et laus angelica, celebratur ieiunium in merore et afflictione. Ad hoc dicendum quod optanda erat mors Christi propter nostram salutem, non propter angustiam quam optabant ipsi Iudei; et tamen die mortis sue argumenta doloris ostendimus ut representemus luctum apostolorum qui tristes erant de nece sui Domini; et ne Ecclesia scandalizaretur ab infidelibus, si nobis ea die exsultantibus improperent mortem et angustiam, et passionem quam pro nobis sustinuit Dominus; et propter dolorem quem in cruce sustinuit, celebratur ieiunium in uno ferculo solo, quia ea die unum solum, latronem scilicet, Ecclesie incorporauit, sicut ipse  dicit: Singulariter sum ego, donec transeam . Si uero queratur an similiter gaudendum sit de passionibus martyrum, dicendum quod nullius sancti passio tantum nobis profuit quantum mors Christi, et ideo non est ita gaudendum de eorum morte. Est tamen etiam gaudendum, quia propter hoc fecundatur Ecclesia, et multiplicatur proles. Unde, sicut crassitudo terre erupta est super terram  Unde pium est gaudere de martyrio, et pium est flere martyrium.

Solet etiam queri an Christus martyr fuerit, quod uidetur probari auctoritate illa  : Filie Ierusalem uenite et uidete martyrem in diademate quo coronauit eum mater sua. Quod si est, cum ipse passus est et  ante beatum 289 Stephanum, non est beatus Stephanus protomartyr. Ad hoc dicendum quod hoc nomen martyr preter has tres significationes in quibus dicitur martyr, maceratione carnis, compassione proximi et effusione sanguinis, habet et alias significationes. Nam martyres dicuntur qui pro ueritate mortui sunt, ut Isaias, Ieremias et Ioannes; et qui pro lege Dei, ut Machabei, et qui loco Christi, ut Innocentes; et qui pro necessitate hominum, et qui pro testimonio Christi, qui testabantur uerum Deum et hominem, ut Stephanus; et hi proprie dicuntur martyres, id est testes, quia non certius potest quis testari mortem Christi, quam semetipsum exponendo morti. Quid enim maius potest homo? Et ideo Stephanus dictus est  protomartyr, quia ipse primus pro hoc testimonio mortuus est.

Item, opus Iudeorum fuit tantum malum, opus Christi fuit tantum bonum; ergo uel passio Christi non fuit opus Iudeorum et Christi, uel, id opus fuit bonum et malum. Item, Iudei fuerunt auctores passionis Christi, ergo fuerunt auctores cuiusdam maximi boni; non ergo solus Deus. uel, si Iudei fuerunt auctores, et Deus auctor; ergo non sunt iudicandi rei. Ad hoc dicendum quod Deus fuit auctor passionis Christi, et cuiuslibet molestie que corpori eius inflicta est; et eadem passio opus  Iudeorum, sed alio modo non auctorum, sed actorum, uel ministrorum, quia ex eorum actione prouenit tale opus quod est opus Dei proprie et principaliter. Alia actio fuit Iudeorum, que fuit mala per malam intentionem; et alia Christi propter bonam uoluntatem bona. Unum tamen opus ex illis proueniens, scilicet passio que est maximum bonum. Si ergo ad actum aspicias, diuersa sunt actus Christi et Iudeorum; si ad rem actam, idem fuit opus huius et illorum. Unde dicit Augustinus  : Diuersa intentio diuersa facta, cum sit una res ex diuersis factis. His ita determinatis, non est quid obiiciatur, cum etiam possis te munire simili, quia illius miserie, quam passus est Iob, Deus fuit auctor, diabolus minister; et  demeruit diabolus eum ita affligendo, cuius tamen miseriam Deus uolebat. Similiter in subuersione Ierusalem que placebat Deo, displicebat tamen actio Nabuchodonosor, que mala erat informata intentione, ita etiam est in spoliantibus Aegyptios.

Item Iudei zelo legis Christum crucifigebant, et putabant se obsequium prestare Deo, et hic erat finis actionis eorum, ergo et actio bona, quia, cuius finis est bonus, ipsum quoque opus bonum est. Huius obiectionis solutio sumenda est ex predictis, ubi dictum est, omnes actiones iudicandas esse bonas aut malas per finem, exceptis his que in se male sunt, quas nullus bonus finis commendat.  Licet enim iste furetur ut alat patrem, et ita proponat bonum finem, non tamen immunis est a crimine. Talis fuit actio Iudeorum: licet proposuissent bonum finem, tamen malum erat interficere magistrum et innocentem, precipue cum audissent Messiam promissum fuisse in lege, et si ignorabant, crassa erat ignorantia. Nam hoc ab ipso Christo didicisse poterant. Quidam tamen plus peccauerunt aliis qui ex inuidia hoc fecerunt.

Item, dicit Apostolus: Si agnouissent, nunquam regem glorie , etc. Ergo per ignorantiam excusari poterant, cum ipsi nescirent eum esse Messiam. Ad hoc dicendum quod si demones scirent eum esse Deum uel Dei Filium, nunquam crucifigi suggessissent. Quod enim alibi legitur dixisse  in legione: Quid nobis et tibi, Fili Dauid? uenisti ante tempus torquere nos . Magis suspicando hoc dixerunt quam asserendo. Maiores, etiamsi putarent eum esse Deum uel Dei Filium, nunquam crucifigerent, sed putabant eum esse Messiam quem credebant esse futurum purum hominem, quod etiam adhuc credunt, et ex inuidia, et quia uidebatur destructor legis, crucifixerunt. Messiam uero uel Dei Filium, uel Deum minores non estimabant, quia si hoc putarent, nunquam tradidissent, et ipsi quidem zelum legis habebant, sed non secundum 290 scientiam, et ideo quia  quodammodo excusabiles uidebantur, pro eis orauit Christus: Pater, ignosce illis, quia nesciunt quid faciunt , et conuersi fuerunt, ut legitur in Actibus apostolorum, una die quatuor millia, alia quinque millia . Alii dicunt quod hoc nomen finis duo significat, uel finalem causam, et secundum hoc non est uerum omne id esse bonum cuius finalis causa est bona, ut in predictis; uel finalem intentionem, que complexa est et ex actione ipsa et finali causa, ut alere patrem ex furtis: et secundum hoc uerum est omne id esse bonum cuius finalis intentio est bona, sed non erat intentio bona Iudeorum scilicet sic, id est Christum crucifigendo, obsequium prebendo Deo et ideo nec actio bona



CAPUT XuII. An Christus habuit ignorantiam uel difficultatem faciendi bonum, uel necessitatem moriendi?


 Non tantum assumpsit Christus bona anime tam gratuita quam naturalia, ut dictum est, sed etiam defectus non culpe, sed pene, non omnes defectus pene, sed quos oportuit et decuit eum suscipere. Eos autem oportuit et decuit suscipere quos uel ad ostensionem humane nature suscepit, ut famem, sitim; uel ad complendum officium propter quod missus fuerat, ut mortalitatem, passibilitatem, que duo nisi in se haberet, nec passus, nec mortuus esset propter quod uenerat. Illorum autem defectuum qui sunt in anima, alii secundum corpus, alii secundum animam. Illi dicuntur esse  corporis, quos patitur anima instrumento corporis, ut fames, sitis, quia non esurit, uel sitit, nisi quando est in corpore. Illi dicuntur esse anime, quos etiam habet sine corpore, ut timor et ira, etc. de quibus utrisque dicendum est. Prius tamen determinato de quibusdam, de quibus dubium est, an eos susceperit uel non? Est quidam defectus qui dicitur ignorantia que habetur de rebus quarum scientia salutem non affert, nec ignorantia eam impedit, que est pena tantum non culpa. Si enim esset de re quam tenemur scire, et pena et culpa esset. Hunc non habuit Christus, nec difficultatem faciendi bonum, qui est alius defectus penalis, qui defectus culpe non sunt. Ait enim Augustinus   ignorantia et difficultas, etiamsi essent primordia hominis naturalia, non ideo culpandus esset Deus, sed laudandus. Sed cum ista sint etiam pene non uidentur potuisse esse in homine ante peccatum, quin iniuste cum eo ageretur, quia puniretur antequam meruisset puniri. Ad quod dicendum quod non esset tunc pena, quemadmodum non posse proficere ante gratiam collatam homini non fuit ei pena.

 Queritur autem utrum Christus susceperit illum defectum qui dicitur necessitas moriendi, propter quod dicit Apostolus corpus hominis post  peccatum esse mortuum et addictum necessario morti, cum prius esset mortale , id est potens mori, quod non esset ei pena uel defectus. Quod si est, ergo Christus ex necessitate mortuus est, non ergo sola uoluntate. Legitur tamen: Oblatus est quia uoluit . Ad hoc dicendum quod est necessitas contracta, quam non habuit Christus, qui peccatum non fecit nec contraxit, et est necessitas assumpta, quam habuit Christus, et ex qua mortuus est. Nec ideo minus sola uoluntate. Est etiam necessitas illata, cuius expers fuit. Oblatus est enim quia uoluit. Fallacia. Iste monachus qui fecit uotum, ex necessitate abstinet a carnibus; ergo non sola uoluntate, quod falsum est, quia ipse fecit sibi illam necessitatem. Possemus hic  querere, an Christus potuit transgredi terminos illos humane uite, ut semper uiueret, mortalis tamen? An caro Christi in sepulcro potuit putrefieri et corrumpi si non in die tertia resurgeret? et similia. Que quia ingenii nostri uires excedunt, uel plusquam legimus se extendunt, maioribus discutienda relinquimus. 291 Hoc tantum habemus de auctoritate in Epistola ad Hebreos  : Sicut aliis hominibus iure et ex necessitate nature statutum est semel mori, ita etiam Christus eadem necessitate et lege nature semel oblatus est, non sepe: ubi uidetur innuere quod Christus non potuit transgredi terminum positum annis humane uite, cum ipse etiam maiora his potuerit facere, nec istud posset esse ei defectus.



CAPUT XuIII. An Christus habuit timorem?


 Est alius defectus quem pro nobis suscepit Filius Dei, scilicet timor, tristitia. Unde: Cepit iehsu pauere , etc.; et: Tristis est anima mea usque ad mortem ; et: Repleta est anima mea doloribus . Augustinus tamen uidetur uelle quod Christus non uere timuerit, dicens  : Non uere contristatus est Christus tertia die resurrecturus, cum arderet Paulus dissolui et esse cum Christo; et Hieronymus  : Erubescant qui dicunt Christum timuisse mortem, et timore mortis dixisse: Transeat a me calix iste . Quod . . . . . intelligimus  ita . Aliter enim in Christo fuit timor, aliter in aliis hominibus. Nam in hominibus fuit timor et per propassionem, et per passionem, ita etiam quod habent causam timoris, id est peccatum. In Christo  fuit timor per propassionem non per passionem; nec etiam habuit causam timoris qui expers erat criminis. Sunt enim quidam in penis gradus, sicut et in peccatis, scilicet passio et propassio. Est autem propassio, quando animus afficitur interius timore, ut tamen intellectus non moueatur a Dei rectitudine, uel contemplatione; et ita habuit Christus dolorem et timorem et non per passionem.

 Ita etiam intelligenda sunt quedam capitula Hilarii, quibus idipsum uidetur ostendere ut in Christo dicamus esse timorem non per passionem, uerum etiam nullo tempore uultum habuit turbulentiorem quantum ad habitum animi, uel seueriorem quam alio. Quod etiam tradit Hieronymus  super illum locum Isaie  : Non erit tristis, neque turbulentus, donec ponat iudicium in terra. Ibi dicit Hieronymus de Christo quod semper seruauit equalitatem uultus, quod philosophi falso Socrati attribuunt. Quod tamen non est intelligendum de habitu uultus exteriori: legitur enim fleuisse et sudasse pre tristitia, sed de interiori animi constantia et fortitudine. Nullo enim tempore magis fuit letus interius quam alio aut tristior, licet signa timoris et letitie sepe in uultu fuerint uariata, non propter se, sed propter nos. Accipitur ergo uultus pro interiori qualitate, sicut ibi: Signatum est super nos lumen uultus tui, Domine . Non enim extollebatur prosperis,  nec deprimebatur aduersis sicut ceteri homines. Sed obiicitur: Christus timuit quod erat timendum uel non. Si quod non erat timendum, ergo ignauus fuit; si quod erat timendum, ergo timidus erat, quod nostre consaluti et sue glorificationi militabat. Item, ipse dixit apostolis: Nolite timere eos qui occidunt corpus , etc. Si ipse timuit mortem, ergo fecit contra hoc quod dixerat. Ad hoc dicendum quod timorem mundanum prohibuit Christus, non naturalem. Est autem naturalis timor horror quem quisque habet eo quod uidet imminere periculum; nec dicitur naturalis, eo quod sit prima hominis natura, sed quia inest a natiuitate ex corruptione per peccatum.



292 CAPUT XIX. Quid nobis contulit passione sua, quod non prius contulerit? ubi queritur, an alio modo potuit nos redimere?


 Iam in parte cognito , quibus armis munierit se auctor nostre salutis in primis et initialibus operibus nostre salutis. In mediis quoque et progressiuis accedendum est ad ultimum et consummatum, ut ostendatur quid per ea Deus nobis contulerit, et ita soluatur questio, cuius solutionem differendo animos auditorum  suspensos tenere uidebamur. Si Christus ab initio habuit uirtutum plenitudinem per quam meruit glorificationem carnis, et anime passibilitatem [impassibilitatem], a Conceptione, ad quid ergo uoluit pati, mori et crucifigi? Ad quod dicendum quod per hec opera meruit aliquid nobis quod non meruerat nobis per precedentia, scilicet aditum paradisi, liberationem a pena, a peccato, a diabolo. Aditum paradisi, quia, ut ait Ambrosius,  Decreuerat Deus propter peccatum primi hominis non introire aliquem ad uitam, nisi in uno homine tantam inueniret humilitatem quantam in primo homine inuenerat superbiam, ut, sicut illa superbia omnibus nocuerit, ita alicuius humilitas omnibus prodesset. Non est autem inuentus nisi  leo de tribu Iuda, quia uix unusquisque sibi sufficiebat ad delenda sua peccata. Iste ergo peccata omnium in cruce portando meruit aditum paradisi omnibus in eum credituris. Per ipsum quoque liberati sumus a peccato et diabolo, quia in sanguine eius iustificati sumus; et in eo quod iustificati sumus, a peccato liberamur; in eo quod a peccato liberamur, a diabolo redimimur. Quod autem in sanguine eius iustificati sumus, certum est quia caritas Dei in nobis commendatur eo quod proprio Filio suo non pepercit, sed pro nobis, cum adhuc peccatores essemus, hostiam tradidit; unde magis ad eum diligendum accendimur, et quanto magis eum diligimus, tanto magis a peccato liberamur; In  sanguine eius iustificati sumus , quia per fidem passionis ipsius a peccatis liberamur. A pena quoque nos liberauit et temporali et eterna: ab eterna in re, a temporali in spe. Adhuc enim exspectamus redemptionem corporis, ut mortale hoc induat immortalitatem, et corruptibile incorruptionem . Ubi Apostolus: Saluatorem exspectamus Iesum Christum qui reformabit corpus humilitatis nostre, configuratum corpori , etc.

Obiicitur tamen ad ea que dicta sunt: Christus morte sua mortem destruxit, secundum illud Osee: Ero mors tua, o mors; morsus tuus ero, inferne ; ergo destruxit mortem temporalem aut eternam. Mortem temporalem non destruxit,  quia quotidie ea morimur; mortem eternam non uidetur destruxisse, cum plures sint damnandi quam saluandi. Ad hoc dicendum quod Christus destruxit mortem temporalem in spe in omnibus, et in re, ut in se, qui ex mortuis resurgens, iam non moritur; mors illi ultra non dominabitur : et in beata uirgine, quam in carne glorificatam credimus in celos ascendisse, et in sanctis dormientibus qui cum eo surrexerunt: destruxit quoque mortem eternam in omnibus quantum ad sufficientiam, non quantum ad efficientiam; quia fuit sufficiens redemptio omnium, nec per ipsum stat quin omnes saluentur. Destruxit etiam mortem  eternam descensus ad inferos, ad quos omnes ante passionem Christi descendebant tam boni quam mali. Modo si discedant in caritate, nulli ad inferos descendent (unde non timent mortem, cum possint dicere: Cupio dissolui et esse cum Christo , quod timebant olim tam perfecti quam imperfecti.

Item, Christus non uenit nisi ad oues que perierunt domus Isrel , et eas non saluauit, quia cecitas cecidit in Isrel, ut plenitudo gentium intraret. Ergo non fecit propter quod uenerat. Item, electos de utroque populo saluauit. Quoscunque saluauit uenit 293 saluare; ergo tam ad istos quam ad illos uenit. Item, Christus non saluauit  nisi saluandos; ergo nonnisi illos qui non indigebant saluari. Item, non plures fuerunt saluati per mortem Christi quam erant antequam moreretur, nec aliquis maius premium accepit quam esset accepturus; ergo in nullo profuit mors Christi. Dicendum quod Christus non fuit missus nisi ad oues Isrel ut corporali presentia eis predicaret, missus tamen ad omnes gentiles ut saluaret eos; nec ipse aliis legitur predicasse in propria persona, nisi Iudeis. Saluauit autem solos saluandos, qui tamen indigebant salute. Sicut iste medicus curat istum sanandum, et tamen eum qui indiget salute qui eger est modo, nec plures saluati sunt per eum quam saluandi prius erant: nam nullus saluaretur, nisi ipse uenisset aut aliud remedium  salutis adhibuisset.

Item, omnes electi reconciliati sunt per mortem Christi, ergo et Abraham. Ergo non fuit reconciliatus nisi in morte Christi. Non ergo ante; ergo non prius decesserat in caritate, uel prius meruerat uitam eternam, a qua non poterat defraudari. Ergo Deo reconciliatus erat. uerum est quia plenum fructum reconciliationis non est consecutus nisi in morte Christi, quia tunc  prius aperta est ianua, quia Agnus occisus est ab origine mundi . Cuius locutionis sensum dupliciter est sumere, uel in figura posita hac prepositione ab inclusiue, uel predestinatione Dei, posita prepositione exclusiue, sicut ibi: A prima substantia nulla  est predicatio; tamen partem fructus reconciliationis iam consecutus fuerat, quia in spe erat saluus, et quia penam materialem non sentiebat.

Item, per mortem Christi reconciliati sunt tam sancti ueteris testamenti quam sancti noui testamenti, qui statim habent uitam ex quo decedunt in caritate, sancti ueteris testamenti non statim habent; ergo efficacior est mors Christi his quam illis. uerum est quantum ad faciliorem introitum et expeditiorem, non quantum ad magnitudinem premii. Nec istud ex ipsa morte est, sed ex sanctis qui in tali tempore sunt, sicut sol plus calefacit Indos quam Britannos, nec istud ex calore solis est  qui sit uariabilis, sed ex situ locorum soli admotorum, uel ab eo remotorum.

 Item, Christus potuit nos liberare alio modo, uel minus bono, uel magis bono: si minus bono; ergo potuit maius bonum pro minori bono dimittere, quod non decet bonum; si eque bonum, ergo eque rationabili modo. Quod probatur falsum. Alio modo eque rationabili et bono potuit nos liberare, illo non redemit nos sed potius isto: ergo, cum nil sine ratione facere potuerit, ratio fuit cur potius hoc modo nos redemerit, et sic iste modus rationabilior est ac per hoc melior fuit.  Unde uidetur quod non potuerit nos liberare alio modo, quia nec magis bono, nec minus bono, nec eque bono. Ad quod dicendum quod minus bono modo potuit  nos liberare, et minus congruo et utili. Quod si fecisset, non dimisisset maius bonum pro minori bono, sed illud dimisisset propter semetipsum, quia quidquid facit propter se facit, teste Salomone: Operatus est Deus omnia propter seipsum ; et potuit nos liberare eque rationabili modo, non qui fuit eque rationabilis, sed qui esset si eo nos liberasset. Que enim causa fuit cur hoc modo liberauerit, eadem fuisset ut alio modo si uoluisset liberasset, scilicet dispositio et eius rationabilis uoluntas.

Item, si essemus redempti, ita ut peccare non possemus, melius essemus redempti, hoc modo potuit nos liberare; ergo meliori modo potuit nos liberare remouendo et culpam et penam. Ergo ille  esset conuenientior. Dicunt ergo quod conuenientiori modo potuit nos liberare auferendo et culpam et penam; sed, manente nostra infirmitate ut paulatim recederet, non potuit nos meliori modo liberare quam per passionem Filii, quia non potuit nos melius ad sui dilectionem trahere quam proprio Filio suo non parcendo, uel sic exponitur  : Fuit alius modus Deo 294 possibilis, sed nullus miserie nostre saluande conuenientior, id est Deus Pater conuenientiorem et meliorem hostiam non potuit dare pro nostra liberatione quam Filium suum. Ergo in hoc terminata fuit eius potentia. Fallacia. Non potuit Filium generare meliorem; ergo in hoc terminata fuit eius potentia.

 Item, potuit Deus non liberare sine culpa alicuius et absque scandalo solo uerbo  , quia fuit alius modus Deo possibilis, sed nullus miserie nostre saluande conuenientior. Ergo potuit nos liberare competentiori modo; quod tamen improbatur, quia non potuit nos liberare sine remissione peccatorum, quia aliter contra suam iustitiam fecisset, et ita liberauit nos. Ergo non potuit nos liberare alio modo. Ad quod dicunt quod non potuit nos liberare modo competentiori, quod ad nos homines, quia  nil potuit facere unde magis ad eum diligendum moueremur quam quod seipsum pro nobis exinaniuit, obtulit; potuit tamen nos liberare modo competentiori quantum ad se, si non moreretur. Quod uero dicitur quod non potuit nos liberare, quia sine remissione peccatorum non posset nos liberare, et ita nos liberauit, non ualet. Nam isto modo diuersi modi continentur. Fallacia. Ego non possum legere nisi loquendo, et ego loquor; ergo non possum aliter legere quam legam.

Item, per mortem Christi diabolus a multis malis cessat, a quibus non cessasset nisi mortuus fuisset. Nam diminuta est eius potestas in passione Christi; et si plura mala faceret quam faciat, peior esset, et ita plus peccaret, et plus puniretur. Ergo mitigata  est pena diaboli per mortem Christi: falsum est. Imo augmentata, quia non tantum nocet melioribus et eis qui inestimabili pretio sanguinis sunt redempti; et maiorem habet uoluntatem nocendi si haberet facilitatem, et plus seuiret si permitteretur, et ita diabolo non profuit mors Christi  .

 Item, in passione omnes fuerunt mali qui ante passionem fuerant mali, excepto solo latrone; et illi qui fuerant boni ante, tunc mali et de regno diaboli erant, ergo in passione maius erat diaboli regnum quam ante; ergo non est destructum per Christi passionem. Item, regnum diaboli est destructum per Christi passionem. Hic de aliquo fit sermo, de bono uel de malo. Si de bono, et de eo de quo dicitur ueraciter quod sit destructum, ergo aliquod  bonum destructum est per passionem Christi. Si de malo fit sermo, ergo de malo diaboli est uerum quod sit destructum per passionem Christi. Passio ergo non tantum nobis profuit, sed diabolo Item, sciendum quod regnum diaboli, id est dominium ipsius est destructum morte Christi, non quoad essentiam, sed quantum ad exsecutionem, quia post Christi passionem non ita potest nos seducere sicut ante. Dicimus ergo in passione esse minoratam eius potentiam quantum ad exsecutionem per causam, quia passio Christi erat sufficiens causa debilitationis ipsius, sicut Christus dixit: Consummatum est  mysterium nostre redemptionis, licet nondum impleta esset passio, quia  sufficiens causa data erat consummationis. Sicut de illo qui in prelio uulneratus domi moritur, dicimus quia in bello occubuit, quia ibi causam mortis suscepit. Fuit igitur in diabolo triplex potestas: Potestas nocendi sine omni merito ei data est in creatione; exercitium malignandi merito suo ei datum est; et effectus uel facultas nocendi nostris meritis ei data est, sicut ubi dicitur: Eripuit pauperem a potente . Primun non est ablatum per mortem Christi, nec secundum sed tertium.  Sicut uides in oratore esse tria, que bene his opponuntur, scientia dicendi, exercitium et finis quem exspectat a nobis, scilicet persuasisse. Nam reliquorum duorum unum habet a Deo, alterum ex libero arbitrio. uel regnum diaboli est peccatum per quod in nobis dominabatur, quod destructum est in omnibus qui per fidem renascuntur, in quibus, et si sit peccatum, non tamen ita ut regnet. uel quia in ipsa hora passionis,  magister demonum Lucifer, qui eum tentauerat, 295 et crucifigi suggesserat, in infernum detrusus est, ubi est ligatus. Si uero queratur de quo fit sermo, cum dicitur: Regnum diaboli est diminutum, potest dici quod de malo, sed de eo de quo fit sermo uere dicitur quod sit diminutum. Ergo malum diaboli est diminutum.  Fallacia.  Cum dico, iste sacerdos suspendetur cras, de homine fit sermo; et de eo de quo fit sermo ueraciter dicitur quod suspendetur cras. Ergo iste homo suspendetur cras.

Item, Christus redemit nos ab aliquo qui nos tenebat captiuos; nullus tenebat nos captiuos nisi diabolus; ergo redemit nos a diabolo. Ergo ei persoluit pretium redemptionis, uel nulli. Sed ipse idem fuit pretium redemptionis. Ergo obtulit se diabolo. Ad hoc dicendum quod Christus liberauit nos a diabolo qui nos captiuabat, permittente Deo Patre, cui pretium soluit, sicut iste intercessor persoluit pretium regi cuius precepto tenentur captiui a pretore. Item, redimere nil aliud est quam a peccato  liberare; quotidie liberat a peccato; ergo quotidie redimit. Ergo Christus non fuit sufficiens hostia semel pro peccatis. Quod similiter probat Paulus de exsecratione carnalium hostiarum que non ualebant ad emundationem peccati unde oportebat eas iterari . Item [subaudi Christus], secundum quod Deus, tantum liberat a peccato, et liberare est redimere; ergo secundum quod Deus tantum redimit. Non ergo secundum quod homo.

Nota igitur quid contineat in se redimere, scilicet ponere pretium, et a captiuitate liberare. Qui enim sine pretio soluitur, non redimitur; si pretium ponatur et non soluatur, non redimitur. Cum ergo dicitur, secundum quod homo redemit, id est pretium dedit et a peccato liberauit, falsum est, imo  secundum quod Deus fecit hec duo. Si uero dicatur quod secundum quod homo redemit, id est pretium posuit, uerum est; sed non secundum quod homo a peccato liberauit. Non est tamen pigritandum diuidere significationes huius dictionis secundum, que quandoque unitatem persone notat, quandoque causam, quandoque conditionem: qua distinctione adhibita, facile est predicta soluere. Si enim causam notet uel conditionem, secundum quod Deus redemit; si uero unitatem persone, et secundum quod Deus est, et secundum quod homo.

  Item, diabolus tenebat nos iuste aut iniuste. Si iniuste, probatur quod iuste; quia si nos tenebamur a diabolo, nos diabolus tenebat, nos iuste tenebamur a diabolo; ergo diabolus nos iuste tenebat. Ergo iniuste actum est cum eo, quando erepti sumus.

Nota quod diabolus iniuste tenebat nos, nos tamen iuste tenebamur a diabolo, id est exigentibus meritis, ut quod dicitur iuste, ad hominem referatur, non ad diabolum, qui nil iuris habebat in homine quem seduxerat et cui, quod promiserat, reddere non poterat  . Similiter homo iniurius erat Deo qui eum creauerat, et ab eo se subtrahendo diabolum sibi Dominum elegerat.

Item, solet queri an Christus sit passus pro se?  Inuenitur sepe in auctoritate, pro te mortuus est, non pro se. Econtrario tamen super Mattheum, ubi legitur quomodo Christus soluit tributum pro se et pro Petro, habetur quia pro se et pro Petro passus est . Unde queritur an utilior fuerit mors Christi Christo quam nobis? quod ibi ostenditur  : Ipse sibi per tolerantiam passionis acquisiuit nomen quod est super omne nomen. Ad quantum premium nullus potuit peruenire per eius mortem. Ergo utilior ei fuit mors sua quam nobis. Econtrario ipse nobis meruit uitam eternam, quam non poteramus habere sine ipsius morte uel alio genere redemptionis; ipse sine omni merito potuit habere uitam eternam, et habebat,  quia ipse erat uiuens. Ergo utilior fuit mors sua nobis quam illi. Item, per mortem suam liberauit nos a pena, a culpa, a diabolo, et aperuit nobis ianuam per mortem suam; non liberauit se nisi a pena, quia culpam non habuit, nec diabolus aliquid dominii in eo exercuit: uenit princeps mundi huius, et in me non habet quidquam . 296 Ianua non erat ei clausa; ergo plus profuit nobis mors Christi quam illi. Ad hoc dicendum quod in hoc profuit nobis magis quam illi, quia a pluribus liberauit, in hoc plus illi, quia maius premium meruit; non tamen cum locutione data cum determinatione accidit inferri simpliciter quod dicitur secundum quid, sicut nec in aliis operationibus. Cum ergo dicitur, pro te passus est, non pro  se, ita intellige, id est non tot fuerunt pro quibus pateretur pro se, quot ut pateretur pro te.

Item dicit Christus: Si non uenissem peccatum non haberent , quod intellige de peccato infidelitatis antonomastice; ergo quia uenit, infideles facti sunt; ergo aduentus ipsius fuit causa infidelitatis. Ergo plus nocuit eius aduentus quam profuit. Ad hoc dicimus quod hoc nomen, infidelis, quandoque remouet tantum, ut sit idem infidelis, quod non fidelis, secundum quod non est uerum, quod si non uenisset non essent infideles.  Erant enim infideles, id est non fideles antequam ueniret. Quandoque ponit contemptum fidei, quem contemptum non habuissent, nisi Christus eis predicasset, et ita aduentus Christi fuit occasio peccati eis, non ex uitio suo, sed illorum quibus debuit esse saluti, nisi eorum enormitas impedisset. Sicut medicina occasio est infirmitatis male obseruanti dietam, que tamen deberet esse causa sanitatis et esset, nisi improbitas sui meriti impediret.

Item, quotquot audierunt Christum, et contempserunt, deteriores facti sunt propter uerbum fidei quod repulerunt, et ipse multis predicauit quos sciebat contempturos uerbum Euangelii; ergo margaritas ante porcos proiecit. Ergo contra preceptum  suum fecit. Item, Christus sciebat quod essent eum contempturi, et ex contemptu futuri deteriores, et cur non et ipse Pater est misericordiarum? Ergo ex misericordia debuit se subtrahere his qui futuri erant deteriores ex contemptu uerbi. Similem questionem mouet Beda super illum locum Euangelii: ue tibi, Bethsaida! ue tibi, Corozaim! quia si in Tyro et Sidone facte essent uirtutes que in uobis facte sunt, penitentiam egissent . Querit ergo quare Christus, cum sit Pater misericordie qui hominum saluti debet prouidere, his predicauerit qui non acturi erant penitentiam, sed futuri erant deteriores, et non illis qui penitentiam egissent et fierent meliores? hic enim contra misericordiam suam egisse  uidetur, sed ipse breuiter soluit dicendo: Ipse solus nouit. Potest tamen dici quoquomodo, quod et si coram illis predicauerit quos sciebat non esse conuertendos, non tamen illis.

Item, queritur an Christi primus aduentus magis fuerit desiderandus quam secundus, uel econtrario? Quod enim secundus magis, ita ostenditur: In primo liberati sumus a culpa et non a pena; in secundo liberabimur ab utroque. Ergo secundus magis desiderandus est quam primus. Item, in secundo recipiemus utramque stolam, anime scilicet et corporis; in primo tantum alterius, id est anime. Ergo, etc. Item, primus non desideratur nisi propter secundum. Ergo magis desiderandus est  secundus quam primus. Econtrario antiqui patres magis desiderauerunt primum quam secundum. Ergo inordinatum habuerunt desiderium. Quod autem magis desiderauerint primum quam secundum, multe attestantur auctoritates: Putas uidebo? putas durabo? et utinam dirumperet celos et uenire . Talia desideria non inueniuntur de secundo expressa. Ad hoc dicendum quod magis desiderandus est secundus quam primus, sed natura humani desiderii est, ut si duo desideret quorum unum non posse contingere sine reliquo precedenti sciat, magis desideret illud quod precedit.  Non dico magis desiderat, sed uelit illud prius fieri. Unde, cum primus aduentus fuerit ad militandum ut per ipsum transeatur ad secundum, inueniuntur expressa de eo talia desideria. Sicut iste magis desiderat secundum ferculum quam primum, quia speciosius est, uult sibi tamen prius apponi primum, quo nisi prius satiaretur, non paratus esset ad secundum, 297 cuius non habet tantam copiam, cuius sapore magis delectatur quam satietur. uerumtamen uidetur posse ostendi quod non sit secundus aduentus. Dicit enim Amos: ue desiderantibus diem Domini! ut quid eam desiderant?  Non igitur imprecaretur eis ue, si esset desideranda; ideo dicunt quod propter quosdam de sua iustitia presumentes hoc dixit, qui diem illum desiderabant.  Est tamen bonis desideranda. Unde dicit Apostolus: Desiderio tendentes in illum diem, etc.

 Huic obiectioni simile est de Apostolo, qui habebat desiderium dissolui et esse cum Christo . Idem quoque habebat desiderium manendi in carne propter necessitatem fratrum : que duo desideria uno et eodem tempore complere non poterat. Ergo tunc, cum necesse esset alterum prius euenire reliquo, et utrumque desideraret, desiderabat illud fieri quod posterius contigit, et ita uolebat dissolui quod desiderabat ultimo euenire, ut prius uiuens in carne fratribus consuleret. Econtrario ipse sciebat quod, si in carne uiueret, semper in caritate proficere posset, et ita premium acquireret. Ergo hoc magis optandum erat quam  illud  . Econtrario existens in uia poterat cadere, licet enim ipse dixerat: Certus sum quod neque mors, neque uita separabunt me a caritate Christi . Non tamen erat certus nisi certitudine uie, et adhuc gemebat in miseria carnis. Unde ipse dicebat: Infelix ego homo! quis me liberabit de corpore mortis huius?  Ergo magis debebat optare dissolui quam in caritate manere. Ad hoc dicendum quod prius uoluit in se Apostolus multis expediens fieri, tamen magis diligebat quod erat melius; sed in se prius fieri quod in se minus erat bonum, et minus diligebat. Nec fratres tamen plusquam se diligebat, quia differebat illud quod magis in eorum dilectione, in qua dilectione  et dilatione augmentabatur bonum quod magis diligebat. Sicut iste esuriens plus diligit istum ferculum quam primum, et tamen uult prius sibi apponi primum, ut post illud habeat quod melius est. Non enim si istud prius habet ideo illud amittit, sed differt, ut post habeat et sit satior: ita Apostolus maius bonum differebat, ut minus prius habeberet, ita tamen quod maius non amitteret, et ita accipiebat totum, ut postea gloriosior et beatior fieret. Nam ipsa dilatio erat gratie augmentatio.

Obiicitur autem de eo quod Apostolus alibi ait quod ipse optabat esse anathema pro fratribus  . Ergo cupiebat sequestrari ab unitate Ecclesie, ut alii fierent de eius unitate. Ergo plus diligebat fratres quam se, et ita inordinatam habebat caritatem. Ad quod dicendum quod non cupiebat omnino separari ab Ecclesia, ut fratres in ea reciperentur in perpetuum; hoc enim non esset caritas; sed ad tempus uolebat separari, ut fratres ibi reciperentur in perpetuum; sed quia non potuit hoc uelle ex caritate , potuit melius dici quod nec ad tempus, nec in perpetuum uoluit ab Ecclesia separari, ut fratres ibi reciperentur; sed, si fieri posset, hoc uellet: quod et ipse determinate sciebat  ita esse in uoluntate Dei, ut nunquam separaretur.



CAPUT XX. An Christus secundum humanam uel secundum diuinam naturam fuerit caput Ecclesie.


 Ex his que dicta sunt emergit alia questio nonnichil habens dubitationis. Cum enim Christus morte sua Ecclesiam redemerit, et hoc in humana natura, queritur cum ipse sit caput Ecclesie an, secundum illam naturam in qua redemit, sit caput Ecclesie, id est secundum humanam naturam, an secundum diuinam. Ad utramque partem inducuntur rationes. Si enim secundum diuinam naturam est caput Ecclesie, ergo secundum diuinam naturam est ei conformis in deitate 298 nature. Item, si secundum diuinam naturam est caput Ecclesie,  ergo hoc dicitur de eo aut secundum essentiam, aut secundum notionem: quorum utrumlibet dicatur, accidet Christum ab eterno fuisse caput Ecclesie: ergo fuit caput Ecclesie antequam fuerit Ecclesia, et ita quando non erat Ecclesia. Item si, secundum notionem est caput Ecclesie, ergo per illam distinguitur Filius a Patre et a Spiritu sancto, et ita nec Pater nec Spiritus sanctus est caput Ecclesie. Item, secundum diuinam naturam Christus est caput Ecclesie. Ergo secundum diuinam naturam est Mediator Dei et hominum. Si uero dicatur quod secundum humanam naturam est caput Ecclesie, et ipse incepit esse secundum humanam naturam, ergo secundum humanam naturam incepit esse caput Ecclesie. Unde sic: Christus  secundum humanam naturam incepit esse caput Ecclesie, et ante incarnationem non erat caput Ecclesie secundum humanam naturam, et erat tunc Ecclesia. Ergo sine capite erat. Item, ante incarnationem non erat Christus caput Ecclesie, et multa erant tunc membra Ecclesie, et ita membra Ecclesie precesserunt caput Ecclesie. Item, Abel ante incarnationem fuit homo et adultus. Ergo membrum diaboli, aut Christi, quia non est medium. Si erat membrum Christi, et non erat Christus, aliquid ergo erat membrum Christi quando nil erat Christus. Item, Christus nondum erat mediator. Ergo nondum interpellabat pro salute nostra.  Ergo nondum fiebat oratio per Christum.

Ad hoc dicendum quod iste terminus, caput Ecclesie, transumptiue dicitur de Christo, et hac similitudine quia sicut caput in homine dignius est ceteris membris, et positione, utpote alia membra supereminens, et regimine, quia, cum eo uigent quinque sensus, moderatur aliis membris et ea regit, et est eiusdem nature cum ceteris membris, quia carneum et osseum: ita Christus mons montium; et rector, de cuius plenitudine omnes accipiunt , quia nec potest habere plenius dona Spiritus sancti, et est eiusdem nature cum sanctis, quia habet humanam naturam, et propter hec duo dicitur caput Ecclesie, quia rector, et quia eiusdem nature, quorum utrumque habet secundum humanam  naturam. Nam secundum diuinam naturam non est eiusdem nature cum Ecclesia. Unde nec secundum eam est caput Ecclesie, nisi in alia significatione accipiatur hoc nomen caput, ut notet auctoritatem non nature identitatem; quod uidetur testari Apostolus dicens: Christus est caput uiri, caput uero Christi Deus . Patet ergo quod Christus non fuit caput Ecclesie ante incarnationem, nisi in hac significatione sumas illum terminum. Quod si uoluerint. Instabis huic argumentationi: Christus secundum humanam naturam est caput Ecclesie; ante incarnationem non erat caput Ecclesie secundum humanam naturam, et Ecclesia erat. Ergo sine capite. Fallacia. Iste est fortis secundum animam, heri non fuit fortis secundum  animam, et erat. Ergo non erat fortis. Et nota quod Abel tunc erat membrum Christi, qui tamen nondum erat Christus, et in eo solo fuit Ecclesia, quia ipse solus tempore illo fidelis erat. Si queratur, posito quod nullus fuit fidelis ante eum multis mortuis et post pluribus futuris, an tunc esset Ecclesia, cum nullus aliquando erat fidelis. uerum est, quia tunc non erat Ecclesia militans, sed triumphans, propter eos qui decesserant. Item, si ponatur quod nulli homines haberent fidem, postea erant accepturi, et post amisissent, an Ecclesia militans desierit esse? Non, quia illi homines qui erant Ecclesia non desierunt esse, sed desierunt esse Ecclesia. Sicut isti homines desinunt esse  populus; non tamen iste populus desinit esse.

Item, Christus secundum diuinam naturam erat caput Ecclesie ante incarnationem, et in incarnatione incepit esse caput Ecclesie secundum humanam naturam. Ergo idem caput Ecclesie quod erat prius, uel aliud. Si incepit esse idem caput Ecclesie; ergo non prius erat illud. Si 299 incepit esse aliud caput Ecclesie, et non desiit esse quod prius: ergo duo fuerunt capita Ecclesie. Ad hoc dicendum quod nulla est admittenda relatio, nec idem nec aliud. Sicut iste hodie incepit esse fortis secundum animam. Si uero queratur an idem forte quod ipse heri fuit, an aliud, incongrue dicitur  posito quod heri fuit fortis corpore. Item, nota quod, licet caput Ecclesie conueniat Christo secundum diuinam naturam, non tamen ab eterno est caput Ecclesie. Sicut et hoc nomen Creator de Deo dicitur secundum diuinam naturam, non tamen ab eterno est Creator.

Item, Christus incepit esse caput Ecclesie. Ergo incepit esse aliquid. Fallacia. Christus incepit esse homo: ergo aliquid; uel Creator: ergo aliquid. Nota quod a quibusdam non improbe dicitur Christum ante incarnationem fuisse caput Ecclesie secundum humanam naturam, id est fundamentum, quod nil aliud est nisi quam fides humanitatis, uel Incarnationis eius, erat fundamentum Ecclesie. Unde dicitur quod ex quo fuit rector Ecclesie fuit  etiam caput Ecclesie secundum humanam naturam, scilicet fundamentum cui innitebatur Ecclesia, quantum ad fidem humanitatis. Nam quod credimus de humanitate, preteritum hoc, et ante aduentum credebant futurum.

Item, dicit Augustinus  : Deus non secundum quod unigenitus, sed secundum quod primogenitus subsequentibus fratribus non dedignatus est habere fratres; nos qui sumus de unitate Ecclesie sumus fratres eius. Ergo aut secundum communem patrem aut secundum communem matrem, aut secundum utrumque. Si dicatur quod secundum communem matrem Ecclesiam, ergo ipse est filius Ecclesie, et ita caput uel sponsus Ecclesie est filius  Ecclesie. Si uero secundum communem patrem, cum secundum generationem non possimus esse filii, restat ut ex creatione, uel gratiarum largitione; sed non ex creatione tantum. Aliter enim infideles essent fratres Christi, qui creati sunt a Deo, sicut ipse secundum humanitatem. Sed ex his duobus non sumus nos filii Dei, nisi adoptiui. Ergo et Christus est Filius Dei adoptiuus. Ad hoc dicendum quod unigenitus non habet fratres, quia Filius est generatione; sed secundum quod primogenitus, fratres habet. Unde: Narrabo nomen tuum fratribus meis . uade, et dic fratribus meis . Et Filius Ecclesie est. Unde ipse dixit: Ego seruus tuus et filius ancille tue . Et est primogenitus respectu eorum qui generati  sunt Deo de unitate Ecclesie. Unde dicit Apostolus: Primogenitus ex mortuis , id est primus ad immortalitatem resurgens; et ex eo dicitur non habere fratres, quia creatione et gratiarum largitione a Deo habet ut nos, nec tamen est filius adoptiuus ut nos. Sicut isti duo sunt fratres, et unus habet patrem, ergo alter eumdem.

Item, primus qui peccauit fuit Adam uel Eua, et cuius peccatum totam humanam naturam corrupit. Ergo et ipse fuit caput Ecclesie malorum, uel nullus; quod tamen solet attribui Cain. Eadem ratione qui bonum operatus est primus et fidem habuit,  fuit Adam. Ergo ipse fuit caput Ecclesie bonorum, uel nullus, et tamen solet attribui Abel. Ad hoc dicendum quod Adam nec tantum fuit malus nec tantum bonus, et ideo non solet attribui ei principium Ecclesie bonorum uel malorum, sed bonorum, Abel, quia tantum bonus fuit, et quia figura Christi passus est agnus ab origine mundi, et quia uirgo fuit. Unde secundum quamdam interpretationem dicitur. Nihil hic, eo quod non reliquit heredem, et Ecclesia uirgo est; et martyr exstitit et in sanguine martyrum fundata est Ecclesia.

Item, queritur an diabolus fuerit principium Ecclesie malignantium. Quod si est, ergo fuit caput Ecclesie malorum sicut et Christus caput Ecclesie  bonorum; ergo aut in ipso non fuit plenitudo omnium bonorum, aut in illo fuit plenitudo omnium malorum, et ita omne malum est a diabolo. Quod falsum est, quia 300 male cogitationes non sunt a diabolo, cum ipse non nouerit corda hominum nisi a bonis angelis ei fuerit reuelatum, uel per coniecturas quasdam. Unde si quandoque in auctoritate inueniatur omne peccatum esse a diabolo, referendum est ad genera singulorum, non ad singula generum: et potest dici quod, licet fuerit diabolus caput Ecclesie malignantium, non tamen in eo fuit plenitudo omnium malorum eo modo quo dicetur fuisse plenitudo omnium bonorum in Christo, cum diabolus sit bona natura, et multa  sint mala, que non ipso auctore fiunt. Sed dicitur fuisse caput Ecclesie malorum, qui primus peccauit et primum hominem peccare fecit, quia, inuidia diaboli mors introiuit in mundum .

Si queratur utrum Christus sponsus fuerit Ecclesie antequam esset homo, non dicitur proprie sponsus fuisse, quia non fuit eiusdem nature: quod significat coniugium quod solet contrahi inter res eiusdem nature. Si tamen alicubi in prophetis inueniatur nuncupari sponsus Synagoge, ut apud Ieremiam: Recordatus sum tui, miserans adolescentiam tuam et caritatem desponsationis tue, etc. , per transpositionem dicitur et metaphorice.

Item, Christus rex et sacerdos. Rex quidem est  secundum utramque naturam, sacerdos tantum secundum humanam, quia in ea Mediator est Dei et hominum, quod est proprium pontificis. Si queratur an eius sacerdotium inceperit in cena quando corpus suum et sanguinem apostolis obtulit; an ante conceptionem quando carismata Spiritus sancti accepit? Dici potest rationabiliter, quod ex quo unitus fuit in conceptione, sacerdos exstitit: sed tunc sacerdotis officium exsecutus est quando in cena carnem suam et sanguinem discipulis dedit, et quando se pro peccatis nostris hostiam dedit  . Tunc etiam Mediator fuit inter Deum Patrem  et homines quos ei reconciliauit, non quod Deus Pater eos non prius diligeret quos a mundi primordio, imo ab eterno dilexit, sed quia nos peccando inimicitias contra ipsum exercebamus, qui tamen nos diligebat. Ergo Christus reconciliauit nos per mortem suam, nubem peccatorum delendo, que impediebat ne transiret omnino.

Sed obiicitur. Christus secundum quod homo Mediator est. Ergo secundum quod est homo est Redemptor. Ergo secundum quod est homo redemit nos  . Ad hoc dicendum quod et Pater, et Filius, et Spiritus sanctus est Redemptor noster auctoritate et usu potestatis; Filius tamen quodam alio modo dicitur Redemptor, scilicet exhibitione humilitatis et obedientie. Nam redemptio est  destructa potestate diaboli facultas libertatis, que nobis data est fuso illius sanguine qui nullum habuit peccatum, et ipse in se homine expleuit per que iustificati sumus. Nam secundum humanitatem suscepit et expleuit illa sacramenta que nostre redemptioni sunt facta: et uide quia omnes redempti sumus a diabolo per Christum, non tamen datum est pretium diabolo, sed Patri, cuius erant incarcerati, et carcer et carcerarius. Sicut si iste seruum suum dedit in manu alicuius qui uexat eum, uenerunt cognati serui ad eum qui tradidit seruum alii qui uexat, et redimunt illum ab eo qui uexat, non tamen ille accepit redemptionem, sed potius ille a quo sibi traditus fuerat.

Item, Deus Pater alium potuit supponere quasi  Filium, qui pro nobis pateretur ille esset caput Ecclesie et Mediator Dei et hominum. Ergo in se haberet plenitudinem gratiarum. uerum est quod posset alium supponere qui esset caput Ecclesie quadam preeminentia super alios, non uirtutum plenitudine, quam nullus nisi Christum habere potuit. Sicut Dominus papa hodie est caput Ecclesie, ille etiam mediator esset, sed non proprie, quia non participaret deitate cum illo. Si enim esset medium proprie utriusque extremorum, oporteret participare.

Item, natura medii est ut neutrum extremorum sit, Christus est Mediator Dei et hominum. Ergo nec 301 est Deus, nec est homo. Fallacia. Natura medii est ut neutrum extremorum sit, er medius est  inter calidum et humidum; ergo nec est calidum, nec est humidum. Falsum est, sed non est illud calidum et illud humidum inter que mediat, scilicet, uel ignis, uel aqua. Similiter debuisset dixisse quod Christus non Deus Pater, nec illi homines quos ei reconciliat.



CAPUT XXI. Qua potestate potuit Christus animam deponere, diuina an humana? Et utrum in humana natura fuerit minor angelis.

 Queritur qua potestate Christus potuit deponere  animam quam habebat in sua potestate, quod nullus homo potest facere, quia nullus potest mori quando uult, nisi sibi inferat uiolentiam se occidendo  . Unde in Euangelio Ioannis: Potestatem habeo ponendi animam meam, et potestatem habeo iterum sumendi eam. Nemo tollit eam a me . Et alibi: Filius hominis uadit, sicut de eo scriptum est . Hoc ergo impossibile potuit Christus aliqua potentia. Ergo creata uel increata. Si increata, ergo secundum quod erat Deus poterat mori; si potentia creata, quero similiter, non habuit potentiam creatam qua quodlibet impossibile posset facere, ut creare posset celum et terram potentia creata secundum quod homo, et ita esset Christus omnipotens secundum  quod homo; sicut et omnia sciens secundum humanitatem. Item, ex potentia diuinitatis potuit esse homo. Ergo ex potentia diuinitatis potest sustinere quidquid inesse solet homini, quod turpis defectus non est; ex potentia deitatis potuit esurire, sitire, algere.

Ad hoc dicendum quod potentia creata erat potens animam deponere quando uellet, quod cuilibet homini est impossibile. Non tamen ideo accidit quod ad quolibet aliud faciendum habuit potentiam creatam; uel si haberet non ideo diceretur omnipotens secundum quod homo, cum illam potentiam haberet a deitate. Alii dicunt, in quorum opinione est magister meus  , quod potentia increata potuit deponere animam quando uellet, quod  nullus potest. Unde et cum uidisset centurio quod emisisset animam dixit : uere hic homo Filius Dei erat . Non tamen potentia increata potuit mori; nam mors notat defectum, ponere animam potentiam exigit. Potentia tamen qua potuit sumere animam, id est potentia deitatis et non alia, potuit eam deponere.

Item, Christus paulo minoratus est ab angelis. Ergo uel secundum diuinam, uel secundum humanam naturam, sed non secundum diuinam; si secundum humanam, uel secundum animam, uel secundum corpus; non secundum animam, quia nec anima Christi melior potuit fieri a Deo, nec  aliqua creatura potuit ei equari. Ergo secundum carnem minor est eis, quod improbatur, quia caro Christi est uiuificatrix animarum; hoc nulli angelo est collatum. Ergo melior est caro Christi quolibet angelo. Econtrario angeli possunt Deum contemplari, et caro nullatenus. Ergo meliores sunt angeli quam caro Christi. Ad quod dicendum quod Christus nec secundum diuinam, nec secundum humanam naturam minor est angelis, imo secundum humanam naturam maior est angelis: Eleuata est enim magnificentia eius super celos ,  id est super angelicam naturam, et Apostolus: Tanto excellentior angelis effectus quanto differentius pre illis nomen hereditauit; tamen secundum humanam naturam in aliquo minor est angelis, id est in passibilitate et mortalitate, quia mortalis fuit et passibilis quod in nullo angelorum fuit. Tamen caro Christi in quibusdam melior est angelis, et angeli in aliquo meliores carne Christi, et 302 tamen nec ista melior est illis simpliciter, nec illi meliores hac, nisi constituatur equiuocatio in hoc nomine melior; nam anima Christi est melior, id est et purior et sanctior: angeli tamen meliores, id est simpliciores. Anima enim Christi constat quod sanctior est omni creatura. Unde dicit Ambrosius: Humana mente solus Deus est maior,  quia non potuit anima Christi uel in se esse melior fieri quod mirum est.



CAPUT XXII. In quo subiecto fuit mors Christi, et cuius unionis facta fuit solutio morte ipsius.

 Cum Christus secundum humanam naturam mortuus sit, queritur an in morte ipsius separata sit deitas a carne et anima. Quod uidetur, ait enim Ioannes Damascenus  : Tante simplicitatis est diuina natura, ut corpori formato de limo terre non congruerit uniri nisi mediante rationali creatura. Cum ergo tunc separata fuerit anima a carne, uidetur quod deitas separata a carne est, cum mediante anima esset ei unita, nam ablato medio soluuntur extrema. Item, si anima hoc habet  officium in corpore ut instrumenta uiuificet et moueat, linguam faciat loqui, pedes currere, et manus moueri, cur etiam deitas in illo triduo corpori unita non potuit hoc efficere ut corpus Christi moueretur, uiueret et cetera officia exerceret ut esset ei deitas pro anima? In Euangelio etiam clamat: Deus, ut quid dereliquisti me  Super quem locum dicit Ambrosius  : Clamat homo separatione deitatis moriturus, nam cum deitas mortis sit libera, non utique potuit mors esse nisi uita discederet. Ex quibus omnibus uidetur deitas a carne separata. Quod tamen nemo audet fateri. Sed ideo dicitur deitas mediante anima corpori unita, quia maiorem habet conuenientiam  cum anima que est spiritualis et simplex, quam cum carne que est corporea. Considerata ergo causa dicti non relinquitur obiectio. Non enim necesse fuit diuinitatem separari a corpore, licet ab eo separata fuerit anima, qua mediante, sicut expositum est, erat ei unita  . Sic mediante uxore istius parentes uxoris sunt affines eius, non tamen sublata uxore remouetur affinitas.

Quod autem queritur an deitas potuerit corpus illud more anime in illo triduo uegetare, quis  neget posse fieri, nec tamen facit Deus quidquid potest, quamuis etiam habitudo premisse argumentationis locum non habeat, nam sepe uidemus minorem medicinam habentem efficaciam, ubi nullius est efficacie ea que pretiosior est, quia non sanat oculum quod sanat calcaneum. Nec igitur mirum si anima corpus illud uegetauit, quod tamen a deitate in illo triduo non est uiuificatum. Non tamen negandum quod hoc potuerit, si uellet. Quod autem dicitur homo ille derelictus est a Deo, non ita recipiendum est quasi separata sit deitas a carne et anima, sed quia reliquit Deus humanam naturam tortoribus cruciandam et flagellandam. Unde cum posset protegere uidebatur separatus fuisse, non quantum ad unionem, sed  quantum ad protectionem.

 Sed dicet aliquis: Si deitas in illo triduo, et anime et corpori unita fuit, et humanam naturam nichil aliud intelligimus quam corpus et animam: fuit ergo tunc unita humane nature; nec propter aliud dicitur Deus homo, nisi quia humanam naturam Deus in se assumpsit. Ergo et tunc Christus fuit homo: quod omnino multis rationibus ostenditur esse falsum, quia Christus desierat uiuere uita humana: ergo in triduo non erat homo. Quod autem nunc non uiueret uita humana: ita ostenditur. Illa uita humana est accidens, et tunc aliquid uiuebat. Ea ergo tunc fuit in subiecto. Aliquid igitur tunc fuit eius subiectum, aut anima Christi, aut corpus, quorum utrumque falsum est;  aut Filius Dei, quod pariter falsum est, quia in Filio Dei nulla sunt accidentia; aut aliquid compositum 303 ex anima et carne, quod etiam falsum est  . Nam etiam quando uiuebat, non erat aliquid ex anima illa et carne, imo etiam si aliquid fuisset compositum ex illis, illud esse desierat in morte, quia illa mors nil aliud fuit nisi separatio corporis ab anima. Item, mors illa temporalis quam sustinuit Christus, fuit accidens in subiecto; fuit in eo, scilicet in quo fuerat uita humana, aut in anima, aut in corpore Christi, aut in persona uerbi, aut in composito ex carne et anima; in anima non fuit temporalis, quia non potest mori. Unde nec in ea fuerat uita humana; nec in corpore, quia corpus  non est aliquid quod moueatur. Et tunc cum nichil mortuum sit nisi corpus, ibi Christus non est corpus, non potest dici fuisse mortuum. In persona uerbi non fuit illa mors, quia ipsa nullius accidentis est subiectum. Relinquitur ergo ut fuerit in composito ex anima et carne. Ergo cum illud desierit esse aliquid, quando anima a corpore est separata, aliquid, quod est Christus, tunc desiit esse aliquid; quia Christus erat illud.

Item, ponatur quod simus in illo momento in quo  Christus est mortuus, aliquid est mors. Ergo in aliquo subiecto est mors, cum sit accidens. Ergo aliquid moritur, et illud est Christus uel non: si illud est Christus, ergo aliquid quod est Christus moritur: quod non nisi ad naturam potest referri. Diuina autem natura, que est Christus, non moritur; humana etiam natura non moritur, quia humana natura non est Christus. Si dicatur, nil quod sit Christus moritur, difficile est assignare quid moriatur. Item, Christus in illo triduo fuit homo, fuit sapiens illa sapientia que fuit in anima ipsius uel non. Non inuenietur aliud subiectum humane sapientie qua sapiens erat Christus, nisi anima Christi, non enim in corpore fuit, nec in composito ex carne et anima. Cum ergo Filius Dei tunc esset  sapiens sapientia humana, erat sapientia que in alio erat quam in eo, scilicet in anima, que prorsus aliud est a Filio Dei. Item, Christus tunc erat homo nullam sentiens infirmitatem quam non prius suscepisset. Ergo cur prius non poterat mori? aut tunc poterat mori et loqui et currere et alia que faciunt homines. Item tunc erat homo. Ergo mortalis uel immortalis; si mortalis, ergo mori poterat; si immortalis, ergo mori non poterat et ita iam habebat carnem glorificatam. Item, tunc erat homo mortuus, et homo mortuus non est homo, ergo tunc non erat homo. Si enim erat homo mortuus, erat homo non uiuens uita humana, et erat homo uiuens, et ita erat homo uiuens alia uita quam humana, et ita uiuebat uita diuina. Item, Christus in  illo triduo erat aliquis homo, et Petrus erat alius homo. Christus et Petrus tunc erant duo homines, ergo tunc uiuebant uita humana. Item, impossibile est mortem inesse alicui quin uita desinat esse in eo, Christus mortuus est morte temporali. Ergo tunc desiit uiuere uita humana. Ergo in illo triduo non uixit uita humana.

Ut autem remoueatur cauillatio, fiat planum quod dictum est, non posse mortem esse in aliquo, quin uita desinat esse in eo, quia hec predicabilia mors et uita non sunt opposita, ut priuatio et habitus, qui non insunt tempore determinato et ordine irregressibili. Nam quando homo desinit uiuere, tunc mors est in eo, et ita mors et uita sunt in eodem,  quare non sunt opposita predicabilia, oportet tamen quam cito adest mors tam cito recedat uita, ut statim in sequenti momento possit dici: Istud non uiuit. Aliter enim falsum esset, Mors paulo ante erat in isto. Hoc autem intelligendum est de morte humana et uita humana. Ergo cum Christus mortuus sit morte humana, desiit uiuere uita humana, cum hec mors illam uitam destruat: hoc ideo dico quia mors spiritualis non destruit uitam humanam, nec uita spiritualis mortem temporalem. Tunc enim uiuebat Christus uita spirituali, licet mortuus fuisset morte temporali.

 Item, Christus tunc non erat mortalis; ante fuerat mortalis, illa mortalitas accidens fuit. Ergo in subiecto 304 fuit; uel anima Christi uel corpus; uel compositum ex anima et corpore; uel Filius Dei fuit eius subiectum, quia non potest mori anima, non fuit eius subiectum; nec corpus: sicut enim corpus non uiuit, ita nec moritur; nec aliquod compositum ex anima et corpore, quia nil erat compositum ex anima et corpore, ut dictum est supra  ; nec Filius Dei quia in ipso nullum accidens. uel si ipse fuit mortalis, et non secundum diuinam naturam. Ergo secundum humanam. Ergo secundum corpus uel animam, uel secundum compositum ex illis. Si secundum corpus, ergo in corpore ut in subiecto erat illa mortalitas; si secundum  compositum ex illis duobus, ergo aliquid erat compositum ex anima et corpore. Certum est enim quod non secundum animam erat mortalis. Item, si Christus tantum assumpsisset animam uel tantum corpus, non esset uerus homo. In inferno non habebat et animam et corpus, imo tantum animam. Ergo ibi non erat uerus homo. Similiter nec in sepulcro, ubi tantum erat unitus corpori, et ita nusquam est uerus homo. Item, Christus erat in inferno, ibi non habebat nisi animam, et non corpus, et ita non totus erat in inferno, et ita non totus ubique. Item, Christus erat homo in sepulcro, omnis homo implet locum; ille locus plenus erat Christo, sed hoc improbatur, quia ille locus plenus erat corpore Christi et corpus Christi nil est quod  sit Christus. Erat igitur tunc plenus alio quam sit Christus, uel tunc esset Christus; ergo non erat plenus Christo. Item, erat plenus Christo et corpore Christi, et illa erant duo; ergo duo implebant simul illum locum: quod est impossibile.

 Ad solutionem predictarum obiectionum oportet scire qua ratione Christus dicatur homo, et qua ceteri homines, nam dissimilitudo est in dicto. Petrus siue alius dicitur homo propter duo, et quia habet animam et corpus, et quia habet ea unita, non enim si essent separata uere diceretur, Petrus est homo. Sed Christus non dicitur homo propter hec duo, sed propter unum solum, quia unitus est Filius anime et corpori, nec exigitur quod anima  corpori uniatur, nam siue separata sit siue unita, non minus dicitur Filius homo, cum sit unitus humane substantie, id est anime et corpori. Unde et in illo triduo erat homo  , sicut ante  quam unio carnis ad animam in morte Christi soluta est, quia illa solutio dicta est mors Christi, siue eadem sit unio utriusque ad alterum que in corpore diceretur incorporatio, in anima inanimatio; siue due, una in corpore, altera in anima: quod uerius dicitur, quia non aliqua proprietas simul in duobus subiectis. Primo loco, hoc tamen firmissime tenendum quod eadem erat unio deitatis ad animam et  carnem, que quidem in morte Christi non est soluta. Unde et tunc dictus est homo propter illam unionem que soluta non est. Si uero queratur de illa unione, an esset proprietas anime an corporis, potest dici quod utriusque, quia non est ratio quare magis istius quam illius, nisi forte prius dicatur fuisse in anima, qua mediante unitus erat corpori Filius Dei. Erat autem Christus homo mortuus in illo triduo: homo, propter unionem corporis et anime inter se [uel potius cum deitate], mortuus propter utriusque separationem ab altero, scilicet carnis ab anima, et anime a carne. Unde nec mortalis quidem erat tunc, nec immortalis.

Quod enim obiicitur: Mortalitas illa qua fuit Christus mortalis, fuit accidens, ergo in subiecto fuit;  et cum queritur in quo subiecto fuit et huiusmodi, ita accipiendum est ut dicatur mortalitas fuisse in corpore, et uita humana, et mors humana, quorum omnium subiectum fuit corpus Christi. Quod et Ambrosius manifeste testatur sic  : Resurgebat Christus et non resurgebat. Resurgebat secundum carnem, que mortua fuerat, nec resurgebat secundum uerbum quod apud Deum eternaliter manebat. Mors enim corporis nil aliud fuit, nisi separatio eius ab anima, propter quam mortem Christus dicitur fuisse mortuus, sicut propter partem huius 305 montis que uidetur, dicitur iste mons uideri, et ita quidem potest solui de his.

Si tamen obiiciatur de istis proprietatibus que insunt secundum compositionem, cuiusmodi sunt  locutio, risibilitas; de quorum numero uidetur etiam esse mors temporalis, et uita et mortalitas, quas tamen in corpore posuimus, difficillimum est respondere  . Proprietatum enim que insunt homini, alie insunt secundum corpus, ut albedo inest corpori, propter quod homo dicebatur albus; alie secundum animam ut uirtus, cuius subiectum proprie est anima, propter quod dicitur homo uirtuosus: similiter et scientia, alie secundum compositionem que est ex anima et corpore, ut risibilitas cuius subiectum, nec corpus, nec anima, sed compositum ex corpore et anima, ut loqui et currere, et huiusmodi, que nec corpori, nec anime insunt, sed composito ex eis. De his proprietatibus que insunt secundum  compositionem difficile est uidere quomodo assignentur Christo. Cum enim dicitur Christus locutus est, diciturne secundum animam, an secundum corpus? quorum utrumque constat esse falsum, quia neutrum illorum fuit subiectum locutionis Christi. Diciturne secundum compositum ex anima et corpore, sicut in ceteris hominibus? non, quia nil componebatur ex anima illa et corpore. Diciturne secundum diuinam naturam? non, quia illa nullius accidentis fuit subiectum. Ergo cum nec secundum  diuinam naturam, nec secundum humanam dicatur de Christo quod locutus fuerit, uel fleuerit et huiusmodi, quomodo hoc dicitur de illo? Nam facile est uidere quomodo intelligatur quod fuit sapiens, quia secundum animam in qua fuit sapientia, uel quod fuit coloratus, quia secundum corpus eius in quo fuit color  . Sed de his quis me certificabit? Non sufficio explicare huiusmodi argutias  . Remoue a sacra pagina et aufer argumenta, ubi fides queritur. Est fides non plus sapere quam oportet. Crede quod ita sit, nec queras quare homo erat, nec uiuebat uita humana, et in inferno erat homo, ibi tamen non habebat nisi animam. Sicut iste est hic pater, non tamen habet hic prolem. Erat tamen in inferno habens  animam et corpus, sed non ibi habens; ut determinet ille ablatiuus uerbum non participium, sicut et iste hic est habens prolem, ut determinatio sit ad uerbum non ad participium. Est enim hic habens prolem alibi. Ita et Christus erat in inferno habens corpus in sepulcro. Potest enim  te impedire fallacia secundum quid et simpliciter, uel secundum amphibologiam, uel secundum compositionem et diuisionem  . Quod uero queritur, quomodo erat ibi uerus homo cum non haberet ibi nisi animam, quam solam si assumpsisset non diceretur uerus homo, iam solutum est, quia ibi seruauit unionem illam que erat deitatis ad animam et corpus, qua manente non poterat dici uere non esse homo, et ibi homo, quia ibi seruabat.

 Cum queritur an totus erat in inferno, an totus in sepulcro  . uide quid super hoc dicunt sancti. Secundum deitatem ubique totus erat, et ita totus erat in inferno, et totus in sepulcro  , quia hoc ad personam referunt; sed non totum, quia hoc ad naturam, ne uideretur innui quod utraque natura integra esset in inferno: quod falsum est. Si tamen proprie uolumus loqui, nomen totius circa diuinitatem non est admittendum quia compositionem inuoluit in partibus; deitas uero res simplex est et partes non habet. Unde improprie dicitur totus Deus, uel aliquid tale.

Quod uero queritur an Christus locum illum impleret qui erat in sepulcro plenus corpore Christi,  et ita duo implebant locum illum; dicendum quod Christus dicebatur implere locum illum propter corpus quod implebat. Quidquid enim habuit corpus illud in se, non potest dici non habuisse Filius Dei, propter unionem huius ad illud. Inde non recipitur connumeratio inter Filium Dei et corpus, cum tamen corpus illud non esset Deus, nec 306 pars Dei, sed ei unitum. Sicut non dicitur, hoc corpus et eius albedo; licet albedo corpus non sit, uel pars eius, ita etiam quidquid passa est anima Christi, dicitur  Deus passus. Unde et Deus mortuus dicitur, et homo de celo descendisse, et ita mortuus est Christus  , et non est mortuus, secundum alteram et alternam naturam  : Sed quid, de quo et, quomodo et secundum quid dicatur, pius ac prudens lector diligenter inquirat. Non me latet audiuisse a quibusdam Filium Dei illo triduo non fuisse hominem, quia non habuit tunc ea que concurrunt ad esse hominis, et propter que duo alii homines dicuntur; quia licet fuerit unitus anime et carni, non tamen illa unita erant inter se. Unde, et cum in morte desierit esse homo, et in resurrectione inceperit, non tamen bis factus est homo, quia ea secunda uice non est factus homo. Hic enim innueretur quod inceperit bis unire corpus et animam  in resurrectione, et illa duo inter se copulare: quorum primum est falsum. Sicut ad hoc ut aliquis sit sacerdos oportet ut ordinetur, et officium celebrandi habeat potestatem. Si autem contingat aliquem degradari qui postea restituatur in gradum suum, non solet dici quod incipiat esse sacerdos, quia innueretur eum incipere ordinari. Ita etiam non dicitur quod Christus tunc inceperit esse homo. Ait enim Augustinus  : Anathema sit quicunque dixerit Filium Dei denuo uel bis hominem assumpsisse. Quod enim alibi dicit Hieronymus quasi contrarium: Anathema sit quicunque dixerit Filium Dei hominem deposuisse. Ita intellige, non quod deitas a carne et anima esset separata, sed quia anima et caro a se erant diuisa.



[QUINTUS LIBER.]



INCIPIUNT QUINTI LIBRI DISTINCTIONES.


    Quid sit sacramentum.
    Que sit causa Institutionis sacramentorum.
    Quid sit baptismus.
    Que differentia sacramentorum noue legis ad sacramenta ueteris.
    Que sit forma baptismi.
    Que sit efficacia baptismi in paruulis, in adultis, in fictis, in illis qui mundi erant ante baptismum.
    Que sit differentia baptismi Ioannis ad baptismum Christi.
    Quam uim habeat baptismus in his qui sunt baptizati, de quibus bene scitur et iterum baptizantur.
    De confirmatione.
    Quid sit sacramentum eucaristie et quid res sacramenti.
    Que sit forma huius sacramenti.
    Quis modus conuersionis.
    Quis modus sumptionis.
    Quid sit sacramentum coniugii, et quid res ipsius.
    Que institutio.
    Que causa efficiens coniugii.
    Que sit causa finalis; ubi dicitur an liceat uxorem dimittere.
    307 De qualitate corporum resurrectorum.
    De spiritu quo mediante tradunt animam uniri corpori.
    De suffragiis mortuorum ante diem iudicii.
    De statu animarum que a corporibus sunt separate, usque in diem iudicii: an sit eis locus merendi.
    De diuersis mansionibus bonorum in patria.





LIBER QUINTUS.



CAPUT PRIMUM. Quid sit sacramentum.


 Inter opera nostre salutis que Christus in natura humana suscepit, ultima fuerunt resurrectio, ad celos ascensio. Unde continue de illis post predicta agendum esset, nisi quia nos credimus membra ascensura quo caput precessit. Ut ergo pateat uia sursum, agendum est de illa uia per quam resurremus et ascendemus, id est de sacramentorum participatione,  ut denique in gaudio resurrectionis opus inchoatum terminetur. Unde considerandum est quid sit sacramentum, et que causa institutionis sacramentorum, et in quibus consistunt, et que differentia sacramentorum legis noue ad sacramenta ueteris legis. Sacramentum dicitur sacrum signatum et sacrum signans, uel secretum  . Nam sacramentum est sacre rei signum: Signum autem est res que preter spem [rem] quam ingerit humanis  sensibus, aliquid aliud ex se facit in cognitionem uenire. Signorum alia sunt naturalia ut imber, signum naturale est pluuia: alia data, ut circulus significat uinum uenale. Datorum alia efficiunt quod significant, alia non, ut signa ueteris legis. Ad hoc ut aliquid proprie dicatur sacramentum, oportet ut sit tale signum rei quod eam significet et efficiat, quod imaginem rei figurate in se gerat; quod totum potest uideri in aqua baptismi. Unde sacramenta ueteris testamenti improprie dicuntur sacramenta, quia non efficiunt quod significant. Inde est quod sic diffinitur: Sacramentum est inuisibilis gratie in eo collate uisibilis forma.



CAPUT II. Que sit causa institutionis.

  Est autem triplex causa inuentionis sacramentorum, humiliatio, eruditio, exercitatio. Et exercitationum alia est ad eruditionem anime, alia ad edificationem corporis, alia ad subuersionem utriusque. Que omnia non pigritaremur dilucidiora facere, nisi scripta scribere otiosi et nichil agentis opus estimaremus  . Hec autem omnia in libro Sententiarum magistri Petri plenius sunt determinata; hic tamen oportuit memorare, ut ad sequentia facilior fieret transitus.



CAPUT III. Que differentia sacramentorum noue legis ad sacramenta ueteris?

Inter sacramenta ueteris et noue legis hec est differentia, quod illa non efficiunt quod figurant,  hec autem efficiunt quod figurant: illorum unum erat quod dicebatur circumcisio, cuius loco successit baptismus, de quo quia dictum est supra, nil est hic dicendum. Sacramentorum noue legis, alia sunt necessaria, uel generalia, alia specialia, que et uoluntaria dicuntur. Necessaria sunt sine quibus uix habetur salus, ut baptismus, confirmatio, eucaristia, penitentia, unctio extrema. uoluntaria sunt sine quibus potest haberi salus, ut ordo, coniugium. Item, sacramentorum alia sunt intrantium, alia progredientium, alia pugnantium, alia redeuntium, alia exeuntium. Intrantium ut baptimus, 308 quia non dicitur aliquis de Ecclesia antequam baptizetur, sed tunc intrat, licet prius sit de ea, uite  sanctitate; quidam enim sunt de Ecclesia predestinatione, non uite sanctitate, uel sacramentorum participatione, ut Paulus existens Saulus; quidam predestinatione et uite sanctitate, et non sacramentorum participatione, ut Cornelius ante baptismum; quidam quolibet modo ut Paulus quando predicabat. Eucaristia est progredientium, unde et uiaticum dicitur. Confirmatio quia datur ad robur, est pugnantium. Penitentia est redeuntium a regione dissimilitudinis. Unctio est exeuntium ab hac uita. Primo igitur de baptismo est dicendum, considerando quid sit baptismus, et que forma baptismi,  et que efficacia. Ubi etiam dicetur que sit differentia baptismi Ioannis ad baptismum Christi; quarto, quibus liceat baptizari.



CAPUT Iu. Quid sit baptismus.

 Baptismus est exterior corporis ablutio facta sub forma uerborum prescripta. Unde baptismus interpretatur ablutio. Ex qua descriptione constat sacramentum baptismi in duobus consistere, in aqua et forma uerborum. Unde Augustinus  : Detrahe uerbum, et quid erit in aqua nisi aqua? Accedat uerbum ad elementum et fit sacramentum. Unde sine neutro istorum seruatur forma baptismi. Nam de substantia sacramenti sunt, cetera sacramentorum accidentalia sunt que ad decorem et  solemnitatem inducuntur, scilicet aque benedictio, et huiusmodi. Unde et sine illis est sacramentum.

Sed obiicitur si baptismus est ablutio, et ablutio illa est actio abluentis, uel passio illius qui abluitur, et eorum utrumque est opus hominis; ergo baptismus est opus hominis, non ergo opus Dei. Item, cum terna immersio fiat in baptismo, et quelibet illarum sit baptismus; ergo ter baptizatur paruulus, quando immergitur. Non enim uidetur quod ille tres immersiones sint unum baptisma. Item, illa ablutio corporis est sacramentum noui testamenti. Ergo idem efficit quod figurat, et ita efficit interiorem emundationem cuius est figura. Ergo opus hominis causa est remissionis peccatorum, et ita non solus Deus. Propterea dicunt quidam quod  baptismus est quiddam quod conflatur ex actione abluentis et passione abluti, quod est a Deo et est opus Dei non hominis. Sed si ueniatur ad districtam inquisitionem quid illud sit, an substantia, an accidens, difficile est assignare quid, nec est aliquid quod expressiorem habeat similitudinem cum illa interiori mundatione quam illa corporis ablutio. Unde et illam dicimus Ecclesie baptismum, nec est mirum si opus est hominis, et est causa remissionis peccatorum, sicut et predicatio Pauli que erat opus ipsius, conuersionis multorum fuit causa. Nec sunt tres baptismi tres mersiones, imo unus baptismus. Quod ergo inuenitur super illum locum Ioannis: Nisi quis renatus fuerit ex aqua et Spiritu  sancto . Aqua uisibili sacramento, et Spiritu uisibili intellecto, ita intelligimus, ut non dicamus aquam illam esse sacramentum baptismi, sed rem sanctificatam benedictione, uocat sacramentum.



CAPUT u. Que sit forma baptismi.

 Forma baptismi est quam Dominus docet in Euangelio: Euntes in mundum uniuersum, docete omnes gentes, baptizantes eos in nomine Patris, et Filii, et Spiritus sancti . Sed queritur an seruetur forma baptismi si dicatur: Baptizo  te in nomine Christi. Et dicimus quoniam seruatur. Licet enim hec sit forma uerborum sub qua debet fieri baptismus, In nomine Patris, et Filii, et Spiritus sancti, tamen per hoc nomen Christus intelligitur et ille qui ungit, id est Pater, et ille qui ungitur, id est Filius, et per quem fit unctio, id est Spiritus sanctus et 309 ita baptizabant apostoli in primitiua Ecclesia.

 Solet etiam hic queri si seruetur forma baptismi cum nominatur tantum una persona. De quo dicit Ambrosius:  Sicut, si unum in sermone comprehendas, uel Patrem, uel Filium, uel Spiritum sanctum. Fide autem nec Patrem, nec Filium, nec Spiritum sanctum abneges, plenum est fidei sacramentum. Ita, etiam licet Patrem et Filium  et Spiritum sanctum dicas, et Patris, uel Filii, uel Spiritus sancti potestatem minuas, uacuum est omne mysterium. Unde etiam Dominus dicit: uos autem baptizabimini Spiritu sancto . Ubi uidetur nominato tantum Spiritu sancto, seruari forma baptismi. Dicunt seruari formam baptismi nominata tantum una persona eo quod una nominata, alie dantur intelligi.  Quod uero dicitur: Nominatis tribus uacuum est mysterium si male de una sentiatur, intelligendum est tantum super eum qui non intendit, nec credit baptizare, qui non tantum caret fide, sed etiam intentionem baptizandi non habet. Si uero de illo queratur qui prepostero ordine utitur dicendo: In nomine Filii, et Patris, et Spiritus sancti, utrum formam baptismi  seruet. Potest dici quod tutius est nominare tres personas et recto ordine. Si tamen hoc fiat ex ignorantia et non heresim introducendo, forma quidem est baptismi, sicut nominata una sola  , Similiter de illo qui ignorans Latinam linguam dicit, In nomine Patrias et Filias et Spirituas sanctas, quod formam seruat, quia ex ignorantia hoc facit, non ut heresim introducat.

Si uero Gallice uel Romane proferat uerba, queritur an seruetur forma baptismi. Quod uidetur: ait enim Dominus discipulis: Ite docete omnes gentes, baptizantes eos, in nomine Patris, etc. . Cum ergo idiomata gentium diuersa sint, oportuit apostolos baptizare et predicare unicuique  genti in lingua quam nouerat: aliter enim non intelligerent predicatores. Quod si est, potest ergo aliquis celebrare missam in lingua materna et conficere corpus. Non ergo erit irritum sacramentum si hoc fiat. Similiter si quis Hebraice uel Grece hoc faciat. Dicunt ergo quod nisi necessitas ingruerit, non licet hoc facere, ut si quis positus inter Hebreos credentes, omnem linguam ignoret preter Hebraicam et ille similiter potest celebrare missam  Hebraice; quia Dominus hec uerba protulit Hebraice: Hoc est corpus meum, etc. . Ubi uero copia est eorum qui linguam Latinam nouerunt, non est opus.

Similiter queritur de immersione, an sufficiat una immersio, an trina sit necessaria  . In quo quidem, sicut tradunt sancti, emulandus est usus Ecclesie. Qui tamen semel intingit, unitatem diuine essentie figurat; trina mersio trinitatem personarum denotat uel triduanam sepulturam. Queritur tamen, si necessaria sit trina immersio, an puer semel immersus baptizatus sit, si post primam immersionem exspiret sacerdos; uel si non est baptizatus, an sacerdos alius debeat ab eo loco incipere ubi prior terminauit, nisi bis immergat, an  totum a capite debeat inchoare. Similiter queritur de defectione eucaristie, an prolata medietate horum uerborum: Hoc est corpus meum, ad quorum prolationem habetur transsubstantiatio, debeat alter sacerdos ubi prior terminauit, incipere, si prior terminata medietate decesserit; an a capite reuoluere?  Eadem questio est de illo qui semel immerso puero uidet alium statim moriturum, nisi istum dimittat, et illi succurrat baptismi remedio.  In quibus omnibus diuinum est implorare oculum.

Sunt qui hic ridiculam mouent questionem, de sacerdote manco et alio habente manus, sed muto; an seruetur forma baptismi si habens manum intingat,  et mancus uerba proferat? Cum enim dicit. Baptizo te, in nomine Patris et Filii, etc. non uidetur uerum dicere, nam qui intingit, ille baptizat. Queritur similiter an liceat alicui in necessitate baptizare se, si seruetur forma baptismi, si hoc fiat; de forma quoque uerborum que protulit Ioannes baptizando Christum, de qua tamen forma 310 non inuenitur aliquid, in quibus omnibus malo doctiores me consulere quam aliquid temere asserere. Commodius arbitror transeundum ad tertium capitulum, ubi de efficacia baptismi est agendum, quam in concilio casuum qui nunquam eueniunt elaborandum, uel in solutionibus otiandum.



CAPUT uI. Que sit efficacia baptismi in paruulis, in adultis, in fictis, in illis qui mundi erant ante baptismum.


 In paruulis hanc habet baptismus efficaciam, quod confert remissionem peccatorum originalium, munera largitur uirtutum, id est fidei, spei et caritatis. Si enim, ut dicunt, gratiam tunc non recipiunt qua possint bene operari, cum fiunt adulti; non ergo sufficit eis gratia in baptismo data, nec per illam possunt boni esse, nisi alia addatur: que  si non additur, non est ex eorum culpa, quia iustificati sunt a peccato; propterea tradunt in baptismo gratiam uirtutum conferri, scilicet fidei, spei et caritatis, in munere et habitu,  non in usu. Non enim credit paruulus, nec sperat, nec diligit: habet tamen fidem, et spem et caritatem, sicut habet rationabilitatem, non tamen ratiocinatur, et risibilitatem, non tamen ridet. Unde et hec argumentatio est facta. Iste paruulus habet fidem et non credit; ergo illa fides est mortua, quod esset dicere quod ea fide non esset bonus. Fallacia. Iste scit dialecticam, nec potest disputare posito quod sit mutus; ergo secundum illam non est bonus dialecticus, quod falsum est; habet in habitu, sed non in usu. Item, cum paruuli mundentur in baptismo  ab omnibus peccatis, uidetur quod, si statim decedant post baptismum, quod ad gloriam transeunt, et ita securi sumus de eorum uita. Quare ergo Ecclesia orat pro eis? non enim orat nisi pro eis qui sunt in exspectatione purgatorii. Sed tales orationes sunt gratiarum actiones  , ut postea dicetur.

In adulto hanc habet baptismus efficaciam, quod si quis accedit corde contrito, remittuntur ei tam originalia quam actualia. Preterea conferuntur uirtutes. Nulla etiam penitentialis satisfactio iniungitur. Sed obiicitur: Iste antequam esset baptizatus erat contritus ex caritate; ergo peccata fuerunt ei dimissa. Quid ergo contulit ei baptismus? uidetur superfluus fuisse, cum iam haberet caritatem. Ideo  dicendum quod non fuit superfluus, quia si non baptizaretur, cum haberet locum et tempus, illa contritio non ei prodesset nisi baptismum suscepisset, et quia in baptismo magis ac magis mundatus est a peccatis. Unde: Amplius laua me ab iniquitate mea etc. , et solutus est a pena satisfactionis ad quam tenebatur nisi baptizaretur, sed fides augetur ei per baptismum.  Nam Fides in aquis nutritur, Item, iste adultus qui uult accedere ad baptismum, conteritur ex caritate; ergo remittitur omne mortale peccatum, et ita contritio delet originale peccatum. Non ergo solus baptismus. Ideo dicunt quod sicut per contritionem habitam de aliis peccatis deletur peccatum obliuioni traditum, non tamen solet dici quod contritione deleatur, ita et  originale per contritionem de aliis habitam peccatis deletur, non tamen datur simpliciter, Peccatum originale deletur per contritionem. Quod tamen admittere non mihi magnum uidetur inconueniens.

Item, ex Adam contraximus et saccum et mentem succi, id est culpam et penam; per donum Christi, id est per baptisma, non abluimur a pena in presenti. Ergo plus nocuit delictum Ade, quam prosit mors Christi: quod falsum est. Quia, cum liberemur hic a culpa, ad commodum nostrum est quod non liberamur a pena, ubi ita laborando in lucta consequamur coronam, unde dicit Augustinus: Propter  uitandum peccatum infirmitas reseruatur, ut per hanc penam quam sentit, magis timeat homo egrotus peccare. Sicut uides quod 311 medicus duorum uulnerum que iste habet, unum curat, alterum relinquens, ut per illud sanies emittatur; et ita fortior demum homo resurgat. Melius est ergo illud non curari modo quam curari. Nam post curabitur et ualidior efficietur. Item, Adam omnibus nobis peccando meruit mortem eternam, nemo per merita Christi consequitur uitam eternam sine propriis meritis, si est adultus. Ergo efficacior fuit Adam in merendo mortem, quam Christus in merendo uitam. Fallacia. Anguilla sine hominis consensu facit eum febricitare, medicina sine eius consensu non potest in eo sanitatem operari. Ergo efficacior  est anguilla in nocendo, quam in sanando medicina: non est uerum. Item, baptismus nil efficit nisi precedat, uel comitetur, uel sequatur contritio. Ergo contritio est effectiua uirtutis baptismi, sed hoc uerum est per conditionem, non per causam. Fallacia. Iste non potest esse episcopus nisi litteras nouerit. Ergo litterarum notitia est causa sui episcopatus.

Item, per baptismum, et quoad culpam, et quoad penam deletur peccatum; per contritionem uero tantum quoad culpam. Ergo melior est baptismus, quam contritio: quod quidem uerum est, quia in pluribus habet preeminentiam. Econtrario tamen sic: Per contritionem sine baptismo  possunt deleri peccata in adulto, sed non per baptismum, sine contritione. Ergo melior est contritio quam baptismus. Fallacia. Per medicinam potest iste sanari et sine medico, sed non per medicum sine medicina. Ergo melior est medicina quam medicus. Item, per contritionem pluries potest quis mundari a peccatis, per baptismum tantum semel. Ergo melior est contritio quam baptismus. Fallacia. Iste pluries dedit ei aliquid, ille tantum semel. Ergo iste plus dedit, quam ille. Item, sunt hic adultus et paruulus; unus reus originalis peccati, alter originalis et actualis. Iste adultus magis languet quam ille paruulus; uterque indiget remedio. Ergo adultus magis quam paruulus; uterque indiget baptizari. Ergo adultus magis quam paruulus.  Econtrario paruulus non potest mundari nisi per baptismum, adultus per contritionem et per baptismum. Igitur magis eget paruulus baptismo quam adultus. uerum est quod adultus magis eget remedio quam paruulus, sed paruulus magis eget remedio baptismi. Sicut uidere potes in duobus, quorum alter magis esurit altero, et qui minus esurit non potest satiari nisi uno cibo, magis esuriens pluribus: qui magis esurit, magis eget cibo, et tamen qui minus esurit magis eget cibo hoc. Ita etiam est in duobus egrotis, quorum unus magis egrotat alio, et qui magis egrotat pluribus potest curari  medicinis, et qui minus, una sola. Magis egrotus magis indiget remedio; sed qui minus egrotat magis indiget hoc remedio.

Dictum est quem effectum habeat baptismus in paruulis et in adultis contritis, amodo dicendum quem effectum habeat in adultis ficte accedentibus ad baptismum  . Quod autem baptismus in eis habeat efficaciam, multis modis probatur directe et indirecte. Directe sic: iste baptizatur baptismo Christi. Ergo baptismus habet in eo plenam efficaciam. Ergo confert ei plenam remissionem peccatorum. Item, baptizatur baptismo, et iste baptismus non efficit in eo remissionem peccatorum quam tamen figurat. Ergo non est sacramentum noui testamenti, aut incompetenter assignata est differentia  inter sacramenta ueteris testamenti et sacramenta noui testamenti. Item, ablutio illa non efficit illam interiorem ablutionem, nec efficiet, nec effecit, posito quod semper erit fictus. Ergo non est uerum sacramentum quod nichil efficit. Item, iste baptizatur auctoritate alicuius, aut Christi, aut sacerdotis. Si auctoritate sacerdotis et non baptismo Christi, ergo sacerdos remittit ei peccata. Si uero auctoritate Christi, ergo ei remittuntur peccata. Item, ille baptizat . . . . . . . . ablutio exterior ipsius. Illa est opus alicuius, aut baptizantis aut baptizati. 312 Si est opus baptizantis et est ex caritate, ergo baptismo illo meretur baptizans. Similiter meretur baptizatione, ut baptizatio dicitur actio illius qua baptizat, que est aliud opus quam baptismus,  quia est opus operans, sed baptismus est opus operatum, ut ita liceat loqui. Ergo duobus operibus meretur qui baptizat. Eadem ratione meretur iste eleemosyna quam dat, et domo quam edificat: quod falsum est. Nemo enim meretur nisi actione qua agit aliquid ex caritate, que est opus operans. Sic ergo iste non meretur baptismo illo, quia est proprietas abluti, id est passio. Si uero dicatur quod baptismus est opus baptizati, ergo est opus bonum illius, uel malum. Non est ei bonum, quia ei est ad mortem. Ergo est malum. Et ita baptismus est malum opus, et ita est malum.

Item, si baptismo illo baptizatus modo meretur mortem eternam, et postea eo merebitur uitam  eternam, quando fictio recedet, et incipiet baptismus habere plenam efficaciam. Ergo aliquod opus fit modo sine caritate, quod postea uiuificabitur ex caritate. Cur ergo eleemosyna quam dat aliquis in mortali peccato non uiuificatur cum incipit habere caritatem, sicut et baptismus. Estne ita de Eucaristia? Item, iste merebitur opere baptismi uitam eternam quando fictio recedet. Ergo tunc aget illud opus, quia nemo meretur illo opere, nisi eo quod tunc agit, quando eo meretur: Item, predicto quod iste fictus fuit baptizatus, et modo fictio recedit, iste tenetur penitere de omni mortali quod fecit. Ergo et de illo baptismo quem suscepit, cum fuerit peccatum mortale. Nam si est opus meritorium  in se cum fit bona intentione, cur non potest esse meritorium mortis eterne si fiat mala uoluntate? Ergo tenetur penitere quia est baptizatus. Sed scit baptismum illum sibi prodesse ad salutem et se meliorem esse per efficaciam illius baptismi, quam si nunquam baptizatus fuisset. Ergo non tenetur penitere de illo baptismo. Item, baptismus in isto incepit habere plenam efficaciam. Ergo ei remittuntur peccata quoad culpam et quoad penam. Ergo non debet ei iniungi satisfactio, nec pro his peccatis que gessit ante baptismum, nec pro eis que post gessit. Item, posito quod iste baptizetur uere, ille prius baptizatus ficte nec penitet de fictione: huic remittuntur peccata quoad culpam, et quoad penam, illi tantum quoad culpam. Ergo  maiorem habet baptismus effectum in isto quam in illo. Iste qui ficte baptizatus est in eadem uoluntate peccandi est cum illo qui nunquam baptizatur. uidetur ergo quod susceptio baptismi in isto aggrauaret peccatum. Ergo iste peior est illo, sicut qui parem habet uoluntatem peccandi cum alio peior est illo, si habeat maiorem scientiam. Ergo cum contritio cum caritate possit in isto delere peccatum quoad penam et culpam sine baptismo sequenti, et ille per tantam contritionem sine baptismo potest mundari quoad culpam et quoad penam. Item, baptismus in isto prius ficto qui penitet, nullam efficaciam haberet, nisi precessisset contritio. Ergo magis necessaria est contritio quam baptismus. Econtra baptismus hunc habet in eo effectum quod  pro peccatis ante baptismum non iniungitur ei pena, contritio non habet in eo tantam uim. Ergo plus prodest ei baptismus, quam contritio.

Antiqui dixerunt quod ei qui ficte ad baptismum accedit, remittuntur peccata dum est in aquis baptismi, sed quam cito surgit de aquis baptismi redeunt peccata. Aliter enim dicunt, transitus maris Rubri non plene typum eius obtineret; ibi enim submersi sunt Aegyptii et transierunt Isrelite. Nisi ergo semper in baptismo remittantur et deleantur peccata, merserunt Aegyptii cum Isrelitis. Moderni tamen dicunt quod nichil prodest baptismus ei qui baptizatur fictus, imo est ei occasio mortis eterne, et ei uertitur in malum bonum quo male  utitur; postea tamen cum penitet, et recedit fictio, hanc incipit habere uim baptismus quod non iniungitur ei satisfactio pro peccatis que ante baptismum 313 gessit, pro illis tamen que post baptismum gessit iniungenda est, et in eo augmentantur dona uirtutum, nec oportet iterum baptizari; tunc enim suscipit rem sacramenti. Sunt enim qui suscipiunt sacramentum et rem sacramenti, ut paruuli; alii qui sacramentum et non rem, ut ficti; alii rem et non sacramentum, ut qui morte sunt preuenti, et dum currunt ad baptismum ex caritate, decedunt ante intinctionem. Quod ergo dicitur incompetenter assignatam differentiam inter sacramenta ueteris et noui testamenti, quia in isto non efficit  quod figurat, non ualet; quia efficeret nisi eius enormitas impediret; et licet baptizetur auctoritate Christi, non tamen ei remittuntur peccata; sicut auctoritate sua dedit Christus eucaristiam Iude, non tamen ei remittuntur peccata.

 Post hoc queritur quem effectum habeat baptismus in aliis qui mundi baptizantur, ut in Ioanne et Christo. Cum enim Ioannes ab utero fuerit sanctificatus, et ab originali peccato mundatus, non uidetur aliquid contulisse. In contrarium tamen probatur in Euangelio Ioannis quod Ioannes dixit Domino: Ego debeo a te baptizari et tu uenis ad me? . Et Glossa super illum locum; ego quidem egeo baptizari a te; et tu non eges a me. Si igitur Ioannes egebat baptismo, habebat actuale uel originale peccatum. Dicimus quia non egebat  quantum ad remissionem peccatorum, quia omnino fuerant dimissa operatione Spiritus sancti antea, quia singulare priuilegium obtinuit Ioannes, et Ieremias propheta, et beata uirgo. Egebat tamen baptismo ad collationem maioris gratie ad debilitandum fomitem peccati, uel forte loquebatur in persona generis humani.



CAPUT uII. Que sit differentia baptismi Ioannis ad baptismum Christi.

 De cetero uidetur assignanda differentia inter baptismum Christi et baptismum Ioannis. Et manifestum est quod ex baptismo Ioannis non remittebantur peccata, sicut ex baptismo Christi.  Contra hoc multipliciter obiicitur: Ioannes dicit: Ego baptizo in aqua, medius autem uestrum stat quem nescitis ; ergo Deus qui medius erat remittebat peccata. Ergo baptismus ille erat in remissionem peccatorum. Ad quod dicendum quod sepe ex contritione quam cum caritate habebant qui accedebant ad baptismum Ioannis, remittebantur eis peccata a Deo, sed non ex ui baptismi Ioannis; imo ex ui contritionis habite cum caritate. Item, baptismus Ioannis erat penitentie. Ergo conferebat penitentiam. Item, baptismus Ioannis erat in remissionem peccatorum. Ad quod dicendum quod baptismus ille erat in remissionem, sed non in remissionem peccatorum, quia non in illo baptismo conferebatur remissio peccatorum, sed ad hoc ualebat  baptismus ut remitterentur peccata, quia assuefaciebat ad baptismum Christi in quo remittebantur peccata. Nec dicebatur baptismus penitentie eo quod penitentiam conferret, sed quia non baptizabat nisi penitentes, uel habentes signum penitentie. Fallacia primi argumenti. Opus factum ex naturali pietate in mortali peccato ualet ad uitam eternam, et aliquid confert, ergo uitam eternam. Item, Ioannes baptizabat in nomine uenturi. Ergo Christus tunc erat uenturus. Non ergo iam uenerat. Ideo intelligendum est Christum tunc et si uenisset in carnem, tamen uenturum in cognitionem  hominum, uenturum ad patiendum et moriendum.

Item, Christus nondum uim regeneratiuam contulerat aquis quando Ioannes baptizabat, quia nondum baptizatus fuerat. Ergo nondum baptismus Christi erat in remissionem peccatorum. Item, si Christus uim regeneratiuam contulerit aquis quando est baptizatus, ergo, quicunque post baptizabantur in nomine Trinitatis, recipiebant remissionem peccatorum, et ita cum post baptizabat Ioannes in nomine Trinitatis, remittebantur peccata in illo baptismo. Si 314 uero non contulerit tunc uim aquis, non est baptismus institutus ante passionem, et ita ante passionem non baptizabant discipuli Christi in remissionem peccatorum  . Ad hoc dicunt quidam quod baptismus Christi incepit habere  efficaciam uel statim quando baptizatus est, uel quando passus, uel quando dixit discipulis: Ite, docete omnes gentes , etc. Sed quocunque istorum modorum sit, non baptizabatur aliquis Christi baptismo antequam Christus esset baptizatus.

Item, baptismus Ioannis erat a Deo. Ergo et Dei, et ita in eo conferebatur remissio peccatorum. Potest dici quod a Deo erat, non tamen dicebatur baptismus Dei, quia hec appellatio appropriata erat baptismo Christi. Item, queritur cur baptismo Ioannis non conferebatur remissio peccatorum, sicut et baptismo discipulorum Christi, cum etiam maior gratia collata sit Ioanni quam alicui discipulorum, quia preceptum esset illi ut baptizaret, sicut et aliis discipulis, et baptismus ille a  Deo esset. Ad quod dicendum quod, licet Christus in propria persona neminem legatur baptizasse nisi per discipulos, tamen discipulis suis hoc concessit ut baptizarent in remissionem peccatorum, quia suo baptizabant baptismo, quod non concessit Ioanni: nam sepe rex concedit minori quod non concedit maiori.

Illud autem queritur, si quis currens ad baptismum preueniatur morte, an per contritionem quam habet ex caritate deleantur in eo peccata quoad culpam et penam simul? Quod uidetur. Nam quod efficeret in eo baptismus, in eodem efficit contritio, et ita non transit per purgatorium, et sic habetur quod contritio delet peccata, et quoad culpam et quoad penam. Licet tamen in illo alio  qui baptizatus est non sufficeret tanta contritio ad delendum tot peccata, quod quia incognitum nobis est, sub silentio ponimus. Quidam tamen uolunt nunquam alicui dimitti peccatum, nisi intingatur aquis baptismi: quod enim preuentus fuerit morte, dicunt contingere ex peccato hominis, et ita non decedere in caritate qui sic decedit. Sed istud antiquatum est.

Item, Christus baptizauit Ioannem baptismo qui fit in Spiritu; et Ioannes baptizauit Christum baptismo qui fit in aqua tantum; et multo dignior est baptismus qui fit in Spiritu baptismo qui fit in aqua. Ergo digniori baptismo est baptizatus Ioannes  quam Christus. uerum est, si referatur baptismus ad personam baptizantem, falsum, si ad personam baptizatam. Nunquam tamen legitur quod Christus Ioannem baptizauerit, licet ita sit in opinione laicorum.

Item, baptismus Ioannis erat sacramentum uel noui, uel ueteris testamenti. Si erat sacramentum noui testamenti : ergo efficiebat remissionem peccatorum: ergo erat in Spiritu. Ergo non tantum in aqua. uerum est quod sacramentum erat baptismus Ioannis, sicut sacramenta ueteris legis dicebantur sacramenta, non tamen efficiebant quod figurabant. Similiter uero nec baptismus Ioannis, potest etiam dici quod fuit sacramentum baptismi  Christi, nec aliud predicabat nisi quod homines ad baptismum Christi assuefaciebat. Unde dicebatur baptismus Ioannis, quia nil ibi faciebat nisi quod ab homine fieri posset: non enim remissionem peccatorum faciebat quam solus Deus facit.

 Si uero queratur, an oporteret eos baptizari baptismo Christi qui erant baptismo Ioannis baptizati. Patet quod oportebat, si non habuerant fidem Trinitatis. Si uero habuerant, non oportebat eos iterum baptizari, quia iam remissa erant peccata uirtute fidei, non baptismi Ioannis. Si tamen postea baptizabantur, non dicebatur iterari sacramentum.



315 CAPUT uIII. Quam uim habeat baptismus in his qui sunt baptizati de quibus bene scitur, et iterum baptizantur?


Queritur quoque quam uim habeat baptismus in illis qui iam baptizati sunt, qui tamen nesciuntur esse baptizati? Ad hoc dicendum quod uirtutes augmentantur, si sint boni. Si uero non erant boni, et ex corde baptizabantur, peccata remittebantur. Sed obiicitur: iste sacerdos scit alterum istorum paruulorum esse baptizatum, sed nescit utrum; utrumque istorum baptizat. Ergo alterum istorum bis baptizat. Quod quia dupliciter est intelligere, dupliciter exponi potest. Alterum scienter bis baptizat, id est scit se alterum baptizare qui baptizatus est; ut per compositionem intelligas, uerum est; si uero  determinate, ut sit sensus, Scit istum esse baptizatum quem baptizat, falsum. Nam sic innumera faceret sacramenta, si iteraret sacramentum. Qui enim bis baptizat putare uidetur quod unica mors Christi non sufficiat ad salutem hominum , quod falsum est, quia non oportet Christum mori amplius qui semel pro peccatis nostris mortuus est, nec oportet istum baptizari qui baptizatus est.

Et nota quod circa hunc articulum multe probabiles possunt fieri argumentationes, que omnes ad  dialecticam pertinent facultatem; et ita scrupulosam constituunt disputationem, et ideo preterimus.

 Item, Christus potestatem illam quam habet secundum quam remittit peccata, alicui posset conferre, sed hoc maius est quam creare celum et terram. Ergo potestatem creandi celum et terram posset alicui conferre; et ita posset creare creaturam aliquam omnipotentem. Item, potestas illa est Deus, alicui posset eam conferre; posset ergo alicui conferre quod esset Deus. Ad hoc dicendum quod triplex est potestas baptismi, scilicet potestas auctoritatis, et potestas excellentie et ministerii. Potestas auctoritatis est qua Deus peccata dimittit, que est Deus, quam nulli posset conferre ut auctoritate sua  peccata dimitteret. Nam ita derogaret maiestati sue.  Est etiam potestas excellentie quam Christus habet eo quod preeminentiam habet inter alios baptizandi, quam potuit dare sed noluit. Nam si quis eam haberet, non putaret aliquis se bene baptizatum nisi ab eo esset baptizatus. Unde et omnes pares sunt in baptismo. Unde nemo dicit, meus baptismus, cum dicatur, meum euangelium, eo quod unus excedit alium in predicando, sed nemo in baptizando.  Potuit tamen Deus alicui conferre potentiam creatam qua peccata dimitteret, sed non dimitteret auctoritate sua, sed potius Christi, potestatem ministerii dedit omnibus.

 Dubitari autem solet sub quo sensu dicat  patrinus pro puero, Credo, uel fidem peto. Non enim pro puero qui nondum credit, nec sacerdos fidem dare potest. Ideo intelligendum est de sacramento fidei fidem peto, id est fidei sacramentum. Cum uero determinatur Credis in Deum Patrem, etc., et respondet patrinus pro puerulo, Credo, de motu animi intelligere debes ad quem tenetur paruulus quam cito erit adultus, sicut et pompis diaboli abrenuntiare. Sed obiicitur, quando est adultus, uenialiter peccat et ueniale peccatum est opus diaboli; ergo non abrenuntiat operibus diaboli. Ergo est transgressor illius sponsionis quam fecit. Ad quod dicunt quod potest simul uenialia peccata facere, et eis abrenuntiare quia amorem eorum postponit amori Dei, sicut aliquis possidet diuitias simul et eis  abrenuntiat, quia amorem earum amori Dei postponit.

 Ultimo queritur a quibus possit dari baptismus? A solis certe sacerdotibus , tam bonis, quam malis. Sed seruanda est intentio sicut forma; aliter enim non esset baptismus. Unde ille 316 qui ridiculose alterum immergit proferendo hec uerba que solent proferre baptizantes, non baptizat. Legitur tamen de Athanasio episcopo, qui pueros Iudeorum uiderat se immergentes, et hec uerba ridiculose proferentes  quod quando adulti ad baptismum accesserant, eos noluit baptizare, ne in eis uideretur iterari baptismus, estimans primum baptismum, qui, quasi ridiculose factus fuerat, tunc habere efficaciam.

Notandum quod baptismum precedit catechismus  et exorcismus , que potius sacramentalia sunt quam sacramenta, quia nil officiunt, nisi quod potestatem diaboli in nobis imminuunt, et ita peccata nostra que sunt causa amplioris potestatis in diabolo, et sunt quasi preparatoria ad baptismum, sicut parua medicina que precedit ad susceptionem maioioris.



CAPUT IX. De confirmatione.


 De confirmatione nil aliud inuenio dubitabile, nisi quod queritur an sacramentum hoc dignius sit quam baptismus? Quod enim dignius sit ostenditur ita: In meliore loco datur, quia in fronte; et meliori tempore, quia iam mundato; et a maioribus personis, quia ab episcopo, et tempore apostolorum a solis apostolis; et ad maius, quia ad robur. Ergo maius est sacramentum confirmationis sacramento baptismi. Item, in confirmatione datur Spiritus sanctus ad robur, et datur paruulis. Ergo tunc suscipiunt augmentum uirtutum. Ad hoc dicendum quod melior est baptismus, id est utilior quam confirmatio. Sed confirmatio est melior, et dignior, et pretiosior. Sicut aqua utilior uino, sed uinum  dignius et excellentius est.



CAPUT X. Quid sit sacramentum eucaristie, et quid res sacramenti?

 Post predicta duo sacramenta, eucaristie de sacramento est agendum; et hic modeste, cum timore et reuerentia, quia potius hic operatur fides quam ratio humana, unde ultra scientiam, auctoritates et testimonia, aliquid de his aut legere, aut scribere nemini est presumendum. Hec sunt inquirenda. Quid sit sacramentum hoc, et quid res huius sacramenti; que forma, et quis modus conuersionis, et alia que ad hoc ultimum pertinent capitulum.  Sacramentum hoc dicitur inuisibilis gratie uisibilis forma, scilicet species panis et uini. Sunt enim hec tria, sacramentum et non res, res et sacramentum, res et non sacramentum. Species panis et uini que remanent mutato pane in corpus et uino in sanguinem, sunt sacramentum ipsius Dominici corporis et Dominici cruoris; quia, sicut inter corporales cibos nullus magis confirmat cor hominis quam panis, nec aliquid magis letificat quam uinum; ita nichil quod ita reficiat et satiet ut corpus et sanguis Christi, Eedem etiam species sunt sacramentum ecclesiastice unitatis; quia, sicut ille panis ex pluribus granis, et uinum illud ex pluribus  acinis profluit, ita ecclesiastica unitas ex pluribus est fidelium personis. Caro etiam, quam contraxit de uirgine, est illarum specierum signata non effecta, et sacramentum ecclesiastice unitatis; quia, sicut corpus Christi ex pluribus membris et immaculatis constat, ita ecclesiastica unitas ex pluribus fidelium personis. Ipsa ecclesiastica unitas, res est et non sacramentum signatum et non significans. Ecce habemus quid sit hoc sacramentum, et quid res sacramenti.

Sed cum species illa panis sacramentum sit Dominici corporis, et sit sacramentum noui testamenti; 317 ergo efficit quod figurat corpus Christi. Ergo ipsum efficit. Nam hec est differentia inter sacramenta noui et ueteris testamenti. Ad hoc dicendum  quod illa species proprie dicitur sacramentum. Nec est dicendum quod sit sacramentum noui testamenti. Nam hic esset quod figuraret, id quod efficeret. Hic non fit nisi per aliquod illorum septem que principalia sunt. Sed dicitur sacramentum in ea significatione in qua ueteris testamenti dicebantur sacramenta ut significantia non efficientia.

Item, cum species illa panis sit sacramentum carnis, et species uini sit sacramentum sanguinis, et alia sit hec species quam illa, ergo sunt duo sacramenta. Fallacia. Alia est prima mersio quam secunda, utraque est baptismus. Ergo duo sunt baptismi, quod falsum est, imo unus. Ita et due species sunt unum sacramentum corporis et sanguinis  Christi. Sed tunc ille due species sunt unum sacramentum alicuius corporis, uel sanguinis, uel utriusque. Si sunt unum sacramentum corporis, ergo species uini est sacramentum corporis; si sanguinis, ergo species panis est sacramentum sanguinis. Item [f. ideo.] dicendum quod illa duo sunt unum sacramentum illorum duorum, ita quod neutrum; et species panis est sacramentum corporis non sanguinis; similiter species uini est sacramentum sanguinis non corporis. Hec duo illorum duorum, ita quod neutrum illorum.

Item, ille species sunt unum sacramentum, sed illud sacramentum iam est ibi, prolatis his uerbis, Hoc est corpus, et post, illud idem sacramentum  celebratur quando hec uerba proferuntur, Hic est sanguis meus, etc. Ergo bis celebratur. Ergo iteratur: quod non ualet, quia non repetitur benedictio super eamdem hostiam, sed una super unam hostiam panis, et altera super aliam hostiam uini. Item, corpus Christi est sacramentum unitatis. Ergo est uisibilis forma inuisibilis gratie; at corpus Christi latet sub specie panis et non uidetur; ergo non est forma uisibilis. Ad hoc dicendum quod corpus non est uisibilis forma, quia non est generalis illa diffinitio. Non uidetur corpus Christi sicut nec manus sub cappa.



CAPUT XI. Que sit forma huius sacramenti?


 Post predicta considerandum est que sit forma huius sacramenti. Hec attenditur in rebus et uerbis: in rebus quidem pane et uino que transsubstantiantur in carnem et sanguinem Domini. Oportet autem panem illum esse triticeum et non hordeaceum; quia hordeum cibus est iumentorum et irrationabilium, qui in honore non sunt et non intelligunt. Unde Propheta: Homo cum in honore esset, non intellexit; comparatus est iumentis insipientibus , etc., et Dominus se grano frumenti comparat, dicens: Nisi granum frumenti cadens in terram mortuum fuerit, ipsum solum manet . uinum quoque et non alius liquor huic  sacramento adhibetur; quia, sicut uinum letificat cor hominis, ita sanguis Domini animam reficit et saginat, secundum id quod scriptum est: Et calix meus inebrians quam preclarus est .  uerba autem ad quorum prolationem transsubstantiatur panis in carnem, hec sunt: Hoc est corpus meum, etc. Ea uero ad quorum prolationem transsubstantiatur uinum in sanguinem, hec sunt, Hic est sanguis meus, etc. Per reliqua omnia que dicuntur laus Deo profertur et oratio premittitur pro populo, pro regibus, sicut docet Apostolus : hec igitur sunt de substantia sacramenti scilicet forma uerborum, panis et uinum: nam sine his non est sacramentum.

Utrum autem hec sufficiant, non immerito queritur.  Si enim dicatur quod non hec sufficiant non premissis aliis, obiicitur sic: Hec uerba, Hoc est corpus meum, etc., nullam habent efficaciam nisi precedat inuocatio Trinitatis; ergo hec uerba inuocationis conferunt eis uim. Ergo maiorem habent uim quam ista. Ad hoc dicendum quod duplex est inuocatio, 318 exterior et interior. Interior est fides sancte Trinitatis et intentio sine qua non fit illa transsubstantiatio. Exterior est orationes premisse et Introitus misse cum lectione Epistole et Graduale, que omnia dant efficaciam illis uerbis per occasionem, non per causam, quia sunt causa, sine qua; non causa efficiens; nec sine his celebratur missa, et tamen celebrata fuit antequam hec  essent inuenta, que causa solemnitatis reperta sunt. Hanc autem efficaciam dedit his uerbis Spiritus sanctus, qui hoc reuelauit Ecclesie, ut indutus talibus uestibus ea proferendo celebraret sacerdos diuina. Non enim ex ui uestium est quod illa celebratio uim habet, sed potius ex Spiritu sancto qui sic instituit. Si queratur an forma panis, que ibi est ante transsubstantiationem, sit sacramentum corporis, dicunt quidam quod tam cito est sacramentum  quam cito ponitur super altare ut inde conficiatur corpus Christi et nonnullorum uerborum prolatione incipit esse sacramentum.

 Item, pronomen hoc, demonstratiue ponitur in ordine istorum uerborum: Hoc est corpus meum, etc. Ergo ibi aliquid demonstratur, aut panis, aut corpus. Si panis demonstratur, et de eo sit sermo, et dicitur uere quod sit corpus Christi. ; ergo panis ille est corpus Christi, quod nemo dicit. Si uero per pronomen demonstretur corpus Christi; ergo iam est ibi corpus Christi antequam uerba omnia sint prolata. Ergo non per uerborum illorum prolationem fit transsubstantiatio, aut sine uerbis fieri potest antequam proferatur hoc uerbum est prolato hoc pronomine hoc: nam per ipsum potest demonstrari corpus Christi.

Quod notandum est ibi donec omnia prolata sint  uerba que sunt de sacramenti forma. Ideo facile erit hoc soluere dicendo quod sacerdos non profert hoc ad significandum. Unde nichil eo pronomine demonstratur, sed ad recitandum uerba Christi habita ad discipulos in Cena pridie quam pateretur. Sicut cum sacerdos dicit: Dixit iehsu discipulis suis: Ego sum lux mundi , nil demonstrat hoc pronomine ego: non enim profert uerba illa ad significandum. Sed hoc dicto, quod uerum est, non minus restat obiectio de Christo, quia uerba illa protulit ad significandum in Cena. Ideo dicendum quod hoc pronomine hoc nichil est demonstratum donec completa sit uerborum prolatio, que sit de forma sacramenti, quod uerissimum uidetur secundum grammaticorum uel dialecticorum facultates,  quibus aliter multas questiones que uidentur cadere in fallaciam secundum quid et simpliciter non facile est soluere. Ut omnis homo de quo loquitur hic Socrates est homo; ergo Socrates de quo nemo loquitur est hic. Alii dicunt, Hoc est corpus meum, id est hoc, scilicet panis iste, iam fiet corpus meum, id est hoc significat corpus meum; et demonstratur forma panis. Alii dicunt fieri demonstrationem intellectualem ad corpus Christi, quod iam erit ex conuersione panis, qui tenetur, in corpus. Prima tamen solutio magis approprianda est.

Sed et iterum uidetur quod ad prolationem istorum uerborum non mutetur panis in corpus, imo ad probationem aliorum. Legitur enim in Euangelio  hic ordo uerborum: Accepit iehsu panem et benedicens fregit et dedit illis, et ait sumite: Hoc est corpus meum . Secundum hunc ordinem uerborum prius uidetur accepisse panem, postea benedixisse et dedisse illis, demum dixisse: Hoc est corpus meum, etc. Sed istud ulterius dixit quod uidetur ex serie uerborum Euangelii, et antequam hoc diceret, facta erat transsubstantiatio, in benedictione scilicet que iam erat premissa. Ergo non ad prolationem istorum uerborum facta est transsubstantiatio ne sit bis facta; uel si prius in illa benedictione protulit illa uerba antequam frangeret uel daret, et  post iterum eadem protulit, et ita bis protulit. Non enim alia uerba legitur protulisse ad benedicendum. Ergo bis facta est transsubstantiatio. uel in una illorum prolatione nichil transsubstantiatum est, et ita uidetur 319 superflua, uel si bis prolata est forma uerborum super eamdem hostiam; uidetur iniuria illata fuisse sacramento, quia iteratum est. Ad hoc dicendum quod bis protulit Christus illa uerba. Cum enim benedixit, ea protulit; et ita ad eorum prolationem facta est transsubstantiatio; postea fregit et dedit illis, et iterum ait: Hoc est corpus meum, etc. Sed tunc non protulit causa benedicendi, et ideo non fuit iteratum sacramentum. Dicunt tamen quidam quod in consecratione alia uerba protulit que nescimus, ad quorum prolationem facta est transsubstantiatio,  et ita alia uerba protulit in benedictione, et alia proferunt modo sacerdotes.

Solet queri quiddam simile ei quod quesitum est supra, cum de baptismo ageretur, utrum prolata medietate uerborum, quorum ui sit transsubstantiatio, ratum esset sacramentum si forte necessitate ibi sisteret sacerdos, uel obmutesceret, uel morte preuentus, et utrum oporteret super hostiam illam totam benedictionem repetere ab alio proferendam sacerdote, an esset ibi incipiendum ubi terminauit. Sed credimus homini non esse reuelatum; et ideo non diu hic immorandum, sed nunquid si prolatis his uerbis: Hoc est corpus meum, etc. integre, quiesceret sacerdos, nil aliud  perfecturus  completum esset sacramentum? uidetur quia ibi est caro et sanguis, et anima, et Deitas. Quod si dicatur nil obest. Dicunt tamen quidam quod non est completum sacramentum, donec omnino prolata sint utraque uerba, nec facta est transsubstantiatio panis in corpus donec prolata sint hec uerba, Hic est sanguis, etc.

Item, corpus Christi nunquam est sine sanguine, nec sanguis sine corpore, ad prolationem istorum uerborum completam, Hoc est corpus meum, etc. Facta est transsubstantiatio panis in corpus antequam proferantur hec uerba, Hic est sanguis, etc. Tunc est corpus cum sanguine in altari; ergo  tunc est ibi sanguis. Ergo est ibi conuersio uini in sanguinem, uel non. Si conuersio uini in sanguinem, sicut corpus in conuersione panis in carnem; ergo ex ui illorum uerborum et panis in corpus, et uinum in sanguinem est conuersum. Ita ergo ad prolationem eorum que sequuntur, istorum scilicet Hic est sanguis, etc. Non fit panis uel uini conuersio in corpus uel sanguinem; ergo superflue proferuntur illa uerba: uel si ad utramque prolationem utraque fit conuersio; ergo prorsus eamdem uim uidentur habere, et ita iteratur sacramentum quemadmodum si repeterentur illa uerba semel  prolata. Imo potest queri quis panis, uel quod uinum conuertitur cum dicitur forma, Hic est sanguis, etc. Non enim relinquitur panis et uinum super altare cum prolatio istorum uerborum est completa, Hoc est corpus meum, etc., quia iam facta est transsubstantiatio utriusque in utrumque. Ad hoc dicendum quod ex prolatione istorum uerborum, Hoc est corpus meum, etc., non conuertitur uinum in sanguinem, sed panis in carnem; non est tamen caro sine sanguine. Est enim ibi sanguis, sed non per conuersionem, id est non est aliquid ibi conuersum in sanguinem donec proferantur hec uerba, Hic est sanguis, etc. Ex quibus fit transsubstantiatio uini in sanguinem quod est positum, quod non est transsubstantiatum donec hec uerba  proferantur: Hic est sanguis, etc. Sicut et anima est in corpore illo, non tamen per anime conuersionem.

Sed ad hoc obiicitur, panis mutatur in corpus Christi prolatione illorum uerborum; ergo in corpus cum sanguine, uel in corpus sine sanguine. Si in corpus cum sanguine; ergo in sanguinem conuersus est panis. Si uero in corpus sine sanguine, ergo corpus est sine sanguine. Sed patet esse dandum quod panis conuertatur in corpus, non tamen cum sanguine, uel sine sanguine, sicut Christus uoluit pati non tamen cum peccato Iudeorum, uel sine peccato eorum.



320 CAPUT XII. Quis modus conuersionis  , quantum ualet explicari?


Dicto quid sit sacramentum, quid res sacramenti et que forma, dicendum est de modo conuersionis. Sunt autem tria genera conuersionis. Est unum genus conuersionis, quando aliqua substantia transit in aliam ut sit eius materia facta uarietate proprietatum circa materiam et materiatum. Unde dicitur ouum esse animal potestate, quia inde fit operatio nature, uel filix unitur quia fit operante artifice. Secundum est, quando fit mutatio proprietatum, ut manente eadem substantia fiat proprietatum circa eamdem rem uariatio. Ut quando ista deposita mollitie et assumpta duritia per decretionem fit panis, et ita fuit corpus uxoris Loth mutatum  in lapidem. Est tertium genus mutationis quod hic tantum inuenitur, quando scilicet substantia panis in substantiam corporis Christi transit, manentibus tamen omnibus proprietatibus que erant in pane. Nam post conuersionem illam apparet albedo in hostia et rotunditas, et characteres; substantia tamen panis mutata est in substantiam Dominici corporis.

 Ad hoc obiicitur, aliquid quotidie transit in corpus Christi, ergo quotidie augetur corpus Christi; non enim mirum tot substantias in corpus Christi transisse absque augmentatione. Ad hoc  dicendum quod ideo angetur corpus Christi, quia substantia panis transit in illud idem corpus quod de uirgine traxit, quia inuariabile est, quotquot in ipsum transeant, nec augetur, nec minuitur, eo quod res que transeunt per conuersionem non manent in rerum generibus. Sicut si fieri posset quod aliquod lignum inciperet fieri manus mea, non ideo augeretur, quia non maneret res illa in rerum numero.

Item, panis iste uertetur in corpus Christi; ergo uersione illa erit corpus Christi; ergo iste panis erit corpus Christi, et ita aliquid erit corpus Christi quod modo non est corpus Christi; et ita quod non est natum de uirgine erit corpus Christi. Ergo non unum solum est corpus Christi. Item, corpus  Christi fuit panis iste qui a sacerdote positus est in altari, et fuit ille panis qui ab illo est oblatus. Ergo fuit et unus et alius panis, et ita fuit unum et aliud, et ipsum modo non est, et aliquid quod non est sumptum de uirgine, propter hoc dicendum quod uere dicitur: Iste panis uertetur in corpus Christi, transibit: et quoties sumuntur ibi uerba ad mutationem pertinentia concedi potest, precipue tamen cum dicitur: Panis iste transsubstantiatur in corpus Christi, quia nullum uerbum adeo proprie hic ponitur sicut transsubstantiari, quia substantia in substantiam transit, manentibus eisdem proprietatibus. Cum uero dicitur panis transformabitur in corpus Christi, non est satis expressum, quia non transit forma in formam. Quidquid autem sit  de his nequaquam est dandum, panis iste est corpus Christi. uidetur enim quod, facta proprietatum uariatione, maneret identitas substantie secundum naturam uerbi substantiui, potest tamen dari, panis transsubstantiatione erit corpus Christi.

De aqua illa que admiscetur uino, queritur an transeat in sanguinem, uel in aquam que fluxit de latere Christi, an maneat non conuersa, et si conuertatur, ad quorum uerborum prolationem, an ex ui istorum, Hic est sanguis, etc. An aliorum, quia non legimus alia quorum prolatione fiat transsubstantiatio. uolunt quidam eius transsubstantiationem fieri, quia si non conuertitur, eius signatum, id est Christianus populus, non conuertitur  in corpus Christi quod est Ecclesia. Nam aque multe, populi multi . Item, si aqua non mutatur, ergo manet pura aqua. Ergo post celebrationem non est sacerdos ieiunus. Item, Hieronymus ait super Marcum: Christus formans sanguinem suum in calicem uino et aqua mistum, 321 ut alio purgemur a culpis, alio redimamur a penis, super hoc quia nil certum ab alio didicimus, nec nos aliquid diffinire audemus.  Utrum irritum sit sacramentum nisi aqua apponatur solet queri.  Et dicitur quia non est ideo irritum.  Quod si forte ex obliuione uel negligentia pretermittitur, ualde corripiendus est qui non apponit. Et significat aqua illa populum Dei qui corpori Domini unitur, id est Ecclesie per caritatem, sicut aqua inseparabiliter uino admiscetur. Significat etiam fidem, sicut uinum spem, et panis caritatem, ut alibi determinatur.

 Item, accidentia illa que remanent mutata substantia panis, sunt in aliquo subiecto aut in pane, aut in corpore Christi, quia non est aliud inuenire. In corpore Christi non sunt, quia illud non habet rotundam formam, imo humanam. In pane non sunt, quia facta transsubstantiatione panis in corpus, non remanet ibi panis. In quo igitur subiecto sunt? Item, panis quando conuertitur in corpus, aut desinit esse  aut non; si non desinit esse, ergo erit et non erit aliquid nisi corpus Christi. Ergo iste panis erit corpus Christi. Non enim erit panis cum conuertatur nunc in corpus Christi. Si uero desinit esse nunc, aliqua est causa peremptoria que facit ipsum desinire esse, sicut uetustas facit rem in se deficere, et ignis eam consumit, et dissolutio partium ea que composita sunt facit desinere esse. Ita desinit esse hoc scamnum, quando in partes dissoluitur. Sed nil istorum potest hic assignari  . Ideo dicunt quidam hac ratione  panem conuerti in corpus, quia ubi est panis ibi incipit esse corpus, ut simul fit hoc cum illo, et in pane illo sunt accidentia illa. Alii dicunt ideo panem uerti in corpus, quia ubi erat prius panis, modo est corpus, et desinit ibi esse  panis quod redigitur in primordialem materiam, uel in se consumitur. Alii uerius dicunt quod panis essentialiter ex ui uerborum fit corpus Christi, nunquam tamen panis ille erit corpus Christi, et sunt illa accidentia sine subiecto  . Quomodo sit, penes illum est qui hoc potest. Non enim sunt in corpore Christi, quod non habet talem formam, imo potius humanam, que non uidetur ibi, licet in ea forma sit ibi.

Item, corpus Christi fit ex pane, non ergo tantum de purissimis sanguinibus beate uirginis. Fallacia. Statua tantum ex ere constat. Ergo non ex materia et forma. Ingerit enim se phantasia equiuocationis, cum hec prepositio, ex, notet conuersionem in priori  pronomine; postea materiam, scilicet in conclusione. Sicut apparet in instantia ubi hec propositio, ex, posita in priori pronomine significat materiam, in conclusione exigentiam. Ad hoc enim ut aliquid sit statua, exigitur es et forma, licet neutrum sit eius pars, nec utrumque a natura [materia].

Solet etiam queri, si sanguis Domini admisceatur liquori, utrum liquor ille uertatur in sanguinem. Nec enim possunt inueniri uerba ad quorum prolationem fuit talis transsubstantiatio. Ideo dicunt talem transsubstantiationem nequaquam fieri postquam consecratus  est sanguis. Unde cum sacerdos bis celebraturus sit missam, non debet in prima celebratione sumere uinum sanguine mistum quia non esset ieiunus in secunda celebratione. Si eis obiiciatur de aqua que admista aque benedicte fit etiam benedicta, respondetur hoc non esse authenticum, nec unquam in auctoritate reperitur aliquid ita contactu alicuius rei sanctificari, nisi quod in ueteri Testamento legitur carnibus oblatis a principe pro peccato omnia sanctificari que eis tangebantur in genere suo, ut carne carnem, simila similam .

Item, Christus pridie quam pateretur formam uerborum determinauerat ad quorum uim transsubstantiandus erat panis in uerum corpus Christi, et ministerium  huius officii apostolis concesserat, cum dixit: Hoc facietis quotiescunque sumetis in meam commemorationem. Ergo secunda die post illam iussionem ad prolationem istorum uerborum de pane poterat confici corpus Christi. Sed corpus Christi tunc separatum erat ab anima per ueram mortem ipsius, 322 Ergo si hoc fieret, esset tunc corpus inanimatum, et si quis tunc sumeret corpus Christi sumeret inanimatum. Ad hoc dicunt quod ea die non poterat consecrari panis in corpus, nec istud potuit fieri ab apostolis nisi post resurrectionem. Unde etiam Ecclesia instituit ea die missam non celebrari, tribus se ingerentibus causis, uel quia in ueritate immolatur, cuius hec ceteris diebus mystica sunt sacramenta, uel quia ipse pontifex Christus ea die  per semetipsum ad inferos descendit; uel quia, templo soluto et altari depulso, non est in quo corporis et sanguinis Christi offeratur hostia. Inde etiam est quod beatus Ambrosius instituit ne unquam sexta feria missa celebraretur Mediolani.

Item, corpus Christi tenetur manibus sacerdotis, manducatur, atteritur dentibus, frangitur in tres partes; iste partes sunt aliqua, nulla illarum est reliqua, quelibet illarum est corpus Christi. Ita quot sunt partes corporis Christi tot sunt corpora Christi, imo habetur  quod pars corporis Christi est corpus Christi cuius est pars; quod uidetur impossibile. Quod autem corpus Christi frangatur, non tantum ex predictis, sed ex aliis patet. Ubi est fractio,  aliquid ibi frangitur; non panis, quia non est ibi, et ita corpus Christi frangitur. Quid tamen Dominus iehsu discipulis abeuntibus propter sermonem qui eis uidebatur durus respondit? Quod carnaliter intelligebant, quod spiritualiter intelligendum erat. Putabant enim carnem Christi quem uidebant in ea forma quam cernebant morsibus lacerandam et comedendam, dentibus atterendam. Quem carnalem sensum Dominus in eis condemnabat. Ad hoc dicendum est quod corpus Christi ideo dicitur uideri, quia forma illa panis sub qua uelatur uidetur. Cum  ergo aliquod uerbum uel ad sensum hominis pertinens, uel corruptionem aliquam innuens de Christi corpore dicitur, non ad ipsum essentialiter, sed ad formam est referendum, de quo dicitur quod uideatur, tangatur, gustetur, frangatur; ipsum uero corpus non essentialiter uidetur, nisi in sacramento, id est in forma illa panis extrinseca, que uisui se offert uelans mysterium, nec ipsum essentialiter frangitur cum maneat incorruptibile et integrum, nec in partes diuiditur. Dicunt tamen quidam quod non est ibi fractio cum tamen esse uideatur: quibus obloquitur Ambrosius  : ait enim: Nil falsi putandum est in sacrificio ueritatis, uelut in magorum prestigiis, ubi delusione quadam falluntur oculi, ut uideant esse quod non est  . Alii dicunt ibi esse fractionem,  nichil tamen frangi; est enim sine subiecto, quod quidem miraculose fit. Confessio tamen Berengarii fuit, et plerique hoc sentiunt, quod ipsum corpus Christi essentialiter frangatur, dentibus atteratur, et tamen integrum maneat et incorruptibile.

Item, dicit Augustinus  : Caro carnis et sanguis sacramentum est sanguinis. Carne et sanguine utrobique inuisibili, spirituali, intelligibili significatur corpus Christi uisibile, palpabile, plenum gratia et diuina maiestate. Et hic uidetur dicere aperte quod caro Christi sit aliquid quod uidetur; et sanguis similiter  . Sed utitur hic quodam tropo loquendi, quod res significans nomine rei significate uocatur. Unde cum species panis significet carnem, nomine carnis hic appellatur, et species uini nomine  sanguinis. Utrumque ergo dicitur inuisibile, et spirituale et intelligibile, scilicet species panis et species uini, quia Christi caro secundum illam formam non uidetur caro; nec sanguis secundum illam formam uidetur sanguis. Utroque ergo significatur, corpus Christi uisibile in altari, non hominibus, sed angelis qui assistunt, ubi in propria forma eis apparet, sicut in celo empyreo, ubi in ipsum sancti angeli desiderant prospicere , ibi etiam est palpabile.

Item, corpus Christi est locale; aut ita est in loco quod facit distantiam localem, sicut omne corpus; aut diffinitione loci est in loco, quia ita est in uno loco quod non in alio, licet in eo non faciat localem distantiam, sicut sunt angeli et anime. At neutro  323 istorum modorum dicitur corpus Christi locale. Non enim implet locum faciendo distantiam localem; nam sic uno et eodem tempore infinita loca impleret; quod est impossibile. Non est uerum quod sit in loco diffinitione loci, scilicet quod ita sit in uno quod non sit in alio, cum sit similiter in pluribus locis. Ideo dicendum quod ita est in loco quod loci diffinitione continetur, quia ita est in uno loco quod non in quolibet, licet in pluribus similiter. Item anima Christi simul est in empyreo celo, et in altari ubi corpus Christi. Non ergo uidetur esse  in loco diffinitione loci, quia ita est in uno loco quod in alio, et ita uidetur aliarum animarum naturam excedere. Nullus enim Spiritus simul in pluribus locis est, non nisi anima Christi. Quod non est mirum, nam sicut habuit singularem statum beatitudinis, ita etiam singularem modum localitatis.

Item, anima Christi est in celo, et ipsa est alibi: ubicunque est corpus Christi ibi est anima Christi, et econtrario. Ergo anima Christi est in celo, et corpus est alibi. Ergo separata sunt anima et corpus a se inuicem. Ad hoc dicendum quod si subintelligatur exclusio facta per hanc dictionem quam, eum dicitur anima Christi est in celo, et corpus Christi est alibi, ut intelligatur, quam in celo, falsum est; quia generalis est exclusio, et esset sensus  quod non esset corpus Christi in celo. Sicut nemo recipit, iste est doctior quam aliquis homo, cum unum superet in doctrina. Si uero intelligatur exclusio per ablatiuum facta, ut sit sensus, anima Christi est in celo; et corpus Christi est alibi, id est in alio loco a celo, uerum est: Non enim tunc excludetur quin sit in celo, sicut uides quod iste est sapientior aliquo homine. Item, cum corpus Christi in os suscipiatur, utrum os dilatetur quod possit corpus Christi in os suscipi, siue quantitas corporis ut in os concludi possit contrahitur. Ad quod dicendum, quod ea uirtute qua potuit super mare ambulare, corpore non nisi alleuiato et mari non solidato, et qua corpus suum uirginitate seruata  de materno utero siue de sepulcro clauso produxit, siue qua potentia discipulos suos de ergastulo nichilominus tamen clauso exire fecit, eadem quoque uirtute corpus suum non breuiatum, non diminutum in oris angustias recipere facit.

Item, in canone misse habetur post consecrationem: Iube, Domine, istud deferri in sublime altare tuum sociandum corpori tuo. Nam duo uidetur petere sacerdos, et quod deferatur in altare sublime, que petitio est otiosa, quia est ibi corpus Domini, et ut societur ibi corpori Christi, quod inutile est; nam ipsum corpus quod super altare est, est illud idem quod est in celo. Non ergo ei sociatur. Nam ita idem sibi sociaretur. Non est autem societas nisi diuersarum rerum. Nec de pane  puro hoc intelligi potest, tum quia post consecrationem, quando hec uerba proferuntur non est ibi panis; tum quia etiamsi adesset non deferretur in celos. Ideo ita intelligendum est quod ibi dicitur. Nam ideo dicitur deferri quia orat sacerdos quod sicut corpus Christi in celos est delatum, ubi pro nobis Christus interpellat apud Patrem, ita per consecrationem et sumptionem illam efficiatur ut pro nobis apud Patrem interpellat. Nam illa consociatio nil aliud est nisi continua interpellatio pro nobis. uel ita, Iube, Domine, corpus tuum deferri  in sublime altare tuum associandum corpori Christi, id est  ut unitas Ecclesie que signatur et efficitur corpore Christi quod est hic, associetur corpori Christi, id est Ecclesia militans Ecclesie triumphanti: et est quedam figura per quam quod est figurati attribuitur figuranti. uel ita: Quedam dissociatio uidetur quod corpus Christi hic uidetur sub forma panis et non in propria forma. Petitur ergo ut desinat hic uideri sub forma panis, et ut a nobis uideatur in celo empyreo, ubi ab angelis uidetur in propria forma. uel ideo dicitur deferri in sublime, quia post susceptionem non est corpus Christi in altari. Super hoc tamen dubitatur quemadmodum sit 324 corpus Christi in altari, uel in eo qui sumit; et dicunt quandiu seruatur sapor  qui remanet facta transsubstantiatione, tandiu est ibi corpus Christi. Cum uero nec sentitur sapor, nec apparet species panis, non est ibi corpus Christi, quia non est ibi sacramentum sub quo uelabatur.

Item, corpus Christi aut est animatum aut inanimatum: inaminatum non est; est ergo animatum, et panis uertitur in corpus Christi. Ergo panis uertitur in corpus animatum; ergo in animam: quod falsum. Ideo dicunt qui multa legerunt se non inuenisse in auctoritate hec uerba, et ideo nouitates uerborum in his non admittunt. Mihi uidetur ueritatem uerius non posse exprimi quam si dicatur corpus Christi esse animatum, id est anima uiuificatum;  nunquam enim fuit inanimatum nisi in triduo mortis. Item, corpus Christi aut est simplex aut compositum: non est simplex, cum fuerit compositum dum fuit mortale. Ergo est quodam compositum. Ergo habet partes. Ergo in eas diuidi potest, et ita corruptibile est. Nec obest si dicatur quod sit compositum, et quod partes habeat; non tamen diuidi potest, quia glorificatum est et incorruptibile factum. Sicut corpora sanctorum post diem iudicii immortalia erunt et incorruptibilia, et tamen non ideo minus corpora.



CAPUT XIII. Quis modus sumptionis.

 Ultimo restat dicere de sumptione Dominici corporis. Modus sumendi duplex est, sacramentalis  et spiritualis: Sacramentaliter sumunt boni et mali; nam sacramentaliter sumere est ipsam carnem ueram Christi sumere, siue inde percipiatur fructus, id est ecclesiastica pax, siue non. Spiritualiter sumunt soli boni; spiritualiter sumere est fructum prouenientem ex carne Domini sumere; id est esse de unitate Ecclesie, siue sumatur corpus Christi siue non. De qua sumptione dicit Augustinus  . Ut quid paras dentem et uentrem? crede et manducasti. Nam credere est manducare. Et nota quod ecclesiastica unitas dicitur caro Christi  spiritualis. Unde: Nisi manducaueritis carnem meam et biberitis meum sanguinem, etc. .

Sed obiicitur: Iste reprobus qui caritatem habet ad presens, sumit corpus Domini; in eo efficit quod figurat, cum sit uerum sacramentum noui testamenti. Ergo ipse est electus: dicit enim auctoritas  . Sacramenta in solis electis efficiunt quod figurant. Item, iste sumit Christum qui sumit corpus Domini, quo nil est melius. Ergo sumit id quo nil est melius; falsum ergo dicit sacerdos dum orat  , ut per ea que sumimus potiora sumamus, cum nichil sit potius Christo. Ideo resoluendum est illud nomen, scilicet potiora, in aduerbium, ut sic intelligatur, potiora sumamus, id est melius, scilicet meliori modo. Modo enim ita sumitur   nobis quod non est nobis uita eterna nisi per causam, sed tunc fruemur uisione deitatis ipsius, et carnem eius glorificatam oculis glorificatis cernemus, et ita meliori modo ei uniemur quam modo, quia et eam diligendo, quod fit hic: sed plus ibi: et eam facie ad faciem contemplando, quod non est hic. Sed ibi nec separari poterimus. Eodem modo intelligitur illud  : Perficiant in nobis sacramenta tua quod continent, ut quod nunc spe gerimus rerum ueritate capiamus. Modo quidem rerum ueritatem capimus, sed occultam: tunc autem manifestam. uel ita, ut per ea que per hoc sacramentum hic sumimus, id est per fidem, spem et caritatem, sumamus potiora, id est uitam eternam, que potior est omni uirtute.

 Item, Christus suum corpus dedit discipulis mortale et passibile: nobis datur immortale et impassibile. Ergo melius datur nobis quam illis: quod uerum est, non quantum ad effectum: sed ipsum melius, id est gloriosius. Ita enim, melius, accipitur super Apostolum, tanto melior angelis effectus quanto differentius pre illis 325 nomen hereditauit . Non enim potest dici effectus melior angelis secundum deitatem uel animam, cum nichil boni in resurrectione accreuerit, nisi impassibilitas; sed secundum carnem que facta est gloriosa in resurrectione, et angelicam naturam excellens, cum prius esset in mortalitate et passibilitate. Item, habet auctoritas: Hoc efficit corpus Christi in sumentibus quod in se habet; in se habebat mortalitatem  et passibilitatem quando illud dedit, ergo in sumentibus efficiebat mortalitatem et passibilitatem. Ideo dicunt quod licet discipulis datum sit mortale, erat tamen immortale, id est potens non mori, et immortalitatem efficiebat, id est hoc conferebat sumentibus digne ut non possent mori. Nam aliud significat nomen ad quod fit relatio, et aliud positum in prolatione. Sicut et cum dicitur: Manus mee que uos fecerunt, clauis fixe sunt. Item, tunc dedit discipulis suis corpus mortale et passibile.  Ergo terebatur dentibus, frangebatur, patiebatur; sed istud non ualet, dictum est enim supra, quia nec etiam modo quando est glorificatum teritur, aut frangitur nisi sub forma, ita etiam nec tunc. Ex confessione tamen Berengarii colligitur quod ipsum essentialiter frangatur, atteratur, manens tamen incorruptibile et integrum: quod quoquomodo intelligendum sit, alibi determinatum est. Fuerunt tamen qui dixerunt Christum naturaliter habuisse corpus immortale et impassibile et gloriosum: sed, ut uideretur et pateretur, fecerat illud mortale ad tempus; et in cena talem se dedit discipulis qualis erat naturaliter, quia talis in modico loco potest esse. Ita etiam in transfiguratione apparuit in carne tali qualem naturaliter habebat.  Quomodo autem in ore singulorum fuerit simul uno eodemque momento, non intelligitur, nisi hoc dicatur fieri miraculose, sicut etiam hodie est in pluribus locis simul et miraculose. Nec est enim natura corporis glorificati ut sit in pluribus locis simul, sicut nec glorificati. uanum tamen mihi uidetur in huiusmodi laborare, et sequi naturam in miraculis.

Illud etiam queritur, utrum corpus suum sacramentaliter acceperit quod uidetur sumi ex eo quod dicit Augustinus  super illum locum Psalmi LXuIII: Et dederunt in escam mihi fel, et in siti mea potauerunt me aceto. Iam Dominus escam acceperat qui cum discipulis Pascha manducauerat;  quod tamen sic impossibile probatur. Nam ubi ueritas est, non est necessarium sacramentum. Sed Christus ueritas manens in se erat, nec propter sumptionem uniretur sibi, cum ipse esset ille cui uniri debemus. Ergo non indigebat tali sumptione, nec etiam poterat sumere. Dicimus ergo quod nunquam sacramentaliter accepit, sed manibus ad sumendum sacramentaliter discipulis dedit, et ideo dicitur sacramentaliter accepisse, quia in manibus ad dandum, non in ore ad manducandum.

 Item, dicit auctoritas: Anathema sit qui mutat ordinem Iesu Christi. Christus post cenam agni figurati corpus suum discipulis dedit. Ergo etiam nos debemus post cenam tam dare quam accipere.  uide ergo quia Christus post cenam agni paschalis corpus suum dedit ut ostenderet terminata esse legalia, inter que post sacrificium uitule rufe, dignius erat sacrificium agni paschalis, et eis succedere sacramenta noui testamenti quorum primum et precipuum est sacramentum eucaristie. Ideo etiam quia ea que postremo dicta sunt uel facta facilius memorie commendamus. Ipse igitur a discipulis corporali presentia discessurus, et ad inuisibilia paterne maiestatis migraturus hoc memoriale cordibus discipulorum uoluit intimare.   ideoque post typici agni immolationem supponens rei figuranti figuratum, corpus suum discipulis pransis dedit. uoluit tamen ut a successoribus ieiunis pro reuerentia tanti sacramenti illud idem corpus sumeretur, et ideo non est mutatus ordo ille Christi Iesu, quia ipse iehsu Christus hunc ordinem approbat. Item, ipse Christus dedit corpus suum 326 discipulis quos sciebat in proximo peccaturos. Ergo non consulebat eorum utilitati. Ergo non erat diligens eorum doctor.

Queritur etiam an iste sacerdos debeat dare corpus Domini illi quem scit in mortali peccato esse, nec potest eum conuincere. Ergo a communione Ecclesie non debet eum sequestrare. Ergo si peccat debet ei dare. Econtrario magister eius est; tenetur  eius prouidere saluti. Ergo non debet ei dare, unde sit deterior. Ad hoc dicendum quia si ille peccat debet ei dare; si tamen sciat eum esse in mortali peccato debet eum monere ne accipiat, quia qui indigne manducat, iudicium sibi manducat et bibit . Sicut enim ait Augustinus  : Non prohibeat dispensator manducare, sed exactorem moneat. Si quis tamen in criminali peccato manifeste perdurat, prohibendus est; occultus uero monendus. Dominus autem iehsu sepe monuit Iudam ne acciperet, quando innuebat quod esset eum traditurus dicendo: Qui intingit manum mecum in paropside, hic est qui me tradet . uidetur tamen inuitasse cum dixit, Accipite ex hoc omnes . Sed hoc ita intelligatur,  id est uosmet tales preparate ut possitis digne accipere.

Si quis querat an melius faciat sacerdos quando ei quem scit esse in mortali peccato, purum panem dat, quam si porrigat corpus Domini sub forma panis si ille peccat. Dicendum est quia peccat quando panem purum porrexit, nec ille minus peccat qui sumit putans se sumere corpus Domini: quando uero corpus sumit, solus ille peccat qui manducat. Item, solet queri cum Dominus corpus suum dederit discipulis, et nondum esset glorificatum, an poterat uideri in illo triduo a discipulis sub forma humana nondum glorificata, quam nil prohibet ab oculis mortalium absque uelamine conspici,  et an in illo triduo lateat sub forma panis et uini, et an in propria forma uideretur a sumentibus. De hoc nichil legimus uel audiuimus determinatum.

Item, iste sumit totum Christum sub specie panis, et postea totum sub specie uini. Ergo bis sumit. Sunt igitur due ibi sumptiones, sicut due species, uel si nichil sub specie uini sumit quod non prius sumptum sit sub specie panis. Ergo superfluit altera  sumptio.  Ideo dicendum quod non est duplex sumptio, sed una sola. Sicut nec iste bis manducat qui bibit, et postea iterum manducat, nec est superfluum quod idem sumit sub duplici specie. Nam panis ad carnem refertur, uinum ad sanguinem, in quo, secundum philosophos, est sedes anime. Ut ergo notetur quod et uerum corpus et ueram animam habuit et utrumque liberauit, sub duplici sumitur. Nam si tantum sub specie panis sumeretur, uideretur ad solam corporis mutationem ualere; si uero tantum sub specie uini, ad solam anime sanitatem innueretur sumptio fieri. Si quis querat an sit duplex sumptio si semel sub specie panis, et iterum sub specie panis sumitur corpus Christi, dicendum quod non est duplex in  sacerdote, quia in una missa plures hostias sacrificauit, et in eadem sub pluribus speciebus corporis sumit, si non sufficiat numerus hominum ad edendum. Si tamen homini laico sub duplici specie panis porrexit, potest dici eum bis communicasse.

Item, non totus sanguis fluxit de latere Christi, alia pars fluxit et alia superfluxit, et neutra fuit altera. Si quis tamen tunc sumeret Christi sanguinem sumeretne et eum qui fluxit et eum qui superfluxit, et si fieret conuersio uini in sanguinem transsubstantiaretur in utrumque, an in alterum? Ab huiusmodi cauillationibus arbitror hic potius supersedendum quam eis insistendum.  Aufer argumenta ubi fides exigitur. Illud potius inquirendum,  an sit dandum quod iste sumat animam Christi qui sumit totum Christum, uel sumat deitatem, sed absurdum est talia concedere. Nil enim dicitur hic sumi nisi quod manducatur. Non ergo dandum est, iste manducat animam Christi, quia non pertinet ad animam eam manducari, licet totum Christum sumat, quia totum  quando est masculini generis ad personam refertur 327 quando est neutrius, ad naturam, sicut dicitur, totus erat Christus in sepulcro, sed non totum.

 Item, queritur an sit uera immolatio que quotidie fit in altari, a sacerdote, et an quotidie immoletur Christus, quotidie occidatur, et ita non sufficit una mors Christi. Ad quod dicendum quod  immolatur Christus in sacramento, et illa immolatio non ob aliud dicitur immolatio, nisi quia representat ueram immolationem que semel facta est expansis manibus in cruce. Sicut pictura representat id cuius est imago, et sicut imago nomine rei quam significat dicitur, ut imago Achillis dicitur Achilles: ita immolatio illa nomine uere immolationis, que semel facta est nuncupatur  . Tamen cum cetera sacramenta extra Ecclesie unitatem celebrari possint,  illi qui excommunicati sunt non possunt hoc [sacramentum conficere, quia non dicunt offero sed offerimus quasi ex persona Ecclesie  . Missa enim, ut dicit Augustinus, dicitur eo quod missus celestis adueniat ad consecrandum corpus; ideo nisi angelus ueniat, missa nequaquam uocari potest. Sed ad inuocationem heretici uel excommunicati non uenit angelus.



CAPUT XIu. Quid sit sacramentum coniugii, et quid res ipsius.

 Septem sunt sacramenta, de quorum tribus huc usque dictum est, id est de baptismo et confirmatione et eucaristia. Nunc esset agendum de quarto, id est de penitentia, nisi supra, ubi de prima  gratia tractabatur, quantum ad propositum attinebat dictum fuisset. De quinto, id est de ordinibus, nil hic dicendum eo quod decretistis disputatio de his potius quam theologis deseruit. Que circa sextum, id est coniugium a theologis solent inquiri, sub compendio sunt perstringenda; nec enim animus nobis est complectendi omnia que circa coniugium possunt inquiri, cum pleraque decretistarum potius quam theologorum famulentur inquisitioni. uidendum est ergo quid sit sacramentum coniugii, et quid res sacramenti, que institutio et que causa efficiens, et causa finalis et cause diuortiis animaduertende: que clarius patebunt prius cognito per diffinitionem quid sit coniugium.  Coniugium est uiri et mulieris maritalis coniunctio inter legitimas personas indiuiduam uite consuetudinem retinens. Sacramentum est hic consensus animorum et carnalis copula, nec sunt duo sacramenta, sed unum sacramentum unionis Christi ad Ecclesiam, que fit per caritatem, et corporalis que fit per nature conformitatem. Cuius etiam signum est carnalis copula, sicut consensus animarum spiritualis unionis. Sicut uides quod species panis et uini non sunt duo sacramenta, sed unum; species panis significat corpus Christi et non sanguinem; species uini sanguinem et non corpus. Sed obiicitur. Dicit enim auctoritas  : Non est perfectum coniugium sine commistione sexuum. Ergo inter Mariam et Ioseph non fuit perfectum coniugium.  Ideo ita est intelligendum non est perfectum, id est non plene exprimit unionem Christi et Ecclesie, non exprimit corporalem, sed spiritualem. Item, coniugium est sacramentum noui testamenti. Ergo efficit quod figurat; ergo efficit unitatem Christi et Ecclesie. Ad hoc dicendum quod hoc sacramentum in ueteri testamento celebrabatur, sicut et in nouo, et antiquius est omnibus sacramentis; nam institutum fuit in paradiso cum Dominus dixit: Crescite et multiplicamini .



CAPUT Xu. Que sit institutio.


 Est enim duplex institutio huius sacramenti, una ad officium in paradiso ante peccatum; nam sicut modo meretur homo aliquo bono opere, ita mereretur tunc opere 328 coniugii, et esset sine incentiuo libidinis: post peccatum uero fuit ad remedium. Sed obiicitur: Quando Dominus dixit: Crescite et multiplicamini, precepit coniugium. Ergo transgressores fuerunt qui non coniugati sunt. Sed Abel non fuit coniugatus: Ergo transgressor fuit, ergo mortaliter peccauit. Si uero dictum fuit secundum indulgentiam, ut uidetur dicere Apostolus , et indulgentia non est nisi ubi precedit culpa,  ergo in omni coniugio est culpa. Ad hoc dicendum quod hoc preceptum fuit in paradiso, et post peccatum ante multiplicationem generis humani. Similiter post diluuium ante multiplicationem generis humani dictum est hoc sub precepto. Multiplicato uero genere humano fuit indulgentia, id est concessio uel permissio. Nam hec duo significat hoc nomen indulgentia  . Cum uero preceptum sit de his sine quibus non est salus, consilium de maximis bonis, ut de continentia; permissio de minoribus malis de quibus est coitus qui est in coniugio, qui esset mortale peccatum nisi excusaretur honestate nuptiarum. Concessio de minoribus bonis est, ut coniugium. Item, coniugium est sacramentum: ergo  opere illius sacramenti potest homo mereri; sed coitus est opus illius coniugii, eo ergo meretur homo. Sed contra: totus homo tunc est caro. Ergo non adhibet Spiritus sanctus presentiam suam. Ergo non potest fieri sine mortali peccato. Item, dicit Gregorius  : Delectatio illa sine peccato nullatenus esse potest. sed non potest esse coitus sine delectatione. Ergo coitu illo non potest mereri homo. Ad hoc dicendum quod opere coniugii meretur homo, quando hac sola intentione dormit cum uxore sua, ut inde prolem suscipiat. Nam opus illud fit ex caritate et est ibi delectatio: que quidem esset mortale peccatum nisi excusaretur per bona coniugii, que sunt tria: fides, proles et sacramentum.  In fide attenditur ne uir ad aliam, uel uxor ad alium accedat; in prole, ut causa eius procreande commisceantur, ut Deo religione educetur; in sacramento, ut quandiu uiuunt non separentur spiritualiter, etsi quandoque utriusque consensu corporaliter. Quod ergo dicit Gregorius: Delectationem illam non esse sine peccato, intelligendum quando homo uel causa incontinentie uel libidinis explende cum uxore dormit; tunc enim est ueniale.



CAPUT XuI. Que causa efficiens coniugii.


 Efficiens causa matrimonii est consensus animorum. Sed nunquid coniuges sunt isti, si iuret uir se ducturum eam, et illa se illi nupturam? Non, nisi per uerba de presenti consensus exprimatur, ut dicat uir, Accipio te in meam, et mulier, Accipio te in meum. Sed queritur cuius rei sit consensus, an carnalis copule, an cohabitationis  ? Si enim consensus cohabitationis efficit coniugium, ergo inter fratrem et sororem potest esse legitimum coniugium, cum sine peccato possint simul cohabitare. Si uero consensus carnalis copule causa est matrimonii, ergo inter Mariam et Ioseph non fuit uerum matrimonium, quod nunquam beata uirgo in carnalem  copulam consensit. Quod ita ostenditur:  Proposuerat manere in uirginitate. Ergo uel non consensit in carnalem copulam, uel uotum fregit. Item, dicit auctoritas  : Post uotum non tantum nubere, sed et uelle nubere, peccatum est. Beata uirgo uouerat uirginitatem et postea nupsit. Ergo ex hoc peccauit, et ita uotum fregit. Item, legitur quod Christus reuocauit Ioannem uolentem nubere, si uolebat nubere. Ergo uolebat esse subditus legi uxorie. Ergo uolebat ut non haberet potestatem sui corporis, sed mulier. Ergo uolebat ei reddere debitum si exigeret. Item, Ioannes ex caritate uolebat obedire legi; lex uolebat ut quilibet duceret uxorem; imo maledicebat eum qui sterilis erat et semen super terram non relinquebat .  Ergo Ioannes uolebat filios generare et uirginitatem uouerat. Ergo contra uotum fecerat.

329 Ad hoc dicendum quod consensus coniugalis, societatis expressus uerbis de presenti facit matrimonium, qui consensus non potest legitime contrahi inter consanguineos. Dicendum est ergo  quod beata uirgo proposuerat manere in uirginitate, sicut et Ioseph, et uterque hoc cognouerat de altero, reuelante Spiritu sancto, et neuter tamen uotum expresserat, quod postea fecerunt. Non ergo consensit Maria in carnalem copulam, nisi id addatur, si Deo placeret, cui uirginitatem suam commiserat. Consensit tamen in coniugalem societatem, et consensit in hoc ut redderet debitum uiro, si  Deus disponeret. Eodem modo dicendum de Ioanne. Solent etiam querere utrum apostoli possent uxores ducere, cum Apostolus dicat: Unusquisque habeat suam uxorem propter fornicationem . Sed intelligendum id esse datum ab Apostolo, non ut preceptum, nec ut consilium, sed ut permissionem: non poterant apostoli qui confirmati fuerunt, postea uxores ducere sine peccato: quod est minus perfectorum; cum eis dictum sit a Domino:  Sint lumbi uestri precincti et lucerne ardentes , etc.

Queritur etiam an consensus uerborum sine consensu animorum faciat matrimonium  . Et dicunt quod coniugium est inter sic consentientes, sed peccant mortaliter qui sic copulantur, quia in corde et corde loquuntur. Non ideo tamen deperit ipsa dignitas sacramenti. Sicut uerum baptismum suscipit qui fictus accedit, tamen non prodest ei donec fictio recedat. Item, hic sunt duo coniugati. Ergo trigesimum fructum recipient, sed et ipsi fiunt continentes et non coniugati. Ergo recipient fructum sexagesimum. Sed illi alii tantum sunt continentes et non coniugati. Ergo recipient fructum sexagesimum et non trigesimum. Ergo maiorem  fructum recepturi sunt isti qui duplicem recipient quam isti qui unum, quod falsum est, quia parem habent caritatem illis. Ad quod dicendum, sicut supra dictum est, quod non sit distinctio fructuum secundum naturam et quantitatem, ut ita superent se premia in quantitate, sicut et numeri se excedunt. Recipiens enim fructum trigesimum beatior est quandoque eo qui recipit sexagesimum. Sed secundum significationes numerorum quas supra distinximus, ita premiorum differentias, secundum auctoritates sanctorum, assignauimus: imo etiam isti coniugati non sunt recepturi fructum continentium, quia paratus est uterque alteri debitum reddere, si poposcerit. Non est autem ita in continentibus. Quidam tamen dicunt eos secundum  digniorem statum iudicandos, ut dicantur recepturi fructum continentie et non coniugatorum.



CAPUT XuII. Que causa finalis coniugii ubi dicitur an libeat alicui uxorem dimittere.

 Causa finalis coniugii multiplex est, quedam honesta, quedam inhonesta. Honesta est procreatio sobolis, reconciliatio pacis. Inhonesta, questus diuitiarum, forma mulieris, satietas libidinis: nec tamen malus finis sacramentum contaminat, sicut in Iacob qui duxit Rachelem ob pulchritudinem. . Non tamen negamus quin peccet mortaliter, qui causa faciende libidinis uxorem ducit. Non tamen minus est uerum coniugium. Excusatur  etiam coitus a mortali peccato per bona coniugii; forte tamen actio huius qui hac intentione uxorem ducit, ut libidinem expleat, mortale peccatum est; non autem si ideo ducat, quia continere non facile potest.

Queritur de duobus consanguineis infidelibus, qui cum essent coniugati ad fidem conuersi sunt, an sint modo coniuges. Quod ostenditur. Legitime  fuerunt persone ad contrahendum matrimonium et uerum fuit inter eos coniugium, utraque persona uiuit, ergo ueri coniuges sunt. Hec questio multis questionibus uentilata, a quibusdam ita soluitur, ut dicatur uerum coniugium fuisse inter istos; sed nec ratum nec consummatum. 330 Nam uerum coniugium est ubi est spirituale uinculum tantum, ut in legitimis plene personis et uirginibus. Ratum [al. neutris] uero est spirituale uinculum et tale quod dissolui non potest ut in plene legitimis et tantum; nam neutre separari possunt, licet uerum sit inter eos coniugium, quia non est ratum. Consummatum est, ubi interuenit commistio sexuum, licet tamen uerius dicatur quod inter consanguineos, cuiuscunque essent professionis, nunquam  uerum fuit coniugium, ex quo ceremonialia ceperunt cessare, unde cum omnes Iudei teneantur subesse legibus Christi, et lex Christi non patiatur consanguineos copulari, non sunt legitime persone ad contrahendum, in quibus uinculum consanguinitatis reperitur. Si ergo, dum Iudaice professionis erant, non erant ueri coniuges in predicta linea consanguinitatis, eo quod ritus ille Iudaicus de ducendis consanguineis cum aduentu Christi cessare cepit, multo minus coniuges sunt, dum Christi legibus subsunt.

Item, posito quod aliquis duxerit sororem suam nesciens esse sororem, nunc primo percipit esse sororem, sed non potest testibus conuincere quod  sit sua soror; uxor istius poscit ab isto debitum, et ueri coniuges sunt. Ergo iste tenetur ei reddere. Econtrario isti consanguinei sunt. Ergo non sunt ueri coniuges. Ergo neuter tenetur alteri debitum reddere. Item, Ecclesia coniunxit istos seruata forma coniugii, et adhibuit quamdam diligentiam ad hoc. Ergo uerum fuit inter eos coniugium. Ergo Deus approbat illud coniugium. Ergo coitus ille qui est inter hos duos non displicet Deo. Ergo non est incestus. Ad hoc dicunt quod iste cum non possit testibus conuincere hanc esse sororem suam, debet persuadere hoc Ecclesie omnibus modis quibus potest. Si uero Ecclesie non acquieuerit, tenetur debitum reddere uxori, si poposcerit: sed exigere non debet. Ecclesia enim in his fallitur.  Dicunt tamen quidam quod non est coniugium inter eos nec debent cohabitare sicut ueri coniuges. Alii uero dicunt quod et coniuges sunt, et uterque tenetur alteri debitum soluere.

Item, solius Dei est iudicare de occultis, hominis uero de manifestis. Iste comprobat testibus hanc non esse consanguineam suam, cum sit tamen, et uterque consentit in alterum: Ecclesia iudicat istos esse coniuges. Ergo de occultis iudicat, quia istud est ei occultum quod sint coniuges. Ergo peccat. Item, non debet illam ducere in uxorem. Ergo nemini est manifestum quod debeat illam ducere. Ergo nec Ecclesie est hoc manifestum, et Ecclesia  iudicat hunc debere illam ducere. Ergo Ecclesia iudicat de occultis, et ita peccat. Item, quicunque facit quod non debet, peccat: Ecclesia facit quod non debet, quando copulat istam isti. Ergo peccat. Quod autem Ecclesia faciat quod non debet, ita ostenditur quia non debet, consanguineos coniungere, et hoc facit, et nescit eos esse consanguineos. Ergo facit quod non debet. Ad hoc dicendum quod auctoritas illa, solius Dei est iudicare de occultis, ad bonas actiones et indifferentes debet referri, de quibus nemo debet iudicare sinistre, cum possint fieri tam bona quam mala intentione. De malis autem actionibus que nullo bono fine fieri possunt potest homo iudicare, quia hec sunt manifesta mala, et potest referri tam ad actiones quam ad omnia huiusmodi, et tunc accipitur,  manifestum, in duplici sensu. Nam dicitur manifestum quod est certum, et ita non est manifestum eos debere coniungi, qui non est certum, non est uerum; dicitur etiam manifestum pro testibus approbatum, siue uerum sit, siue falsum: et de talibus manifestis licet Ecclesie iudicare; et ita dicetur manifestum istum debere illam ducere in uxorem, quia testibus approbatum, sicut etiam manifestum est istum debere suspendi qui testibus conuictus est furti, licet innocens sit.

 Causam diuortii inter coniuges Dominus in Euangelio docet esse fornicationem: quod intelligendum est tam de spirituali quam de corporali. Si tamen separentur, neutri licet 331 nubere postea. Plures autem erant in ueteri testamento quas docet  Moyses in Deuteronomio, propter quas permittebant Iudei dimittere uxores, dato libello repudii, ubi una causa uel plures scripte continebantur. Quod etiam usque in hodiernum diem obseruant Iudei, eos tamen ostendens peccare mortaliter in Euangelio qui ob aliam causam quam propter fornicationem uxores dimittebant.

Unde obiicitur: Moyses permisit eos dimittere uxores, quod erat mortale peccatum; et scienter hoc faciebat et ad eum pertinebat eos redarguere. Ergo mortaliter peccabat. Item, permissum fuit mortale peccatum. Ergo et permissio eius qui permittebat. Item, contraria fuerant instituta Christi et Moysi, quia Moyses ob multas causas permittebat  dimittere uxorem, Christus ob solam causam fornicationis. Ergo alteruter peccauit in institutione; sed non Christus; ergo Moyses. Item antequam cause assignarentur a Moyse propter quas licebat uxorem dimittere, mortale fuit peccatum dimittere et post causas assignatas similiter. In nullo ergo alienatum est illud peccatum a crimine post permissionem. Item, ob nullam causam poterat dimitti uxor ab aliquo in ueteri testamento qui non peccaret mortaliter; modo si dimittatur ob causam fornicationis, non est mortale peccatum. Ergo firmius erat sacramentum coniugii in ueteri testamento quam in nouo. Ad hoc dicendum quod Moyses  sustinuit minora mala, ut uitaret maiora; sciebat enim Iudeos esse crudeles, pronos ad effusionem sanguinis, et cito interempturos uxores si displicerent eis, nec possent dimittere; et ideo dato libello repudii certas causas diuortii continente, eas permisit dimitti; non quod, dimittere non esset mortale peccatum, erat enim; sed ne deterius facerent, id est eas interficerent. Unde Dominus dicit in Euangelio, quod propter duritiam cordis eorum hoc dedit Moyses . Et nota quod est triplex genus permissionis: Quandoque enim permittitur quod nisi permitteretur mortale esset peccatum; sed quia excusatur, aut mortale peccatum non est aut nullum; et talis permissio potest dici concessio, et talis est coitus qui fit in coniugio  quod permittitur, id est conceditur; quandoque aliquid permittitur, quia non potest uitari et est ueniale peccatum; tales sunt primi motus. Unde irascimini et nolite peccare . Quandoque aliquid permittitur ne fiat maius malum; non quod non sit malum et mortale peccatum, sed quia minus malum est alio, quod fieret, si illud non fieret. Sic permittebat, id est sustinebat Moyses dimittere uxores, non quod non esset mortale peccatum, sed quod minus malum erat quam eas interficere, quod facerent si inuiti cum eis habitarent; et tamen nullam penam temporalem inferebat Moyses. Deus tamen illud puniebat eternaliter. Et habes simile his omnibus in egroto qui nullatenus potest abstinere quin comedat carnes uaccinas, uel arietinas. Medicus  dehortatur ab utroque; sed quia uidet eum pertinacem in proposito, permittit, id est sustinet, ut si alterius uescendum sit, potius arietinas quam uaccinas comedat, quia minus nocent. In hoc autem alleuiatum est peccatum permissione, quia cum prius inferretur pena a Moyse, si uxor dimitteretur; post datam permissionem nulli pena temporali multabantur, licet ad penam eternam reseruarentur. Licet autem contraria essent instituta Christi et Moysi, non ideo contrarie erant institutiones, sicut contraria sunt que uoluit Deus et iste homo, non tamen sunt contrarie uoluntates eorum. Sed melius mihi uidetur quod idem sit institutio in hoc loco quod institutum, et quod institutio Moysi non fuerit  contraria instituto Christi. Cum et Christus uellet Moysen hoc permittere, id est tolerare; et Moyses si quis ob aliam causam quam propter fornicationem uxorem dimitteret, non approbaret.

Queritur, si post dimissionem nuberet uxor alii, an esset coniugium illud extremum. Quod non uidetur. Erant enim ueri coniuges prior uir 332 et prior uxor. Licet enim essent separati corporaliter, non tamen spiritualiter, et ita pristinum manebat coniugium. Quare extremum non erat coniugium,  ideo dicunt quia non erat coniugium inter eos qui aliis dimissis inter se contrahebant. Nec ideo tamen erat fornicatio in coitu, quia tunc pauci erant fideles et quocunque modo permisceretur homo mulieri, tunc ad procreandum hominem in cultu unius Dei permansurum, minus erat peccatum si etiam modo aliquis in sua uxore carnaliter delectetur. Unde et plures licebat tunc habere uxores, ad quarum tantum unam erat coniugium  : relique concubine erant propter augmentandum Dei populum. Hec de multis que circa coniugium inquiri solent sub compendio perstrinximus, non ignorantes quin et alia multa circa idem sint dubitabilia, et inquisitione digna, sed pleraque ex illis reuoluentium decreta potius quam sacram paginam tractantium  disputationi sunt accommodata.

De ultimo igitur septem sacramentorum, id est extrema unctione, ultimo loco esset agendum, nisi quia fere nulla disputabilia circa ipsum audiuimus; et si que sunt, alibi sufficienter scripta continentur. Ne ergo scribentes, nil agentis opus agere uideamur, ab his supersedendum esse censemus.



CAPUT XuIII. De qualitate corporum resurrecturorum.

 Ultimum operis incepti capitulum in eo terminabitur propter quod et predictis sacramentis nos humiliamus, et in quod laboris nostri intentio summopere dirigi debet, uidelicet in resurrectione et ascensione  . Resurgent ergo omnes tam boni  quam mali in ea etate in qua mortuus est Christus; in differenti quidem statura, unusquisque in ea cuius fuit dum triginta duorum annorum erat, uel ad quam perueniret, si id temporis uiueret: boni quidem sine deformitate aliqua membrorum. Non enim singule partes ad ea membra quorum fuerunt partes redibunt, sed uel ad ea, uel ad alias. Non enim quod fuit pars capilli, necesse est futurum esse partem capilli in resurrectione, ne sit indecens capillorum prolixitas; sed uel ad capillos, uel ad alias partes redibit, sicut patet in imagine, cuius si confracta est non quelibet partes eorum erunt quorum fuerunt partes in restitutione; sed uel ad eas uel alias partes transibunt.

Sed obiicitur: Porcina caro comedendo transit  in carnem hominis, et tota caro hominis resurget. Ergo et caro porcina, non porcina, sed humana. Ita potest dici de homine qui deuoratus est a lupo, et transit caro hominis in carnem lupi, et ita resurget et caro lupi et resurget etiam caro hominis que in eam transierat. Sed hanc obiectionem soluit ueritas, dicendo in Euangelio, quia omne quod in os intrat foras uadit et in secessum emittitur   . Prebet tamen cibus nutrimentum corpori,  quia eo sustentatur; multiplicatur et crescit augmentatione partium; nec ideo transit cibus in carnem hominis sicut testantur physici; uel si forte in eam transit, non in illam que est de ueritate humane nature, et que in futuro iudicio resurget. Item, omnis homo resurget cum qualibet parte sua, sed costa fuit pars Ade de qua facta est mulier. Ergo ipsa in Adam resurget, et sic due anime erunt in corpore ipsius. Ita etiam omnis hominis caro in eo, quia cuiuslibet hominis caro in eo materialiter fuit et de ueritate humane nature in eo. Ideo dicimus intelligendum de partibus que non fuerunt animate, sed illa costa animata fuit.

Item, semen illud quod formatur in puerperium, est de ueritate humane nature. Ergo resurget. Ergo  pars illius corporis a quo seminatur, uel alterius, quia per se nunquam resurget, eo quod nunquam animabitur, sed resurget in eo a quo seminatur et ipsum habet corruptionem, unde obnoxium est pene, quia in uoluptate seminatum est, et ab illa corruptione  333 non est mundatum alicuius sacramenti remedio. Ergo in illa parte illius corporis ad quod redibit semen punietur homo. Quod autem materia in se habeat corruptionem, ex hoc manifestum est, quia si anima infunderetur, ab eo corruptionem contraheret, et tamen puniretur homo ille in corpore et in anima, nisi per baptismum aliquod sacramentum mundaretur. Ad hoc dicendum quod semina que nunquam concipiuntur nunquam  resurgent; quod testatur Ambrosius sic  : Informes partus quis non procliuius deperire arbitretur, sicut semina que nunquam concepta fuerunt. Item, cuiuslibet sancti corpus post resurrectionem spirituale erit et immortale, non egens alimonia ciborum: tale fuit corpus Christi post resurrectionem. Tunc ergo non subiacebat humanis sensibus: quod falsum est. Tunc enim ipsum tetigit Thomas qui misit manus suas in loco clauorum . Post etiam legitur comedisse . Dicitur etiam quod cicatrices reseruat usque in diem iudicii, ut eas crucifixoribus suis ostendat, ut uideant in quem pupugerunt . Ergo aliqua corruptio est in eius corpore, quia cicatrix corruptio est. Ad quod dicendum quod spiritualia  erunt corpora sanctorum post resurrectionem, et agilia quia nil obstabit eis, quia septem habebunt dotes in corpore, et septem in anima, que modo non habent: et tale fuit corpus Christi post resurrectionem. Quod enim uidebatur, tangebatur et huiusmodi, miraculose fiebant. Quod enim comedebat, hoc erat ut uerum corpus se habere ostenderet. De cicatricibus autem tradunt quidam sancti quod eas habet et reseruat in diem iudicii, et sunt ei ad gloriam, non ad confusionem, sicut et multis post uictoriam cicatrices sunt ad decorem, et ad gloriam, non ad ruborem; et ita non est aliqua corruptio in corpore  Christi. Alii dicunt quod modo non sunt cicatrices in eius corpore, sed ostendet eas in die iudicii in corpore glorificato miraculose, sicut econtrario in die transfigurationis in carne corruptibili et mortali ostendit gloriam sue claritatis miraculose et sicut illa ostensio fuit ad tempus, et hec ad tempus erit. Dicunt tamen quidam quod omnis caro uidebit salutare Dei  in iudicio, in ea forma corruptibili quam ad tempus tunc assumpturus in cruce habuit; sed post iudicium bonis apparebit in carne glorificata.  Intelligentes illud, tollatur impius, ne uideat gloriam Dei, non tantum de gloria Deitatis, sed de gloria glorificate humanitatis.

Potest in hoc loco queri an post resurrectionem in corpore glorificato erunt quinque sensus, uisus,  auditus et ceteri. Si enim erit ibi gustus, et ad hunc usum in quo modo est in anima, igitur tunc poterit humana natura appetere cibum. Ergo tunc erit corpus animale. Item, tunc erunt corpora localia, facientia distantiam eris ad era, et si cuiuslibet quantitas tanta sit futura quanta fuit in etate triginta duorum annorum, tunc tantum inane occupabit quodlibet, quantum modo, et aliquid erit medium inter unum corpus et aliud et non omnes poterunt esse in ualle Iosaphat. Item, cum uisus futurus sit in anima hominis, uidebitne homo totum corpus exterius et interius ad modum lyncis, et ita nichil obstabit ei quin omnes mundi partes uideat uel tantum superficiem exteriorem, sicut modo,  uel claudetne oculos aliquando ut tunc non uideat? Si enim tunc lynceum uisum habebit, non ideo minus oculis clausis uidebit. Item, mouebiturne incedendo de loco ad locum officio pedum utendo? Quod non uidetur, quia sine omni grauitate erit corpus humanum et a seipso sustentatum. Item, eritne tactus in ipso ut tangenti aliquid obstet, uel audietne aliquid per sonum exteriorem, et anime ipsius renuntietur interius? An unusquisque cognoscet cor et intellectum alterius absque uocis uehiculo? uel quis erit usus olfactus in eo? An ita sensus in anima erunt, quod alios tunc habebunt usus, sicut quatuor cardinalium uirtutum alius erit ibi usus quam hic? An prorsus erit ibi anima sine sensualitate, et inferiori potestate rationis,  per quam scit administrare temporalia? 334 Et quocunque modo sit, uidetur aliqua actio uel passio mulcebris gaudii futura in animabus, que habebit principium et finem: et ita temporalis erit, et ita non erunt omnia in eternitate, sed erit ibi uarietas temporis sicut et nunc. Hec omnia, quia nil certum super his addidici, uestre, lectores, indaganda relinquo inquisitioni. Hoc tamen certum habemus quod Dominus post resurrectionem comedit, sed hoc fecit ad indicium uere resurrectionis miraculose, et tactus est a mortali corpore.



CAPUT XIX. De spiritu quo mediante tradunt animam uniri corpori.


De spiritu illo quo mediante dicunt animam uniri corpori, inducti auctoritate Daniel in hymno trium puerorum: In animo contrito et spiritu humilitatis , Et: Benedicite spiritus et anime iustorum Domino , querunt quidam an resurget? quod uidetur dicere Apostolus , tamen non uidetur posse stare, quia simplex est aut compositus spiritus ille; si est simplex et desinit esse quando anima recedit a corpore, quod non est dubium, et iterum incipiet esse quando anima ad corpus redibit, et modo nil fit; creabitur tunc et iam creatus est, et ita bis fuit creandus. Si uero  compositus est et tunc desinet esse quando anima a corpore recedet, in partes dissoluetur, et quid sit de illis partibus? Coniungenturne sibi inuicem iterum in resurrectione? Item, spiritus ille est quasi uinculum anime ad corpus que contrariis participantur proprietatibus, quia corpus est inuisibile et mortale. Econtrario autem anima est inuisibilis, immortalis, sed non erunt ita contraria in proprietatibus post resurrectionem; imo tunc erit corpus impassibile, immortale, spirituale. Non ergo necessarium erit tunc medium ut anima corpori uniatur sicut modo. Item, sicut dicunt physici, ille procreatur ex ciborum decoctione, quia cibi decocti in stomacho in quatuor distinguuntur; sed  tunc non erit corpus animale, id est egens alimonia, sed spirituale. uidetur ergo quod non erit talis in homine. Ad hoc dicunt quod spiritus ille est quoddam simplex et mortale, quod moritur in corpore, et hunc spiritum habemus communem cum brutis animalibus. Nec est mirum si fuit bis creandus, et resurget quando anima ad corpus redibit et glorificatur cum anima et carne. Nobis autem uidetur hanc opinionem potius de errore esse introductam quam de ueritate. Impossibile est enim, cum Spiritu sancto, preter anime spiritum alium esse spiritum in corpore humano.



CAPUT XX. De suffragio mortuorum ante diem iudicii.

 Peracto finitoque iudicio uniuerso post communem  resurrectionem, due ciuitates proprios habebunt ciues, una bonorum, altera malorum. Utraque tamen tam angelorum quam hominum, et erit gaudium sanctorum amplius post resurrectionem, et supplicia malorum grauiora. Prius ergo de beatitudine bonorum, postea de suppliciis malorum est agendum. Ante tamen de suffragiis mortuorum usque ad diem iudicii est aliquid dicendum  : Interposito enim tempore inter mortem hominum et communem resurrectionem eorum, anime diuersis tenentur receptaculis, prout queque digna est erumna uel requie, sicut gessit, dum uiueret in corpore. Eorum igitur qui  mortui sunt, quidam sunt summe boni, ut Petrus, Paulus; quidam summe mali, ut qui nunquam habuerunt fidem Domini; quidam mediocriter boni; quidam mediocriter mali. Hoc est quod alia dictione docetur: quidam iudicant et non iudicantur; quidam nec iudicant, nec iudicantur; quidam iudicantur et iudicant; quidam iudicantur et non iudicant. Redde singula singulis. Mediocriter bonis, et 335 mediocriter malis prosunt orationes Ecclesie et eleemosyne date, sed ad aliud et ad aliud  . Bonis quidem ad faciliorem absolutionem pene, malis ad mitigationem. Summe malis qui nunquam participauerunt sacramentis non prosunt qui in hac uita non meruerunt ut sibi prodessent: nulli autem prosunt, ut dicunt sancti  , nisi ei  qui ita gessit, ut ei post mortem possent prodesse. Tales sunt omnes qui habuere caritatem, et in participatione sacramentorum decesserunt.

Sed obiicitur multipliciter, sicut locus et tempus et ordo, et scientia aggrauat peccatum; ita uidetur aggrauare perceptio sacramenti. Unde si in eodem genere peccati peccent fidelis et infidelis, et eodem proposito, et eadem intentione aliis omnibus circumstantiis retentis, uidetur magis peccare et contemnere fidelis quam infidelis, et maiorem iniuriam Spiritui sancto facere, quia a se expellit. Ille autem non ita expellit qui nunquam habuit, peior est ergo fidelis Christianus in aliis quam infidelis. Quod etiam auctoritate probatur, quia melius  est uiam ueritatis non agnoscere, quam post agnitam retroire . Si ergo orationes Ecclesie prosunt magis malo, id est fideli, cur non et minus malo, id est infideli, et ita summe malis prosunt Ecclesie suffragia? Hoc etiam potest ostendi per simile: Sint hic laicus et sacerdos, et peccent in eodem genere peccati, et eodem proposito, et eadem intentione: constat sacerdotem magis peccare. A simili quoque sint hic Christianus et paganus, peccent eodem genere peccati: certe plus peccat Christianus quam paganus, si eadem intentione peccent. Unde super illum locum Ieremie: uide ficus malas ualde , per malas ficus intelligimus malos Christianos qui etiam deteriores sunt infidelibus. Isti enim sunt quasi sarmenta succisa nulli usui idonea, sed incendio  parata; illi sunt ligna, et si fructum non facientia, edificio tamen domus Dei sunt apta. Hi sunt inimici qui sunt super omnes inimicos ut habetur super illum locum Psalmi. Super omnes inimicos meos factus sum, etc.  Econtrario tamen dicit auctoritas: Prodest ad tempus credidisse. Constat etiam quia his prosunt orationes Ecclesie ad mitigationem pene qui saltem aliquando crediderunt, et non illis. Constat etiam quia hi iudicabuntur, cum dicetur eis: Esuriui, et non dedistis mihi manducare . Illi autem non iudicabuntur, quia iam iudicati sunt, eo quod non crediderunt.

 Item, suffragia Ecclesie ualent mediocriter malis ad mitigationem pene: illa mitigatio est bonum quod eternaliter ab eis habetur. Ergo prosunt eis ad bonum eternaliter habendum. Ergo ad bonum eternum, et ita mali fruuntur bono eterno, quia semper habebunt mitigationem pene. Item, omnia bona merita mediocriter malorum que habuerunt dum in caritate erant, deleta sunt per mortalia peccata in quibus decesserunt; sed meruerunt tunc, et si decederent in mortali peccato, pena eis mitigaretur. Ergo et illa merita sunt deleta, et ipsi habent modo mitigationem pene. Ergo non habent ex meritis, sed gratis. Item, orationes Ecclesie prosunt his qui in inferno tenentur mediocriter mali ad pene diminutionem. Ergo et pena  eorum quotidie diminuitur. Ergo etiam tantum potest Ecclesia pro eis orare, uel dare eleemosynas, quod omnino tolletur ab eis pena. Ergo in inferno potest esse aliqua redemptio.

Ad predictas rationes respondendum est, et dicendum quod quidam Christiani qui in fide decesserunt, deteriores sunt quibusdam paganis, et quidam minus mali. Sunt enim excedentia et excessa. Quidam enim deteriores aliis, prout maiori uel minori decesserunt contemptu. In hoc tamen preiudicant quod in sacramentorum participatione decesserunt, his qui non ita decesserunt; quia isti iudicabuntur: illi etiam, si minus mali sunt digni iudicari, quia iam iudicati sunt ex quo fidem propositam  sibi contempserunt. Quod uero dicitur, suffragia ualere ad bonum eternaliter habendum, quia ad 336 mitigationem pene, non ideo tamen ad bonum eternum, quia non est bonum eternum nisi uita eterna. Fallacia. Diabolus habet uitam quam eternaliter habebit. Ergo habet uitam eternam. Quod uero dicitur Ecclesiam tantum orare posse pro his qui in inferno sunt, ut omnino remoueatur ab eis pena, non ualet qui non tandiu durabit militans Ecclesia. Post diem autem iudicii nulla eis proderunt suffragia, quia tunc non erit militans, Ecclesia cum regnum ueniet ad regnum, cum cessabunt opera caritatis. Imo etiam si Ecclesia militans superesset duratura, nunquam tamen pena eorum esset terminanda; potest enim  leniri  , sed non omnino deleri. Item quod dicantur omnia bona merita esse deleta per mortale peccatum, intelligendum est de illis meritis que poterant esse causa uite eterne.

Item, dicit auctoritas: Cum deficiunt nobis propria merita, suffragantur nobis aliena. Ergo aliquis potest effici dignus uita eterna sine suis meritis. Ergo potest dici dignus uita sine bonitate, et ita per merita Ecclesie sine propriis meritis potest aliquis saluari. Ideo ita intelliges predictam auctoritatem. Deus semper plus dat in alia uita  quam homo meruit in ista; ad illud plus non potest homo peruenire sine suis meritis et Ecclesie, cum desunt propria merita suffragantur aliena, quia per alienas orationes et merita infundit Deus homini primam gratiam, cui, cooperante libero arbitrio, procreantur bona merita. Item, cum damus eleemosynas, his debemus dare quorum merita nobis prosunt ad uitam, sed malorum merita nobis non prosunt, nec etiam prodesse possunt nobis. Ergo non debemus dare eleemosynam malis: legitur enim: Omni petenti da . Ad hoc dicendum quod prima falsa est. Multis enim damus quorum merita nobis prodesse non possunt.

Item, dicit Apostolus: Omnes astabimus ante tribunal Christi, ut recipiat unusquisque quod in corpore  gessit . Ergo et qui saluabitur et qui damnabitur ex propriis meritis saluabitur et damnabitur. Ergo aliena merita non obsunt uel prosunt ad salutem alicuius. Non ergo propter merita Ecclesie citius liberabitur quis a pena, nec etiam ei mitigatur pena. Ad hoc dicendum quod propria merita tantum ualent ad salutem, nec illud tantum, excludit aliena, quia  quod aliena prosunt hoc ipsum est ex propriis meritis. Potest etiam queri an quilibet existens in purgatoriis maiorem habeat caritatem quolibet qui est in uia. Quod uidetur, quia ille non potest amittere caritatem, iste potest amittere. Ergo maiorem habet caritatem quicunque est in purgatoriis quam aliquis qui sit in uia. Econtrario, multi sunt in uia quibus, si decederent,  nulla deberetur pena, nec rei sunt alicuius culpe. Quicunque est in purgatoriis et reus est alicuius peccati, et penam meretur sibi infrigi. Ergo aliquis in uia maiorem habet caritatem eo qui est in purgatoriis. In his questionibus plus estimo curiositatis quam edificationis, potest tamen determinari quidquid hic proponitur distincta multiplicitate huius distinctionis, maior que potest et infirmitatem caritatis designare, et intentionem feruoris. Item, dicit Augustinus  : In quo quemcunque inuenerit suus nouissimus dies, in hoc eum comprehendet nouissimus dies, quia qualis in die isto quisque moritur, talis in die illo iudicabitur. At omnes imperfecti quando decedunt, digni  sunt penis purgatoriis. Ergo et in illo die ultimo eisdem erunt digni. Ergo tunc nil in eis erit purgatum. Ideo ita exponendum quod dicitur. Qualis, etc., id est siue morti siue uite paratus.

 Item, isti duo decesserunt in paribus uentalibus, pro uno orat Ecclesia, pro alio non. Aeque meruerunt ab Ecclesia ut oraret pro eis. Ille pro quo oratur citius absoluitur, alter tardius. Ergo iniuste cum eo agitur, quia non reddetur ei secundum merita. Ideo dicunt quod illa mora nil est respectu eternitatis. Alii dicunt quod eque cito  liberantur, et tantum prosunt uni generales preces Ecclesie quantum alii speciales simul et generales. Sed iterum obiicit quis. 337 Qui pariter et in pari causa decesserunt, par premium meruerunt. Ergo tam cito meruit unus liberari, quam cito alius. Ergo si unus plus ibi detinetur altero, iniuste cum eo agitur. Item, iste qui citius liberatur meruit ut tam cito liberaretur, quam cito liberatur, quia nil remedii sentit, quod non meruit cum uiueret, et nil meruit iste quod non ille; et ille non tam cito liberatur. Ergo iniuste cum eo agitur. Quod non liberationem illam que fit cito, iste meruit, ita constat, quia sic obtineret meritis Ecclesie et non suis. Ergo noua merita comparantur eis post mortem. Item, si iste meruit tam cito liberari; ergo  si diutius ibi detineretur, iniuste cum eo ageretur. Quod ita improbatur, quia tantum meruit ibi teneri quantum ille, diutius ibi tenetur ille quam iste. Ergo si iste ibi tantum tenetur, non iuste cum eo agetur. Item, iste decedit par illi in caritate; ergo non meretur citius absolui quam ille. Ergo si absoluitur de gratia Dei est, uel de alterius meritis quam suis. Nil enim potest de suis meritis quod non ille, cum decesserint pariter boni, et si ille meruit tam festinam liberationem, et iste non habet tam festinam, in misericordia fit illi. Si uero dicatur de gratia esse quod iste tam cito liberatur et non de meritis, quid ergo prosunt orationes, et beneficia ab Ecclesia pro eo impensa? Imo etiam si  non propter hec beneficia citius absoluitur, sed de Dei misericordia est quod tam cito liberatur. uidetur etiam quod si non his eamdem haberet liberationem, cur igitur non liberatur ille pro quo nulla impenduntur beneficia.

Solent etiam querere an possibile sit aliquem decedere cum ligno, feno et stipula, et non transire per purgatorium? Quod uidetur: sicut enim orationibus Ecclesie festinatiorem consequuntur liberationem, ita etiam fieri posse uidetur quod multiplicatis orationibus et beneficiis Ecclesie omnino in eo pena deletur; et ita possibile est aliquem decedentem in reatu uenialis peccati statim euolare ad uitam ac si esset perfectus. Non habet omnis mens creata in ullo genere posse abundare; quia,  cum inuenerit aliquantum ex his que inuenta sunt, uidet querenda; ad que cum inquirendo peruenerit plura preuidebit. Sic sapiens Salomon ait: Sapiens efficiar, et ipsa sapientia longe facta est me . Cuius admonitionibus predicta que inusitata sunt non soluo, ne in ipso uestibulo solutionis oriatur difficilior nodus questionis.

Item, iste dat eleemosynam unam pro patre, alteram pro patre et matre; tantum prodest eleemosyna data pro solo patre, quam eleemosyna data pro illis duobus; et econtrario, tantum prodest eleemosyna quantum due date pro duobus. Item, non potest eleemosyna dari ex caritate pro uno  definite quin detur pro omnibus; nec missa celebrari pro uno, quin pro omnibus. Ergo specialiter non potest celebrari pro aliquo. Ergo nil plus prodest missa celebrata pro uno, quam celebrata pro duobus simul. Ad hoc dicendum quod quicunque decessit in unitate Ecclesie particeps est omnium beneficiorum que pro uno mortuo fiunt, secundum illud: Particeps ego sum omnium timentium te . Nam omnes in uia merentur fieri participes beneficiorum pro eis factorum, et tamen fiunt pro quibusdam speciales eleemosyne que omnibus quidem prosunt, plus tamen illis pro quibus nominatim fiunt, quam pro aliis. Sed non ita quilibet uiuus particeps est omnium beneficiorum que uiui pro uiuis faciunt, quia unusquisque habet  hic locum merendi et potest facere bona que sibi prosunt et non alii, quia habent Moysen et prophetas, ipsos audiant .

Item, queritur utrum iste sacerdos teneatur orare pro illo quem contingit effici martyrem; quod tamen nescit. Quod non uidetur, quia scriptum est  : Iniuriam facit martyri qui pro eo orat. Sed sic est intelligendum, pro eo quem scit esse martyrem, qui, inquam, orat pro eo intentione expiandi. Sunt enim orationes que sunt expiationes, et sunt gratiarum actiones, et sunt uiuorum consolationes. 338 Pro his qui in purgatoriis detinentur sunt expiationes; pro his qui iam fruuntur uita eterna, gratiarum actiones; pro his qui in  inferno sunt, de quibus tamen dubium est utrum ibi sint, sunt qualescunque uiuorum consolationes. Item, iste sacerdos iniungit huic penam qua dignus est in satisfactione, et sustinebit in purgatoriis maiorem, quia non completa penitentia decedet. Ergo iniuste agetur cum eo, uel ergo non approbat Deus hanc penam ex quo maiori pena eum punit. Item, iste sustinebit maiorem penam in purgatoriis quam modo patiatur; nullam sustinebit tunc qua non erit dignus. Ergo erit dignus maiori pena quam modo. Ergo magis erit reus peccati quam sit modo. Ad hoc dicendum quod in presenti non est dignus maiori. In purgatoriis autem erit dignus maiori, quia secundum diuersa genera statuum diuersa sunt genera penarum. Sicut in lege erat,  quod qui hominem ignoranter interficiebat, ad ciuitatem refugii confugiebat, et ibi erat usque ad mortem summi pontificis . Dignus ergo erat illa pena et maiori in ciuitate manens, et tamen si extra inueniretur occidebatur, et maiorem penam sustinebat non iniuste. Ita, dum sumus modo in ciuitate refugii, digni sumus temporali pena. Si exierimus, post mortem puniet nos igne purgatorio maiori quam sit aliqua pena modo; nec tamen iniuste, sicut etiam per simile potest ostendi. Quedam pena debetur in Italia homini pro adulterio, et minor ea in Gallia. Si quis in Gallia pro adulterio puniretur pena debita adulterio in Italia,  iniuste cum eo ageretur. uariantur enim pene secundum loca, et ita secundum tempora. Ut enim tradunt quidam pro ueniali peccato in presenti homini debetur tantum pena temporalis. Si tamen decedat simul cum ueniali et mortali, pro utroque punietur pena eterna non iniuste.

Item, quando iste erit in purgatoriis non poterit peccare, modo dum est in uia potest peccare, et tunc habebit caritatem, et modo eam habet. Item, postquam liberatus erit a purgatorio igne, statim fruetur uisione Dei, dum erit in purgatoriis Dei uisione non fruetur. Ergo maiorem habebit caritatem post, quam tunc. Ad quod potest dici quod in igne maiorem habebit caritatem quam modo habet, et maiorem accepturus est purgationem quam  sit habiturus dum purgabitur.



CAPUT XXI. De statu animarum, que a corporibus sunt separate, usque ad diem iudicii: an sit eis locus merendi?

Postquam in penis illis anime purgate perfectius penitentiam egerunt, statim absque mora Dei uisione fruuntur, et angelis in beatitudine equabuntur: cui tamen uidetur contradicere quod scriptum est super illum psalmi: Adhuc pusillum, et non erit peccator . Ubi pusillum dicitur tempus illud quod erit usque in finem huius uite postquam liberantur sancti: Deinde fit sermo ad sanctum: In hunc modum nondum eris ubi sunt illi quibus dicetur: uenite, benedicti Patris  mei , etc. Sed eris in illa requie, ubi diues uidit Lazarum ulcerosum, et exspectabis usque ad diem iudicii, donec, recepto corpore, sancti equabuntur angelis. Ex his uerbis uidetur haberi quod sancti nondum sint in beatitudine, et nondum equati angelis. Sed quod primo dicitur, ita intellige: Nondum erit, etc., id est nondum habebitis duplicem stolam. Quod postremo dicitur eos equandos esse angelis, intellige secundum corpus, quia iam equantur secundum animam.

Item, queritur utrum sancti merebuntur usque ad diem iudicii. Quod si dicatur, multe instant obiectiones. Sancti iudicabuntur secundum illum statum quem habuerunt in fine uite, uel secundum illum quem tunc habebunt, quod potius uidetur si  iterum mereantur. Quod si est; ergo non unicuique talis erit dies iudicii qualis ille est quo decedet. Item, sicut in presenti duorum habentium 339 parem caritatem, unus alium potest superare in caritate, ita ut impares decedant; quid prohibet si aliqui duo decedant pares in caritate, cum postea mereantur, unum pre alio proficere in illo spatio quod est a fine uite utriusque usque ad diem iudicii: quod si est, cum in die iudicii dispares erunt in caritate, dispares erunt in claritate, et tamen pares meritis decedent: quod uidetur impossibile, quia neuter habet merita priuilegiata. Item, si iudicabuntur sancti secundum illum statum qui erit  in die iudicii, et duo pares in caritate decesserint, cum unus multo tempore ante alium decesserit, et qui prior decessit statim parem caritatem acceperit ei quam recepturus erat qui posterior mortuus est, et qui prior decessit meruit iterum sua caritate usque ad tempus illud quo alter decedet. Ergo maiorem habet caritatem eo tempore quo posterior decedet quam ille posterior tunc accipiat, quia ille posterior accipit eam in ea quantitate in qua prior acceperat post mortem, qui tamen interim profecit. Cum ergo non possit iste posterior ad merita illius attingere, et ambo iudicabuntur secundum merita que habebunt in die iudicii, magis remunerabitur iste quam ille, cum tamen pares in caritate decesserint. Si uero iudicabuntur secundum  priorem statum finalium meritorum uite et ipsi eam triumphant, uidetur esse ordo preposterus, uel nulla erunt merita post mortem, aut si aliqua sunt, de meritis illis defraudantur, cum secundum illa non iudicentur.

Si anime separate a corporibus merentur, et quelibet earum maiorem habet caritatem quam aliquis qui sit in uia, quia qui minor est in regno celorum maior est Ioanne , uidetur quod intensiore caritate merentur anime beatorum quam aliqui modo, et ita nullius existentis in uia merita possunt attingere ad merita existentis in patria. Quod et in angelis liquet, de quibus non est negandum quin mereantur, si constiterit de animabus  sanctorum. Nam quilibet homo existens in uia minor est quolibet angelo; ergo quilibet angelus maiori caritate meretur quam aliquis homo, et nunquam tepescit in caritate angelus, quod sepe patitur homo. Et angeli etiam a principio meruerunt, et quotidie merebuntur usque ad diem iudicii, quia immortales sunt, et homo non tantum potest mereri, nec omnibus diebus uite sue meretur. Ergo merita cuiuslibet hominis perfectissimi nunquam attingent merita cuiuslibet minimi angeli. Contrarium quod et angeli et anime mereantur ostenditur. Anima Iude uellet Deum non esse, illa uoluntas est mala, peccatum est; nullum peccatum impunitum. Ergo illa uoluntate meretur anima Iude penam eternam. Cur ergo a simili, mon meretur  modo anima Petri uitam eternam. Item, nullam malam uoluntatem habuit Iudas quam modo non habeat, et aliquam habet quam non habuit, quia superbia eorum qui te oderunt ascendit semper . Ergo plus peccat modo Iudas quam peccauerit, et ita maiorem quotidie meretur penam. Eadem ratione et anime sanctorum merentur quotidie maiorem coronam: quod est contrarium illi auctoritati  : In patria est locus recipiendi non merendi. Item, si anime damnatorum per malas uoluntates quas habent quotidie merentur maiorem penam, non uidentur eis prodesse suffragia Ecclesie ad mitigationem pene; aut si prosunt,  quantum uidentur hec prodesse, tantum male uoluntates uidentur obesse.

Solutiones predictorum secundum diuersos, dupliciter est sumere. Dicunt enim quidam quod anime sanctorum usque ad diem iudicii merentur sicut et angeli modo merentur, ut dicunt; sed post diem iudicii nulla erunt merita, et hanc auctoritatem: Non est ibi locus merendi sed recipiendi, sic exponunt, id est potius est ibi locus recipiendi quam merendi, ita intelligitur. Sicut econtrario, cum dicitur: Non est in presenti locus recipiendi sed merendi, id est potius est hic locus merendi quam recipiendi. Multa enim recipimus hic secundum merita, quod docemur in 340 illo loco Euangelii: Fili, recordare bona in uita tua, similiter  et mala . Super quem locum dicit expositor, credibile est istum aliqua bona fecisse, unde temporalia in premium acceperat, et secundum hanc opinionem sancti iudicabuntur secundum illum statum in quo mortui sunt, et post mortem neuter altero plus potest in meritis proficere, si pares decesserint, et quod plus operantur ad beatitudinem cuiuslibet existentis in uia merita, quam alicuius qui sit in patria, licet ille habeat maiorem caritatem, non est tamen maioris meriti. Nam et ipsa difficultas, et lucta et interpolatio que sunt in uia, operantur ad augmentum meriti, quorum nullum est in patria. Alii dicunt quod nec angeli merentur modo, sicut iam supradictum est, nec anime a corporibus separate;  nam omne meritum est in uia, et illa mala uoluntas quam habent est pena tantum et non culpa; uel forte pena est et culpa, quod per hec fiunt Deo dissimiles. Quod uero uidetur nullum peccatum impunitum, potius ad eos qui sunt in uia merendi est referendum; uel potius ipsa uoluntas est culpa et pena, et causa pene, et seipso punitur illud peccatum. Quod uero dicitur  : Iniquitas eorum qui te oderunt ascendit semper; intelligitur nostrum eternum, id est tempus. Nam, sicut homo non cessauit in suo eterno peccare, ita nec Deus in suo eterno cessabit punire; et, sicut si semper uiueret, semper deterior fieret; ita cum semper erit penam sustinebit.

uidetur iterum posse ostendi quod non unicuique  reddat Deus secundum finalia opera, hoc modo: Lazarus decessit in caritate, et necesse erat eum sic decessisse; ergo necesse erat eum esse saluandum. Non ergo postea potuit damnari, quod improbatur, quia postea suscitatus est et potuit mortaliter peccare et sic decedere. Ergo postea potuit damnari. Ergo potuit prius decedere in caritate et post damnari; quod impossibile uidetur. Item, quam cito decessit aliquis, iuste fuit iudicatus a Domino; ergo sententia illa non debuit mutari. Item, habuit gloriam, sed ad tempus, non ergo habuit uitam eternam. Item, Lazarus de digniori  satu quem meruerat reuocatus est ad indigniorem; dignior erat ille status in quo certus erat de requie, nec poterat peccare, quam ille ad quem reuocatus est in quo poterat mortaliter peccare et a caritate cadere. Ergo iniuste actum est cum eo, cum non meruit reuocari ab illo statu ad istum. Item, in Lazaro est exstinctus fomes peccati, postea, in reuocato ad uitam fuit ille idem fomes uel contractus, uel commissus: non contractus, quia non fuit caro in carnali uoluptate post creata, uel generata, nec commisit postea peccatum actualiter. Oportuit ergo ipsum baptizari postquam suscitatus fuit, cum haberet fomitem peccati, ut originale peccatum. Item, Tabita post primam dissolutionem fruebatur, ergo iniuste actum est cum ea. Item,  Lazarus bis mortuus est morte temporali: primo inflicta est ei mors temporalis pro originali peccato, pro eodem est inflicta ei secundo. Ergo Deus bis iudicat in idipsum, uel ab eo duplex consurgit tribulatio. Ad hec omnia respondent quidam et dicunt quod de miraculo sic non est opponendum: ne tamen omnino uideantur subterfurgere, probatur quod mors prius inflicta est ei ad gloriam Dei ostendendam, sicut solet dici de ceco nato. Secunda inflicta est in penam originalis peccati, et non est iudicandus homo, nisi secundum merita finalia ultime temporalis mortis que proprie ei debebatur. Quod enim primo mortuus est miraculose factum est, quod patet in suscitatione, nec secundum cursum  nature. Sciendum est tamen quod non legitur aliquis suscitatus fuisse de quo certum sit quod uel morti eterne, uel uite eterne esset deputatus.



341 CAPUT XXII. De diuersis mansionibus bonorum in patria.

 His ita pertractatis, illud restat postremo inquirendum, utrum anime sanctorum beatiores sunt quedam aliis? Quod uidetur. Quemadmodum enim secundum diuersitatem meritorum anime malorum differenter in inferno puniuntur, ita et anime sanctorum differenter glorificantur. Quod tamen uidetur posse improbari sic  : uiuit Dominus, cuius ignis in Sion, et caminus in Ierusalem, dicit Isaias. Per Sion Ecclesia militans, per Ierusalem Ecclesia triumphans intelligitur; per ignem caritas  uie, per caminum caritas patrie; quia, quantum caminus ignem superat, tantum caritas patrie caritatem uie. Ergo si quis modo in caritate decederet, caritatem perfectissimam haberet. Ergo talem qua nulla esset perfectior. Item, Petrus et Linus sunt beati, et neuter potest esse beatior quam sit. Ergo sunt eque boni. Ad hoc dicendum quod superlatiuum quando ponitur pro ualde aduerbio et suo positiuo, non notat eum cui conuenit excedere alios omnes in proprietate per comparatiuum significata. Non enim si iste est perfectissimus, id est ualde perfectus, sequitur quod nullus eo perfectior  sit. Sed quando ponitur cum genitiuo plurali, notat eum de quo dicitur, omnes ad quos fit comparatio excedere in proprietate per eam significata. Unde si iste est doctissimus omnium, nemo est doctior eo, quare non est recipiendum. Linus est perfectissimus sanctorum, sed est perfectus sanctus.

Item, cultoribus uinee dabitur idem denarius . Ergo omnium electorum erit idem premium. Ergo nullus habebit maius alio. Item, tam boni quam mali post resurrectionem uiuent, et nullus poterit desinere uiuere: ergo omnes uiuent in eternum. Ergo omnes habebunt uitam eternam. Ad hoc dicendum quod omnes quidem habebunt eumdem denarium, id est Christum, qui est uita eterna. Sed ille denarius quibusdam erit aureus,  quibusdam argenteus, quia differentia erit inter sanctos in modo cognoscendi. Quidam enim perspicacius cognoscent quam alii: que distantia uocatur diuersitas mansionum, de quibus dicitur: In domo Patris mei multe mansiones sunt  Nihil ergo prohibet omnium unam eamdemque esse uitam eternam genere, et diuersas numero: quia unusquisque suam habebit cognitionem maiorem, uel minorem aliis. Non autem dicendum sanctos habituros esse uitam eternam, eo quod uita eorum sit futura interminabilis. Nam sic mali essent habituri uitam eternam, cum eorum uita non sit terminanda, sed quia habent usum gratiarum sue uite et inseparabiliter adiunctum, propter quem usum dicitur eorum uita: uita  eterna sed inter illas gratias est una, qua magis delectantur: unde antonomastice uita eterna dicitur per transsumptionem cause ad effectum, scilicet cognitio Dei. Est igitur uita eterna, uel uita interminabilis, cui adiunctus est usus gratiarum, uel ipsa Dei cognitio, uel ipse Christus. Mali autem licet uicturi sint in eternum, tamen propter ineuitabilem pene necessitatem sue uite adiunctam, dicitur eorum uita, mors eterna: quia potius eis esset mori quam ita uiuere, et inter illas penas carentia uisionis Dei, que grauior est, quandoque nomine mortis eterne dicitur.

Item, omnes qui habebunt uitam eternam, scient Deum esse trinum et unum: et nil maius noscibile de Deo: ergo omnes scient quecunque minora sunt his ad beatitudinem pertinentia. Ergo nil sciet  unus quod non alter. In quo igitur attenditur diuersitas mansionum?  Ad quod dicendum quod distantia mansionum in hoc attenditur, quod quidam aliis perspicaciores sint in cognitione diuina, non in diuersitate cognitorum que eadem sunt in omnibus. Item, dicit Augustinus  : In dispari caritate 342 erit par gaudium, sed beatitudo non consistit nisi in quantitate gaudii. Ergo omnes erunt pariter beati quia pariter gaudebunt. Ad hoc dicitur quod paritas gaudii paritatem beatitudinis faceret si parem habituri essent claritatem, quam quia non habebunt parem, licet sit futurum par gaudium, non erit par beatitudo. uel potest melius  dici, quod paritas illa non est referenda ad paritatem intensionis gaudentium, cum dispariter sint gauisi, sed ad paritatem eorum de quibus gaudebunt, quia tot erunt de quibus gaudebit unus, quot erunt de quibus gaudebit alius.

Item, quecunque displicent Deo, displicent Petro: Deo displicent peccata que fecit Petrus: ergo eadem displicent Petro. Ergo de illis dolet Petrus. Quia hoc habet auctoritas: Hoc est uenialia peccata non placere, de illis dolere. Ergo Petrus non habet plenam beatitudinem. Item, Petro nil displicet nisi malum, et ei displicet ipsum peccasse. Ergo peccatum est: in nullo inuenitur hoc peccatum nisi in Petro. Item, Petro nota sunt peccata que fecit, et eadem sunt nota Deo. Ergo non sunt tecta.  Ad hoc potest dici quod sancti in memoria habent peccata que commiserunt, non ut doleant, sed ut gaudeant, quia ab illis liberati sunt. Et ita intelligendum est quod dicit Isaias: Ego creo celos nouos et terram nouam, et non erunt priora in memoria, et non ascendunt in cor, et gaudebitis in eternum : non erunt in memoria ad dolendum, sed ad gaudendum, sicut homo gaudet in prosperitate dum reminiscitur aduersitatis a qua liberatus est secundum illud peticum:

Forsan et hec olim nobis meminisse iuuabit. 
Et non dicuntur peccata Petri tecta, eo quod non sunt nota, sed quia non sunt ei nota ad puniendum.  Unde et tecta dicuntur. Quod uero dicitur: Peccata uere displicere, est de ipsis dolere, referendum ad eos qui sunt in uia.

Item, Linus plus diligeret maius bonum Petri in se, si haberet, quam diligat minus bonum: sed plus diligit minus bonum in se, quam diligat maius bonum in Petro. Ergo plus diligit Linus maius bonum Petri in se, quam in Petro. Ergo plus uellet sibi inesse quam Petro. Ergo Linus uellet bonum Petri esse in se. Ergo non est beatus, quia non omnia ei optata succedunt. Item, Linus scit quod Deus plus diligit Petrum quam se, et in nullo discordat a Dei uoluntate. Ergo plus diligit Linus Petrum quam se. Ergo non habet ordinatam caritatem. Item, quecunque Deus uult, uult Linus: aliter enim  non esset Deus omnia in omnibus . Sed Deus uult ut maius bonum sit Petri quam Lini. Ergo et Linus hoc uult. Ad hoc dicendum quod quidquid uult Deus, uult Linus. Dicunt enim sancti quod sicut gutta aque mista modio uini tota transit in saporem uini, ita et uoluntates sanctorum transeunt omnino in uoluntatem Dei. Plus tamen diligit Linus se quam Petrum, quia Deus hoc uult, ut Linus minus diligat Petrum quam se, et ita in nullo discrepat a Dei uoluntate. Sicut et ille qui patrem suum uult uiuere, cum Deus eum uelit mori, in nullo differt a Dei uoluntate, quia Deus uult ipsum hoc uelle.

Item, Petrus diligit proximum, ille motus quo  mouetur ad diligendum proximum, non est idem illi quo mouetur ad diligendum Deum. Ergo non toto corde diligit Deum: sed satis patet ex supradictis quid sit Deum diligi toto corde in patria, id est ita quod omnis motus sit spiritualis, et nullus carnalis: uel toto corde, id est uoluntate sine contrarietate, intellectu sine errore, memoria sine labore et difficultate, uel toto corde, id est ita quod omnis motus sit in Deo et ad Deum; est enim motus de Deo et ad Deum: et motus de Deo, sed non ad Deum; et motus ad Deum, sed non de Deo; et motus non de Deo, nec ad Deum. Quod totum quia ex superioribus patet, superfluum esset iterum prosequi.

Illud potius inquirendum utrum 343 anime defunctorum notitiam habeant eorum que circa  uiuentes aguntur, quod uidetur constare de animabus sanctorum  . Quomodo enim orationes et uota supplicantium Deo offerrent, nisi eos orantes et supplicantes intelligerent? uel quomodo ad eos dirigeretur oratio, cum dicitur, Sancte Petre, ora pro nobis, nisi nos orare scirent. Quod autem orationes nostras et angeli et anime sancte Deo offerant, dicit Augustinus sic  : Angelis qui sunt apud Deum innotescunt petitiones nostre ut quodammodo eas offerant Deo, et de his consulant, et quod, Deo iubente, implendum esse cognouerunt, hoc nobis uel euidenter, uel latenter reportent, unde et angelus hominibus ait: Cum oraretis, orationem uestram obtulit Deo . Orant ergo pro nobis anime sanctorum affectu compassionis, et meritis  suis nobis suffragando. Non enim loquuntur orando, cum instrumentis illis careant, et optant nobis salutem si ita in Dei uoluntate esse cognoscant; et quando nos coram ipsis humiliamur, citius nos exaudit Deus eorum meritis nos suffragantibus.  Quidam tamen dicunt non dirigi sermonem ad sanctos, sed potius ad Deum, ut meritis sanctorum nos exaudiat cum dicitur, Sancte Petre, ora pro nobis, et Sancte Paule, ora pro nobis, et ipsos nil intelligere de his que hic aguntur, nisi quantum Deo reuelante percipiunt: quibus uidetur consentire Augustinus, dicens  , Sicut illi qui adhuc in carne uiuunt, animas defunctorum quo loco ponantur ignorant; ita et mortui uita, in carne uiuentes  qualiter disponantur nesciunt; quia sicut corporalia et spiritualia differunt genere, ita et distincta sunt cogitatione. Sed auctoritas illa intelligenda est de malis qui puniuntur in inferno, quia illi nesciunt qualiter uiuentes in carne disponantur. De diuite enim qui in inferno positus dixit: Pater Abraham, quinque habeo fratres, mitte Lazarum , et cetera,  dicunt quod non habebat certam cognitionem de his que agebantur a fratribus, sed quia non uidebat eos secum in locis  tormentorum, nec in loco quietis cum Abraham, opinabatur eos uiuere  . uident enim se boni et mali usque ad diem iudicii, sed post uidebunt boni malos, mali nequaquam bonos, quia tolletur impius ne uideat gloriam Dei . Tunc enim firmatum erit chaos, ut qui uoluerint hinc ad eos transire non possint, neque huc inde transmeare  , quia iustitia erit hinc firmata, et inde iniquitas. Unde boni nec modo nec tunc compatientur malis. Sed dicuntur tamen uelle transire ad malos, quia si iustitia Dei admitteret, non fieret eis molesta eorum liberatio; uel oratio, quia si uellent, non tamen possent eos iuuare, cum sint illi positi in exterioribus tenebris, et non possint habere uoluntatem bene operandi, nec dimittere uoluntatem  peccandi: que quidem uoluntas est eis et peccatum et supplicium. Sed illud peccatum non meretur, ut dicunt quidam, quia est ibi locus recipiendi, non merendi. Secundum alios, illa mala uoluntas non est peccatum, sed supplicium tantum; uellent enim se non esse, et Deum non esse, si fieri posset; licet enim habituri sint tunc naturalia bona, sicut et demones adhuc habent; tamen ita erunt sopita in malitia et obtenebrata, ut nullam scintillulam dilectionis ad Deum possint dirigere, ut etiam saltem naturali dilectione diligant se, uel Deum  . Unde et tunc proprie dicentur esse in exterioribus tenebris; que non sunt, non uidere Deum per speciem, quod nec aliquis hic habet; uel per dissimilitudinem non uidere, quam facit peccatum inter  Deum et hominem, quod et multi hic patiuntur; sed quedam odii malignitas et uoluntatis, que nunc excrescit in mentibus reproborum, quedam scilicet obliuio Dei, quia tormentorum interiorum et exteriorum doloribus adeo afficiuntur, ut ab illis ad cogitandum aliquid de Deo nunquam mentem ualeant reuocare: uermis eorum non morietur, et ignis non exstinguetur, et erunt usque ad satietatem uisionis omni carni electorum . Super filiam autem Sion 344 gaudebit Deus ut sponsus super sponsam ; et declinabit super eam quasi fluuium pacis, et quasi torrentem inundantem gloriam suam, quam sugemus ut repleamur ab ubere consolationis eius, ut mulgeamus et deliciis affluamus  ab omnimoda gloria eius, gaudeamus, et exsultemus , et gaudium illud nemo tollat a nobis . Quo ut perfruamur, caritas super omnia nobis est hic amplectenda, que est finis precepti , in qua omnis lex impletur. Si ergo singula scripta reuoluere non licet, si omnia dicta prophetarum legere non placet, habe caritatem, et fac quidquid uis. Faciendi enim libros nullus erit finis. Deum time et mandata eius obserua; hoc est omnis homo .




ANNO DOMINI MCCuIII
GUIBERTUS GEMBLACENSIS ABBAS





NOTITIA


Guibertus Martinus, Gemblacensis abbas, ob specialem quamdam in sanctum Martinum Turonensem archiepiscopum, deuotionem ita cognominatus, claruit ab anno circiter 1180 et sequentibus. Multa scripsit que mss. in monasterio suo Gemblacensi in Brabantia asseruantur, ubi olim abbas fuerat. Hec uiderat Ioannes Mabillonius in tribus uoluminibus, unde pauca summatim refert tomo II. Analectorum suorum, pag. 544 et sequentibus, que hic uerbotenus proferemus.

De Wiberto seu Guiberto, cuius occasione ac rogatu Epistola Heruardi Leodicensis archidiaconi ad G. Laudunensem canonicum scripta est  , quedam adnotare iuuat ex ms. Chronico Gemblacensi, in quo hec legi: De isto Guiberto, magne sanctitatis, probitatis et doctrine uiro, si quis misse desiderat, cuius meriti fuerit, abunde ex scriptis eius id cognoscere poterit. Scripsit namque epistolas ad diuersos, morales et optimis suasionibus refertas. Scripturam sacram semper habens in manu et ore, ad abbatialem dignitatem iam senio grauis adactus est. uixit in sacerdotio sexaginta tribus annis, ut in quadam Epistola uite sue primeue deflectiua, que incipit Beatus Augustinus, de se plenius recitat. Magnus zelator fuit animarum, sue precipue, non minus quam aliorum, quod patet in omnibus Epistolis suis, quas ad diuersas personas, tam excellentis, quam paris ac socie conditionis destinauit. Habitauit in diuersis monasteriis, utpote in Galliam profectus bis, in monasterio Turonensi diuo Martino sacro, ubi plurimum diligebatur tum propter honestatem morum, tum propter uitam sancti Martini quam metro composuerat, et Turonensibus obtulerat. A quibus euocatus, Gemblacum reuersus est, et non ita diu post, a monachis Sanctorum Ioannis et Mauri martyrum in Florinis abbas est postulatus: quibus laudabiliter prefuit annos quinque, menses octo. Interea temporis Ioannes abbas Gemblacensis e uiuis excessit, ad cuius celebranda funeralia, a monachis Gemblacensibus dictus abbas Florinensis uocatus est. uolentem Florinas reuerti, fratres Gemblacenses illum elegerunt in abbatem suum, circa annum Domini 1194, prefuitque annis decem. Et post multa: Ad Guibertum abbatem nostrum reuertamur, qui in diuersis locis et monasteriis diuerso tempore habitauit. Et primum quidem uitam monasticam in hoc Gemblacensi monasterio professus est, postmodum profectus in Galliam, in Turonensi habitauit: unde exiens, Gemblacum est reuersus. Florinenses hunc interea temporis in abbatem sibi elegerunt et postulauerunt, atque abbate Gemblacensi defuncto, ibidem factus est abbas. Post annos uero decem exactos in regimine Gemblacensi, quindecim et octo menses in Florinensi, utramque abbatiam resignauit, et apud Florinenses habitauit. Inde uenit in uillare Cenobium, quod deserens, iterum in Galliam abiit Turonisque habitauit. Quibus ille ualedicens, ad quamdam uirginem Hildegardem nomine diuertit, cui multam felicitatem precatus, Gemblacum ad priorem et proprium nidum reuersus, ibidem obiit senex dierum, et diues multorum bonorum operum. uixit in sacerdotio, ubi supra dictum est, sexaginta tres et amplius annos. uiam uniuerse carnis ingressus est uicesima secunda die mensis Februarii. Hec pauca ex pluribus eius recte gestis.

Hec de Guiberto, qui uiris doctis parum, ut puto, hactenus notus est, adnotanda duxi: sed ut de eius Operibus accuratior notitia habeatur, quid super his in itinere Belgico presens animaduerterim, indicare, aliquod opere pretium existimaui. Guiberti lucubrationes inueni in tribus codicibus membraneis, presertim uero Epistolas, de quibus quedam carptim hic delibare iuuat. Arnulfo Scholastico complures scripsit, de amicitia uidelicet, de solemnitate paschali, de exitu Aegypti, id est huius mundi: de tribulatione patienter sustinenda, de uoluntaria paupertate, et de thesauris sapientie, de sancto uincentio martyre, et de patientia, etc. Ioannem, Arnulfi scholastici fratrem, ad conuersionem et spiritalem militiam hortatur duobus litteris, Ioanni fratri carissimo inscriptis. Rainero fratri dulcissimo egrotanti condolet, eumque ad conuersionem hortatur. Eidem scribit de dignitate sacerdotali, tum aliam epistolam de solemnitate paschali, ubi Rainerum Scholasticum appellat. Lamberto nepoti suo qui secularibus negotiis plus equo intentus erat, tres epistolas dirigit, quibus eum ad studium uirtutum adhortatur. Hec in primo codice reperi; que uero sequuntur, in secundo.

In primis occurrit opus De uita et miraculis sancti Martini, rhythmice scriptum quatuor libris, quorum prologus solute orationis indicat, opus istud Philippo Coloniensi archiepiscopo oblatum esse Bopardie, cum Philippus in comitatu teneretur. Eidem Philippo multe a Guiberto inscripte sunt littere; qui passim eum Summi Pastoris et Christi uicarium appellat. Prima est de mysteriis creationis et reparationis. Secunda excusatoria, quod in pastores scribens, eum tetigisse uisus sit. Tertia, Philippi nomine, ad eum tetigisse uisus sit. Tertia, Philippi nomine abbatem Maioris Monasterii, et ad primicerium Ecclesie Castri Noui, in qua eos interrogat de more claudendi portas monasterii in nocte festi ordinationis seu translationis sancti Martini,  et de fama que tum ferebat sanctum Martinum nocte illa missam celebrare. Quarta Philippo respondent Herueus abbas et fratres capituli Maioris Monasterii, et quesitis faciunt satis, laudantque Guibertum. Quintam et sextam scribunt eidem Philippo Philippus decanus, Rainaldus thesaurarius, totumque capitulum Sancti Martini Turonensis, in quarum litterarum priori gratias agunt de uita sancti Martini sibi transmissa, in utrisque autem quedam sancti Martini miracula referunt. Septima est Guiberti Philippo, de beneficiis gratias agentis. Octaua eiusdem ad eumdem de laudabili conuersatione fratrum Maioris Monasterii. Nona de nobilitate et magnificentia ecclesie Castrinoui. Decima Guibertus Philippum hortatur ad officii sui cultum, et ad studium pacis in conuentu Leodicensi sarciende. Undecima eidem gratulatur de restituta pace. Herueo Maioris-Monasterii abbati, eiusque sacro conuentui gratias agit, de hospitalitate sibi prestita, et de eo quod libros De miraculis sancti Iacobi, De bellis in Hispania a Carolo Magno gestis, et De martyrio Rollandi ducis, transcribendi facultatem ab eis obtinuerit: quorum librorum exemplar ad transcribendum certatim a se rapi testatur. Nempe eo tempore false eiusmodi merces uenditari ceperunt, id quod epistola duodecime argumentum est. In decima tertia uero, fratribus Maioris-Monasterii inscripta, laudat eorum religionem, et quedam corrigenda notat. Decima quarta directa est Ioanni abbati fratribusque eiusdem cenobii, quibus Guibertus gratias agit, ab iisque libros Paulini postulat, et se duabus abbatiis antea propositum, tunc uni Florinensi preesse scribit. Post hec subsequitur in codice eodem Guiberti epistola ad Philippum Coloniensem archiepiscopum, cuius mandato de scribenda sancte Hildegardis uita parere se dicit. Tum uarie Eiusdem Guiberti ad dominam Hildegardem magistram cenobii Sancti Roberti Bingensis subsequuntur. Prima de excellentia sancti Martini episcopi, secunda de uisionibus Hildegardis, de quibus queritur: An ut fama ferebat, uisionum suarum postquam eas scripsisset, obliuisceretur: tum an eas ipsa Latine scribat, ac demum an Latinam linguam didicerit. In fine epistole, Salutant te dilecti et ex facie noti dilectores tui, Sigerus de Waura: et Nicolaus miles iuuenis de Niel, quem cum ipso te uisitante in Quadragesima uidisti. Salutat te frater Franco Reclusus, ecclesie uestre filius probus in Christo, et frater Robertus languens corpore, sed ualens mente, in monte qui dicitur Sancti Guiberti, recubans. Salutant te dominus Emmo, ecclesie nostre parochiane presbyter, etc.

Preterea alias eiusdem Guiberti epistolas ad Hildegardem, numero octo, tumque responsiones Hildegardis ad ipsum uariasque tum eiusdem Guiberti ad sorores ecclesie beate Marie, Sanctique Roberti de Binguia, tum earumdem sororum ad Guibertum responsa, aliasque aliis personis scriptas, nempe Iosepho egregie probitatis scholastico, qui Hierosolymam cum Cantuariensi antistite profecturus, Guiberto prosam de sancto Martino examinandam obtulit. Sigfrido Moguntino archiepiscopo, de uirtutibus sancti Martini, et Conrado eiusdem Ecclesie pontifici, de uariis Coloniensis Ecclesie successibus; denique Godefrido abbati monasterii Sancti Eucarii et Sancti Willibrordi de uita sancte Hildegardis, quam Guibertus ipse scriptis mandauit. Ad hec Bartholomeus Fisenus in Floribus Ecclesie Leodiensis, ubi de abbatibus Gemblacensibus, testatur Guibertum nonnulla etiam scripsisse ad beatam Ludgardem, que in uicino Aquiuiensi parthenone tunc uiuebat: atque anno 1208, hoc est biennio post abdicatam prefecturam, ad superos abiisse.

Factus ergo est anno 1188 Guibertus Martinus abbas Florinensis, anno autem 1194, abbas Gemblacensis, quas prefecturas cum anno 1206 abiecisset, anno tandem 1208, die 22 Februarii mortuus legitur, etatis anno circiter 88, sacerdotii 63. Nihil huius scriptoris editum puto, preter [epistolas et] narrationem destructionis uel potius combustionis monasterii Gemblacensis, que anno 1137 facta est, quam quidem Guibertus, post eiusdem monasterii factus abbas ac monasterii etiam Florinensis, litteris consignauit, libro II. Commentariorum Bibliothece Cesaree uindobonensis, cap. 8, pag. 904, ubi et mentionem facit librorum suorum qui in hac destructione abrepti fuerant. Meminit Guiberti Martini eiusque scriptionum Heruardus Leodiensis archidiaconus, in epistola ad G. Laudunensem canonicum, et anonymus auctor Chronici Gemblacensis, tom. II Analect Mabillonii, p. 544; ualerius Andreas in Bibliotheca Belgica, p. 303 editionis 1643, Louanii in 4, ubi mss. codices Operum Guiberti uarios in Belgicis bibliothecis recenset; Petrus Lambecius libro II. Commentariorum bibliothece Cesaree uindobonensis, cap. 8, pag. 904, ubi de codice ms. 296 Datino Ambrosiane arcis in Cesaream allato, loquitur.





EPISTOLA HERuARDI LEODICENSIS ARCHIDIACONI AD G. CANONICUM LAUDUNENSEM De Guiberto abbate Gemblacensi et de scribenda uita S. Martini.
(D. MABILLON, Analect. nou. edit., p. 480.

 Reuerendo Patri et domino G. beate Dei Genitricis Marie Laudunensi canonico, HERuARDUS Leodiensis archidiaconus, presentis uite stadium iuste uiuendo uiriliter percurrere, et eterne beatitudinis brauium feliciter obtinere.

Usitati moris est et longo bonorum consensu approbati, quibuslibet, et maxime facilibus et honestis  petitionibus amicos sese inuicem exaudire, ut per hilarem et promptam exterioris operis exhibitionem, in lucem et publicum procedat desiderabilis fructus occulte dilectionis. Inde est quod paternitatem uestram, cuius benignitatem a cunabulis munificam mihi et expositam, quoties necessitas exegit, in libro experientie legi et relegi deuote exoro, et instanter  precor, quatenus fauorabilem et omni acceptione dignam et prone suscipiendam domni Guiberti, cognomento Martini, petitionem, cum ad uos uenerit, uel miserit, sine repudio affectuose gratanter et excipiatis, efficaciterque compleatis. Effectus namque eius multos letificabit et edificabit; uobis quoque, etiamsi nolitis,  magnam et laudem et gloriam pariet: sed et ipsi domno Guiberto propensiorem pro uobis apud Deum intercedendi affectum suggeret. Hic autem ille est Guibertus, qui quondam in Florinensi monasterio prius, et postea in Gemblacensi, abbatis officio est functus, sed neutro defunctus. Maluit siquidem utili quesita et pacta occasione honeste cedere, quam sub onere, quod solus et gemens sine fido portabat comportante, cadere, et casu sui ab ineptis irrisoribus ludibrium sustinere. Ad quid enim in fornace scandalorum et tribulationum flammis estuante inutiliter uteretur?  presertim cum easdem flammas nec per se sufficeret exstinguere, nec absque magno lesionis detrimento diu posset tolerare, nullo scilicet in eadem sibi fornace aure lenis sibilo flante, nulliusque pie consolationis suffragio eius acerrimos estus refrigerante. Ideo prudenti usus consilio, saluari in imo, quam periclitari in summo potius elegit, magisque humilis et pauperis Christi ab eo saluandus imitari uestigia, quam ambulare in magnis et mirabilibus super se, cum eis aliquando pro fastu elationis puniendus. Hic idem est ille Guibertus Martinus, gloriosi presulis Martini cultor, nonnullus imitator, operumque et uirtutum illius tam uerbis, quam scriptis studiosus commendator. Unde propter diuturne et affectuose deuotionis erga eum constantiam, eiusdem eminentissimi pontificis proprium nomen isti conuersum est in agnomen: adeo ut iam non solo suo proprio nomine, quod est Guibertus, sed ob insigne predicte deuotionis obsequium,  quod ei sedulus exhibet, Guibertus Martinus iam passim, ubi notus est, appelletur.

Sed ut id pro quo ista premisimus, et ad quod tendimus, iam proferamus, hic idem Guibertus Martinus, quem pro suis nobis charum meritis intimo uobis commendamus affectu; auditis et lectis quibusdam opusculis uestris, hic uidelicet que seu de uita egregii confessoris Christi Seruatii, seu quo cultu et qua conuersationis forma se agant clerici qui pie in Christo uolunt uiuere, heroico usus metro, preclaro digessistis opere, eorumdem scriptorum plus quam dici possit, eleganti trahitur et delectatur uenustate. Proinde quia, sicut minus uobis notus, de uestro  diffidit assensu, ad me ueniens ob mutue agnitionis et dilectionis, quo inuicem astringimur, complexum, nichil prorsus quod iuste petam, uos mihi sperans negaturum, humillime et instantissime frequenter deprecatus est, quatenus mea apud uos obtineam intercessione, ut  beatum Martinum, quem propter illa que quotidie eius experitur beneficia, quanta potest, ueneratur et attollit deuotione, uos quoque inter ceteros quos ueneramini sanctos, in patronum uobis assumatis: et ut etiam uos in opportunitatibus opitulationum eius suffragiis fulciamini, sicut et omnes qui ei puro famulantur affectu; aliquid ei honoris sedula et alacri intentione exhibeatis. Nec de eiusdem domni Guiberti Martini petitione, quin pareatis, aliquatenus stimulemini, quia nec aurum, nec argentum, nec quidlibet unde marsupium seu penu uestrum uacuetur, in beati Martini obsequio expendendum a uobis petiturus est. Quid tum? an ut ecclesiam ei  construatis? Nec hoc quidem, nam in possessione ecclesiarum nullus eo ditior sanctus inuenitur, preter Matrem Christi, et Clauigerum celi. Si nichil horum, quid demum habet petere? Nempe quod facillime potestis prestare.

Quid illud? Nimirum uerba: quid leuius uerbis uolantibus? Petimus itaque tam ipse quam ego cum eo, et enixiori quam possumus intentione petimus, quatenus diligentissima inuestigatione, considerata tanti pontificis incomparabili fere eminentia, qua merito et uirtutum operibus, et nominis amplitudine summis aule celestis principibus, id est prophetis et apostolis, adequatur, toto subtilissimi quo polletis ingenii uigore et acumine adhibito, qui nonnullos in scriptis uestris uicistis, in hoc uos ipsum uincendo, ad laudem Dei et legentium utilitatem et delectationem, de materia, que uobis per litteras insinuabitur, elegiaco metro aliqua memoratu digna in ipsius beati Martini honore conscribatis.

 Nec in hoc sane opusculo frustra laborabitis, quia labor ipse preter id quod uos utiliter exercendo damnosum a nobis repellet otium, geminam pariet retributionis utilitatem, dum pro eo et uiuens et mortuus, laudis preconio etiam nolens attollemini, et Martini uestri patrocinio in omnibus periculis et tribulationibus uite huius, et in ea, qua durior nulla est, necessitate, hoc est in articulo mortis, protegemini. Proinde qui somnolento diu otio torpuistis, tandem uel pulsatus expergiscimini, et instar galli se ipsum complosis alis diuerberando ad cantandum uigilantiorem reddentis, uires ingenii longa obsitas rubigine, ut resplendeant, quasi ad usum limando expolite, et laudabilis exercitium laboris, id est opus Deo gratum, et posteris commodum, ab ipso uobis Deo oblatum, gratanter et impigre suscipite: ne, si segniter differatis, alius clanculo mittat manum, et illud uobis preripiat; et sic utraque mercede, id est laudis temporalis, et eterne  retributionis, pro tepiditate dilationis uestre careatis.

Quapropter suscipite illud incunctanter, et explete celeriter, antequam hebetata pre senio mentis acie, sera penitentia incipiatis uelle, cum  inops memorie et insufficiens haberi ceperitis, et tunc desidie uos pudeat, cum emendare non poteritis. Expedite ergo uos, obsecro, ab omnibus aliorum, quantum fieri potest, negotiorum impedimentis, et operi huic, quod uobis per talem uirum Deus perficiendum ingerit, uigilanti intentione uacate, et cum ipsius adiutorio, quanta potestis acceleratione, sine ipsius operis detrimento terminate. Cauete autem, queso, ne si ulterius exspectetis, tempus quod omni sagitta siue auicula celerius preteruolat, uos non exspectet, et uite die clausa, tenebre mortis, in quibus nemo potest operari, uos occupent; et, quod maxime timendum est, ne Deum ipsum, qui uos per seruum suum pulsat,  offendatis; neue serui pigri et inutilis, qui de talento sibi credito lucrari noluit, penam incurratis. Iam uero ut demum tam producta claudatur epistola, filiali paternitatem uestram precor affectu, ut apud uos caritas obtineat quod sincero et pio affectu poscit caritas: ne si caritatem exaudire nolueritis, nec uos, ut uacuum caritate, ille qui summa caritas est, in uestris precibus aliquatenus exaudiat, quod ipsa caritas, id est Deus, sua pretate a uobis precibus beati Martini auertens tribuat, ut in eadem ipsa caritate omnia uestra compleantur.





GUIBERTI GEMBLACENSIS ABBATIS EPISTOLAE




EPISTOLA PRIMA. AD PHILIPPUM ARCHIEPISCOPUM COLONIENSEM. Mores prauorum pastorum describit, quos hortatur ut uitet.


uenerabili atque amantissimo patri PHILIPPO in Ecclesia Coloniensi summi Pastoris uicario, frater G. ex affectu suus, iugem electorum Dei pontificum in rationali cordis gestatione memoriam, et per eorum exempla cum multiplici sancti gregis augmento ad pascua sempiterne uirentis paradisi feliciter introire.

Semper quidem, reuerende Pater, diuine benignitatis et misericordie fuit prolapso humano generi consulere et congrua institutionis subsidia adhibere. Quod et ideo recuperationis aditum inuenit,  quia non propria nequitia, sed aliene malignitatis fraude seductum, posite sibi obedientie limites excessit. Et quia nos sumus in quos fines seculorum deuenerunt , per multa experimenta sentimus impleri uerba Apostoli dicentis: In nouissimis, inquit, diebus instabunt tempora periculosa, et erunt homines se ipsos amantes, cupidi, gulosi, elati, superbi, blasphemi, parentibus inobedientes, ingrati, scelesti, sine affectione, sine pace, criminatores, incontinentes, diuites, sine benignitate, proditores, proterui, tumidi, uoluptatum amatores magis quam Dei . Iam certe monstruosum nostrum seculum omnia hec genera bestiarum in plenitudinem tamen hominum produxit, sed  pre nimia assuetudine horrenda non horremus. Propterea diuisiones aquarum deducunt oculi mei, , quia obtenebratus est sol in ortu suo, et luna non splendet in plenitudine sua , ceco populo non desunt duces, sed ceci; quia exigentibus peccatis eius, iuxta prophetam, mittit ei Dominus reges in furore suo , et suscitat pastores in terra, qui detenta non uisitent, et dispersa non requirant, et contrita non sanent, sed carnes pinguium comedant, et lana gregum operiantur . Nascuntur ergo in gremio Ecclesie pro patribus filii, sed degeneres; in terra eius constituuntur, sed nominis Domini et preceptorum eius immemores, quia intrant eorum plurimi, non per ostium, sed ascendunt aliunde , intrant ambitione, pecunia, non gratia, principum largitione non cleri electione et intrant non  ut pascant, sed ut pascantur; non ut ministrent, sed ut ministrentur; non ut seminent, sed ut colligant; non ut laborent, sed ut quiescant; non ut a lupis oues custodiant, sed ut immaniores lupis oues ipsi diripiant. uolunt etiam id quod in acquisitione honoris exinanitum fuerat direptis replere, et non solum mollibus, sed et pretiosis uestiri. Et quia super multos exercent, non dando pauperibus, sed necessariis suis uel amicis uel supereffluentibus, benefici appetunt uocari . Proinde ut ad talia abundent, diligunt munera, sequuntur retributiones , et multifaria intentione querunt occasiones extorquendi: unde et sepius ad hoc peruertunt iudicium . Qui cum ex imitatione patrum, quorum filii sunt, non uitam sequendo,  sed solum officium exterius et locum tenendo, terrena despicere, atque ad eterna anhelare debent et alios ad amorem Dei attrahere, miserrima ambitione terrenis inhiant, parumque de se corrigendis uel de subiectis regendis cogitant. Heu! quomodo obscuratum est aurum, mutatus est color optimus, dispersi sunt lapides sanctuarii in capite omnium platearum?  O extreme stuporem dementie, terrena et fugitiua toto cordis ambitu querere, supernaque et eterna negligere, in diuites extraneos sua, dispergere, et pauperum filiorum obliuisci. Et quibus hoc malum, nisi inertie prelatorum imputandum est? nam omnia fere mala que in subditis inueniuntur, negligentium prelatorum  uel incuria succrescunt, uel prauis roborantur exemplis. Quapropter per Ieremiam comminatur eis Dominus, dicens: ue pastoribus qui dispergunt et dilacerant oues pascue mee! ecce ego cibabo eos absynthio, et potabo eos felle . Quia qua se futurorum spe consolentur non uideo, cum Dominus solum pauperibus, mitibus, lugentibus, esurientibus, et sitientibus, persecutionem patientibus, beatitudinem promittat ; et isti e diuerso induantur purpura et bysso et epulentur splendide, et quidquid nugarum et ineptiarum habet, et exsequitur mundus, hi uel exerceant, uel a suis circa se exerceri permittunt.

In quibus omnibus, Pater reuerende, si quid ad personam uestram pertinere uidetur, fauorabili aure ad incitamentum profectus uestri haurite, et non ad insipientiam mihi, nec uobis ad iniuriam deputetis.  Et quidquid hic de aliis manifestum legitur, uobis quasi in prouerbiis dictum cognoscite. Deus omnium benignus rector et custos sanctitatem uestram tueatur incolumem, et in cura uobis iniuncta strenuum sui ipsius uos faciat imitatorem.



EPISTOLA II. AD EUMDEM. Confirmat ea que in precedenti epistola dixerat.

Magno sacerdoti PHILIPPO, Dei gratia Coloniensi archiepiscopo, frater GUIBERTUS suorum minimus, ex adiutorio Regis et Sacerdotis eterni in presenti digne fungi sacerdotio, et carnis sue curam disciplinate regere, ut in futuro sacerdotum et regum huiusmodi beatissimum mereatur adipisci collegium.

 Cum super epistola uobis per me directa mihi nasceretur scrupulus, et trepidus cogitarem utrum melius esset quedam ibi posita mutari uel aboleri, aut uobis dirigi, confugi ad orationis presidium, deprecans ut si sermo a Domino processisset, et posuisset illud in ore meo, staret, et mihi ipsi meam inde cunctationem amoueret. Oraui, et satisfactum est mihi; uidi enim et intellexi, non solum ductu rationis, sed et instinctu ueritatis, quod is optimus esset monendi modus in quo monens fideliter et caute incedens, eum quem monet nec adulatione fallit, nec exasperatione irritat, nec denotatione adurit; sed, considerata qualitate persone, secundum quod expedire uidet, aut pudori parcens,  aut deferens honori, ad id quod utile et salubre est, sedule studet incitare. uidi etenim et probaui quod nichil rectius uel decentius uel sanius unquam proponi possit ei qui uice Dei preest animabus ad salutem reducendis, quam primo semper cogitanda et imitanda benignitas prouidentie ipsius misericordis Dei, cui cura est de omnibus, et qui cum reuerentia disponit nos; deinde etiam mala malorum et bona bonorum exempla, sed et supplicia illorum et istorum premia, ut territus illis, et tractus istis, in omnibus et de omnibus doceatur. Efficax igitur monendi modus et omni acceptione dignus.


CONCLUSIO.

 Omnipotens Deus, qui stas in synagoga deorum, in medio eos diiudicas , non recte iudicantes corripiens, etc. Usquequo iudicatis iniquitatem et faciem peccatorum sumitis?  Educat quasi lumen iustitiam uestram et iudicium uestrum tanquam meridiem , ne nesciendo ambulare, in tenebris ambuletis, et maius incurratis iudicium, inspiretque cordi uestro ne iudicetis egeno et pupillo, humilem et pauperem iustificetis , et cetera iustitie et misericordie opera exsequamini, quatenus et cum misericordibus terram possideatis , et cum iustis seculi iudicibus thronum iudicialem dignitatis obtineatis, quando uenerit Dominus ad iudicium cum senatoribus populi sui. Amen.



EPISTOLA III. AD EUMDEM. Gratias agit de beneficiis ab eo acceptis.


Amantissimo Patri reuerendoque domino Dei gratia Coloniensi archipresuli PHILIPPO, frater GUIBERTUS, omnium Deo famulantium minimus, in affectu et effectu strenuissime dilectionis seipsum in Christo.

Ad referendas gratiarum actiones, uenerande Pater, quas de mea exiguitate abundantia suauitatis uestre promeruit, etiamsi omnes corporis mei actus in linguas uerterentur, et uox mea esset erea, non sufficerem. Proinde quia in hac parte deficio, ad ea que utcunque, diuina largiente gratia, suppetunt me conferens, si quid potest uel torpentis  deuotionis uel peccatorum oratio modicum quid, id in suffragium uestri ex toto me et quotidie expendo, et perenniter expendere paratus sum, quandiu fuero, etc.



EPISTOLA Iu. AD EUMDEM. Excusat se quod ad eum non uenerit.

Domino et Patri uenerabili Dei gratia Coloniensi archiepiscopo, frater G. ex affectu suus, non in uanitate seculi, sed in nomine Domini habere laudem, et magnificari ab eo qui exaltat mansuetos in salutem .

Quod ad uos necdum ueni, neque pigritie neque negligentie est, sed occupationes quibus teneri uos scio, me retinent. Quia enim sepius exire nec uolo  nec ualeo, epistolas tres uestre excellentie destinaui. Cognoscat uos summus Sacerdos in benedictionibus suis, et propter misericordiam in presenti a uobis conseruatam sine fine mansuram, in futuro conseruet uobis Pater misericordiarum Deus misericordiam. Amen.



EPISTOLA u. AD HERuEUM ABBATEM ET FRATRES MAIORIS-MONASTERII. Se non uagandi studio, sed pietatis ad Sancti Martini sepulcrum peregrinationem suscepisse, prauisque secularium moribus claustra corrumpi.

Amantissimo Patri HERuEO, omnique digno reuerentia sacro conuentui Maioris Monasterii sub eius  cura ordinatissime Deo militanti, frater GUIBERTUS seruus sanctitatis eorum, ab eo apud quem summus ordo in celesti palatio tempore retributionis inter iustos ordinari.

Quanquam a nonnullis qui corde et corde loquuntur  neque custodiunt uias suas, ut non delinquant in lingua sua , peregrinanti mihi ad sepulcrum Beati Martini derogatum sit, magisque uagationi quam deuotioni peregrinatio mea deputata, uobis tamen eam plurimum placere scio, glorior et exsulto. Nec tamen in hac substantia glorie, qua in Christi corpore, ipso tribuente, membrum quietum et sanum esse cupio, aduersus eum qui est caput corporis  non facio, neque super uerticem extollo, recolens scriptum  esse: Qui dicit se in Christo manere, debet sicut ille ambulauit et ipse ambulare . Et quidem si secundum hominem gloriari uellem, iuste reputaretur mihi in stultitiam, nam ipse dixit: Ego gloriam meam non quero . Si ergo oblitus uerbi illius: Qui gloriatur in Domino glorietur , fauores hominum et inanem gloriam affectans, huic seculo conformari gestirem quod diligere fornicari est a Deo , et ei inimicum constitui , in tantum ut dicat Iacobus apostolus: Adulteri, nescitis quia amicitia huius mundi inimica est apud Deum?  Nonne conuincente me conscientia os meum condemnaret me? nonne statim et Apostolus occurreret, dicens: Si gloriari oportet, non expedit quidem?   Etenim quanti periculi sit seipsum gloriando uelle commendare patet etiam ex uerbis Psalmiste ubi ait: Quoniam Deus dissipauit ossa eorum qui hominibus placent . Quisquis uero ingratitudinis uitium quam graue sit perpendere nesciens, mihi celeste munus cognoscenti et inde cum gratiarum actione humiliter glorianti, succensendum putauerit, sane merito insipiens reputabitur. Ego tamen me ipsum mihi comparans et commetiens, non alta sapiendo, sed humilibus consentiendo , gloriabor, non in immensum, sed modicum quid, et secundum mensuram qua mensus est mihi Deus. Metiri enim se, ut ait quidam, quemquam decet propriisque iuuari laudibus. Et unde, obsecro, domini  mei, in claustris tanta malorum incommoda ebulliunt? Unde putatis claustra corrumpi? nisi ex introductione secularitatis que non aliorsum quam per ineptorum et socordiam, et imperitiam, et incuriam, et dissolutionem prelatorum ingreditur, qui uitiosi a uitiosis uitiose constituuntur. Quidam uero instituuntur, sed derelicto ostio aliunde ascendentes, uel suffodientes, aut pecunia cui obediunt omnia, aut potentum uiolentia propinquorum, contra fas et ius omne intruduntur. Et quid tales mercenarii non pastores, nulla spiritus ratione fecundati, nulla caritatis radice fundati; quid, inquam, tales quos Dominus in Euangelio fures uocat et latrones , facerent, nisi sua quererent , que Dei sunt negligerent, ac per hoc  ut breui innumera concludam, morti non uite fructificarent, seque et cecos sequaces suos quibus ipsi ceci ducatum prebent , perderent.



EPISTOLA uI. AD FRATRES MAIORIS MONASTERII. Causatur quod hospitalitas et disciplina regule in cellis minus obseruetur.

Dominis et amicis in Christi dilectione meis dulcissimis et humili deuotione perenniter amplectendis fratribus Maioris Monasterii, frater G. sanctitatis eorum famulus, quidquid secundum salutem utriusque hominis optari potest commodius.

Ego, uenerandi Patres, homuncio uel potius uermis et non homo, nichil in rerum serie uidens molestius, nichil ferens acerbius, quam ordinem monasticum  olim sublimem et splendidum, et ipsis etiam filiis uel tyrannis seculi uenerabilem, nostris modo diebus, proh pudor! ab his a quibus disciplinata conuersatione commendari debuerat, non tantum a gloria decoris sui spoliatum, sed et ab omni fere status sui rectitudine infami uita reddi contemptibilem, dolorem super hoc cordis mei nullatenus dissimulare ualeo. Unde quoties datur occasio et uerbis et scriptis, quo possum nisu, iniuriosis et impugno, et pro eius iniuriis, cum ultra posse non datur, saltem reclamo. Hinc est quod in monasterio uestro, quo nichil in diuitiis cumulatius, religione splendidius, mundius puritate, aduersus uitia cautius, ad famam bone opinionis in Dei laude custodienda circumspectius inueniri potest, aliqua non  quidem ad caput proprie, sed ad quedam ex membris spectantia uidi, de quibus, si salua uestri gratia auderem, sanctitatis uestre uigilantiam non temeritate reprehendens, sed in caritate suggerens, humiliter monerem, ut rerum ueritatem diligenter inquireretis, et si que emendatione indigent, corrigeretis. Apparent autem in aliquibus membris uestris nonnulle corruptiones, quamuis minime, et ad corrigendum non difficiles. Sed quid cunctor exprimere, cum scriptum sit, non solum admone, sed, quod durius sonat: Argue sapientem et diliget te?  Non itaque arrectis auribus pauidi exspectetis quasi magna et pudenda dicturum, sed supernum inspectorem qui scrutatur Ierusalem in lucernis ,  expauescite, non modo aperta, sed et occulta et exigua districte iudicaturum; et satagite ut a uertice usque ad extremam pedis plantam totum corpus uestrum in conspectu eius sanum inueniatur et immaculatum.

Sed ut iam ad rem ueniam, id primum ponam quod expertus sum. Cum aliquando tenderem ad uos, hospitandi gratia, diuerti ad aliquam ex cellis uestris; sed ingressum obtinere non potui, quanquam pollicerer me a foro mihi necessaria comparaturum. Et certe quod mihi factum est potuit et aliis fieri; et scio, ut postea a multis comperi, quoniam nec mihi soli nec primum factum est. Item, cum degerem uobiscum, a nonnullis et, maxime cum repatriarem, a pluribus didici aliquos ex prioribus  cellarum uestrarum symbolis et potibus indecenter nonnunquam uacare, et a uitiis que saturitas generat, non esse immunes, hoc est distinctis lumbis, et lucernis exstinctis opera noctis exercere. Et ut eis uel illicita libere liceant, et ne ipsi soli reprehensibiles appareant, subditos sibi a talibus non prohibere. Quomodo namque ab his in quibus ipsi culpabiles existunt, compescerent alios? obiiceretur enim eis illud Euangelii: Medice, cura te ipsum . Hoc ergo ideo tam sedule moneo, quoniam, Deo teste, post illam que me propriis lactauit uberibus et aluit, et in huius mensuram etatis, Christo iuuante, perduxit, uestram unice Ecclesiam ueneror et diligo, et sicut eius celebri gloria et splendore alacri exsultatione tripudio, ita etiam, si  quid opinionis sinistre de his que in eius dispositione constituta sunt, contingat me audire uel scire, medullitus condoleo. Quoniam ergo membra pro inuicem et maxime caput pro membris debet esse sollicitum , satagite, obsecro, ut in cellis uestris que cum ad hoc sufficiunt, per priorum auaritiam uel negligentiam hospitalitatis humanitas nullatenus iusto segnius exerceatur. Curate etiam ut munditia castitatis in omnibus locis uestre ditionis singulariter pre ceteris uirtutibus seruetur, parcimonia aduersus luxuriam, humilitate contra superbiam, hinc inde illam ne aliquatenus expugnetur, ad munimen sui perpetim uallantibus. Preterea summa intentione curam impendite, ut diligenter inuestigetis quidquid agitur in cellis uestris, maxime  remotis, et qualis sit uita uel conuersatio eorum quibus illas deputastis regendas. Dico enim, licet pudeat, sed ueritas urget ut dicam, quia nullum maius dignitatis sue preiudicium, nullum maius honoris sui detrimentum patitur sacra religio quam a cellis. Et licet iam in quampluribus abbatiis a filiis scelestis pulchritudo glorie monachalis offuscata sit, et ad nichilum fere redacta sit, maxima tamen pars ruine eius et iniuriarum a cellis aut prioratibus, id est ab his qui in cellis uel prioratibus commorantur, initium habuit, et omne dedecus ab illis illusoribus ordinis illi emergit. Que enim ab illis fuerint uerecundum est dicere, adeo ut in terra nostra ordo ipse quondam summe reuerentie,  nunc in opprobrium et in fabulam, in derisum et subsannationem, in blasphemiam et sibilum cunctis late per circuitum deuenerit. State ergo, reuerendissimi Patres, in Domino, et sicut hactenus ita usque in finem tenete traditiones ordinis quas ab antiquo semel suscepistis. Et ne in uobis quoque musce morientes perdant unguentum bone opinionis , nunc maxime quando omnia in decliui sunt, subrahite uos ab exemplo omnis Ecclesie inordinate ambulantis. Itaque nichil prorsus uobis quasi ex uobis ascribentes, sed ei a quo bona cuncta procedunt , tribuentes, et simplici ex corde gratias agentes, omnes in unam conuenite sententiam, una mente unum sentite, uno ore idipsum dicite: Benedictus Deus in donis suis, et sanctus  in omnibus operibus suis, de cuius munere habetur, ut ei digne et laudabiliter seruiatur. Cui laus et gloria, honor et imperium in secula. Amen.



EPISTOLA uII. AD I. ABBATEM ET FRATRES MAIORIS MONASTERII. Laudat eorum religionem, petitque suffragia post mortem.

Reuerendissimo domino et Patri I.  Dei gratia abbati, amantissimisque fratribus sub eius censura Deo et B. Martino in Maiori Monasterio seruientibus, frater GUIBERTUS minimus semper et ubique sanctitatis eorum seruus, salutem in uero salutari, et se totum ex toto.

 Omnipotentis Dei clementie inexplebiles ago gratias, qui mihi inspirare dignatus est, ut sancte excellentie uestre notitiam perquirerem, et pietate sua effecit ut inuenirem. Reuera enim me multum ex cohabitatione uestra tum exemplis tum doctrinis profecisse et sentio et confiteor, et adhuc uberiorem profectum post mortem ex orationibus uestris me percepturum spe certa presumo. Et quia sicut generatio preterit et generatio aduenit , ita in monasterio uestro, et propter excessum e uita, et propter ordinis et seruitii grauamen sepius apud uos mutari oportet, fratres, et ideo neminem inter uos esse reor, qui me cognoscat uel mei recordetur. Si queritis quis sum ego qui uobis scribam, ego sum frater N., etc. Qualitatem societatis uestre a  predicto abbate et capitulo mihi concesse in Regula si diligenter inquiritis, scriptam inuenietis, quam ut propter Deum mihi, obsecro, et uiuo recognoscatis et mortuo, cum obitus meus, qui ut credo, instat, uobis nuntiatus fuerit, fideliter persoluatis, sanctitatem uestram pro omnibus fidelibus et pro me eorum ultimo indesinenter orantem, indesinenter eque fidelium Deus omnium Conditor et Redemptor ab omni malo in euum custodiat, et nos pariter cum eis ad eterne beatitudinis gaudia pietatis sue gratia perducat. Amen.



EPISTOLA uIII. AD RODULFUM uILLARIENSEM MONACHUM Reddit rationem cur curam pastoralem deseruerit.

 Seruo Dei RADULFO uillariensi  monacho nostro semper dilectionis sinu suscipiendo, F. G. solo habitu et nomine monachus, arcem regni celestis uirtutum armis comprehendere.

Et uestris et aliorum crebris pulsatus litteris, nonnullorum quoque de partibus illis ad has gratia negotiandi partes aduentantium uerbis super abscessu meo suggillatus, ignominiosum arbitror ulterius uel officiosam amicorum uel improbam derogatorum reprehensionem dissimulare. uereor namque, si non occurrero, et me infamie exponere, et detractoribus meis, dum libere iniqua loquuntur, occasionem peccandi tribuere. Maluissem tamen, si licuisset, in his Martinum episcopum, quam beatum Ieronymum presbyterum imitari, quorum alterum scimus  tantam aduersus omnes iniurias patientiam assumpsisse, ut, cum esset summus sacerdos, impune etiam ab infimis clericis lederetur; alterum tanto legimus in reprehensores suos uerborum impetu ferri, ut quasi rupto patientie freno, totus in preceps agi uideatur, sagittas potentes et acutas cum carbonibus uastatoriis linguis dolosis apponens , omnem inuentionem heretice prauitatis altercando destruens. Sed licet ego ultra omnem estimationem infra pedes tantorum uirorum iaceam, medius tamen eorum incedens, ita, si possum, moderabor stylum et animum, ut nec intus sufferentie tranquillitatem  perdam, nec foris intolerabilibus uerbis quemquam ex nomine arguendo usque ad excidium fraterne pacis et caritatis proruam. Nouerint autem uerbosi amici mei, non quasi culpabilem, nec quasi a conscientia repressum me hactenus tacuisse, sed omnem dissensionis fomitem, qui contentione magis augetur quam sopitur, silentio meo penitus exstinguere uoluisse. Quod quia, ut perpendo, fieri non potest, ratum duco breui, si ualeo, et innocentiam meam ostendere, et os iniquitatis, ne amplius super me dilatetur, oppilare . Scio siquidem, sicut expertus, quoniam cum adhuc essem apud uos, multi aduersum me loquebantur lingua dolosa , in manifesto quasi fauentes, et in occulto reuera mihi detrahentes, similes scorpionibus.  Unde Dominus ad Ezechiel dicit: Fili hominis, subuersiones sunt tecum et cum scorpionibus habitas . Unde enim subuertunt auditores suos et decipiunt adulatores? Quia eis iudicium proprium et cogitationem sui subtrahunt, ne se qui sint, sed quales ab illis falso predicantur, estiment. Hi deteriores prorsus illis sunt qui in facie maledicunt et apertis emulos suos contumeliis afficiunt. Quare hoc? Quoniam istud fit aliquando precipitatione, illud nunquam nisi deliberatione. Et inuectione conuicii plerumque auditor confusus corrigitur, uisco autem adulationis errore suo retinetur. Contra quos Psalmista: Domine, inquit, libera animam meam a labiis iniquis et a lingua dolosa  . De illis uero quid dicam, qui uel inuidie ueneno suffusi, uel iracundie facibus accensi, nulloque pudore repressi, in apertas proruentes blasphemias, sermonibus odii circumdabant me , et lanceis uerborum suorum uulnerabant, non parcentes in faciem meam spuere. De his, inquam, quid dicam, aut quibus eos similes censeam? nisi bestiis insensatis aut feris immanissimis, de quibus et Dauid conqueritur in Psalmo: Circumdederunt me canes multi , et alibi: Aperuerunt super me os suum etc.,  Quare autem talium irrisiones, impetus, insultationes et improperia patiebar? Nimirum non ob aliud, nisi quia declinabam a semitis eorum, quia in comessationibus et symbolis contubernia eorum fugiebam,  quia nolebam uel sortem mittere cum eis, uel communicare marsupio eorum. Quia preuaricationem ordinis et mandatorum Dei in eis reprehendebam, quia non solum in me carnales motus enitebar comprimere, sed ipsos quoque a prauitatis tortitudine ad rectitudinem equitatis et iustitie reuocare contendebam. Quid illi uicissim? Profecto ponebant aduersum me mala pro bonis et impugnabant me gratis . Quid ego fragilis homuncio tantis circumseptus malis agerem? qui in medio eorum positus quid nisi me ad diuinum conferrem presidium? Expertus ego in meipso quod bestiarum istarum dentes nichil minus essent quam arma et sagitte, et lingua eorum gladius acutus. . Clamabam cum Propheta: Erue a framea etc. . Hec pro me; pro illis autem quid? Exemplo protomartyris dicebam: Domine, ne statuas illis hoc peccatum . Et ecce gratias Deo refero, quod uirtute orationis et sufferentie quidam eorum ad bonum pacis conuersi sunt, et, me nec procurante nec exigente, sed Deo ulciscente, in nonnullis eorum qui in malo persistebant, scelus hoc uindicatum est. Sed quid prodest hoc? Semper pro patribus nascuntur filii tam boni quam mali, et heu! maior insurgit numerus improborum quam piorum, et in modum hydrie, succiso uno surculo, multiplicior pullulatio inutilis stirpis erumpit. Quia ergo peruersi difficile corriguntur, et supra numerum multiplicantur, et nemo potest corrigere quod Deus despexerit, relictis his ad quorum correctionem non sufficio,  in arbitrio eius subuersoribus sancti ordinis, et legis diuine preuaricatoribus, uoluptatumque suarum amatoribus magis quam Dei , qui pro eo quod super his eos arguere audebam, cum presens essem, nefanda effundentes calumniabantur me, et stridebant dentibus in me: Et nunc quoque licet absentem iniquis insectantur opprobriis: his, inquam, relictis, ad satisfaciendum illis qui causam meam ignorant, et ob hoc errant, non ex malitia, sed ex ignorantia, ne ulterius in me scandalizentur et materiam eis peccandi prebeam, iustum imo necessarium arbitror ueritatem mei recessus aperire. Neque enim aut leuitate usus, aut instabilitate actus, locum meum deserui. Eant liuor et edax inuidia, eant zelus et  dura sicut infernus emulatio! , et sese imo quos inuadunt et captiuos tenent, corrodant et exulcerent! Mihi autem adherere Deo bonum est, et ponere in Domino spem meam , quo protegente nonnulli hostium in manibus meis sunt, cuius adiutorio persequor reliquos, et comprehendam; et non conuertar donec deficiant , secundum illud Pauli apostoli: Dominus conteret Satanam sub pedibus uestris uelociter . Huic profecto bonum mihi inherere, in hoc uero spem meam ponere saluberrimum mihi uideri cognoscite, et ualete.



EPISTOLA IX. AD IONAM S. MARTINI IN PETROSO uADO SACERDOTEM. Ut iuxta nominis interpretationem columbinam simplicitatem actis suis exprimat.


Sincero semper affectu mihi colendo precordiali amico, IONAE sacerdoti ecclesie Beati Martini que est in Petroso uado, G. suus, transitorium mundi despicere et permansurum celestis regni gaudium feruenter appetere.

Hortor et moneo, frater carissime, ut nominis tui interpretationem diligenter attendens, non ad confusionem, sed ad laudem, sed ad honorem, Ionam, id est columbam, te gaudeas nominari, quod ita decenter adimplebis, si columbine simplicitatis emulus, rectam et innocentem geras conuersationem coram Deo et hominibus, a felle amaritudinis  et a liuore inuidie inueniaris alienus. Sed quid facis in mediis fluminibus Babylonie, in medio ciuitatis plene iniquitatis et contradictionis, propter peccata sua in momento subuertende? Aperi oculos tuos et uide, quoniam die ac nocte circumdat eam super muros eius iniquitas, etc. Quare non assumis pennas sicut columbe et fugias, etc., ne et tu simul pereas? Quid in periculo tuo aliena assumis, qui ad tua delicta portanda non sufficis? An nescis quoniam non solum de tuis, sed etiam de tibi commissi rationem exigeris? Quid, quasi mercenarius, possessiones mercedis tue computando, in domo aliena seruitutis tue dies dinumeras, qui domum tuam libere ut dominus poteris disponere, non alienum, sed proprium panem comedens.  Exonerare, queso, totius fascibus his, et imitare patronum tuum, cuius laudibus diu noctuque insistis, qui Christum etiam inuitis parentibus secutus, in uniuerso orbe Christiano apostolicam gloriam obtinuit. Et quia scriptum est: Qui audit dicat: ueni, , accepto salutis consilio, da operam, ut et alios tecum Deo adducas, et maxime eos qui uberem fructum Deo in lucro animarum reddere possint tempore opportuno. Saluta tu communem amicum, monens illum et fidem quam dilecto debet seruare, et depositum integrum custodire



EPISTOLA X. AD QUEMDAM FRATREM SUUM. Gratulatur de sua conuersione, de qua tamen nonnichil timet, hortatur ut uota adimpleat, et ad regulare claustrum se transferat.


Fratri carissimo, G. dilectus suus, in cursu propositi sui constantiam et de laboris mercede confidentiam.

Lectis litteris tuis breuibus, immensum letatus sum, earum indicio effectum iam uite comperiens quod nunquam de te speraueram. Quis enim priorem tuam non dico conuersationem, sed dispersionem cognoscens, ex facili crederet leuitatem tuam ad maturitatem uel modestiam sacre religionis, quam irridere solebas, colligendam, et ceruices tuas superbas et rigidas humili Christi iugo aliquando supponendas? Sed hoc pium et solitum benigni  Saluatoris nostri artificium est, qui eos quos presciuit et predestinauit conformes fieri imaginis Filii sui  ex insperato uocans et mutans, terrena docet despicere et amare celestia, et exleges ad normam legis uite et discipline componit. Sed ut de hac ipsa conuersatione tua tibi meam, et hoc ad te muniendum aperiam cogitationem, de eius initio uehementer quidem exsulto, sed non secure, utpote uel fine incertus, et hoc maxime pro eo quod repentina uideatur et coactitia, non feruore spiritus, uel consulta deliberatione animi te ad hanc euocante, sed extremo mortis periculo perurgente. Et quamuis certus sim quod pius Dominus quod cepit in te et perficere et solidare potens sit , auget tamen et hoc formidinem mentis mee, quod  in locum plurimis periculis obnoxium te contuleris, in quo non solum rudium et nouiter plantatorum moueri pedes et effundi gressus, sed et robustorum, nisi circumspectissime sibi intendant, status concuti possit; nec ista ad hoc profero, ut te uel loco cedere, uel propositum , mutare suadeam, sed ut meam erga te ex fraterna dilectione sollicitudinem insinuem, et uigilantiorem te aduersus astuti tentatoris insidias reddam; de quibus scilicet periculis, quoniam plus quam expediret, me absente, in libro experientie lecturus es, si tamen non tepide, sed disciplinate uiuere uolueris, ego scribere de his supersedeo. De cetero iam dominos et fratres meos qui te uel uocatum uel compulsum a Deo in suum consortium susceperunt, moneo et  precor, ut uota que distinxerunt labia tua Domino reddere , et sanctis uerbis doceant, et exemplis accendant, et orationibus iuuent. Te uero quem totis uiribus amplector et uisceribus, oro et exoratum esse cupio, ut quia iam tempus est ut plurimi sanam doctrinam non sustinent, sed ad fabulas conuertuntur, etc. , tu uigiles aduersus iniustas fabulationes adulatorum et detractorum; et iuxta Apostolum: Quecunque sunt uera, quecunque iusta, quecunque sancta, quecunque amabilia, quecunque bone fame, si qua uirtus, si qua laus discipline, hec cogita semper , et Deus pacis erit tecum, et reddet tibi mercedem laborum tuorum. Nec est ut queraris de raritate uel penuria eorum quos merito sequi possis, quia,  etsi faciem Antichristi bonorum precedit egestas, et mali multiplicentur super numerum, tamen adhuc, prestante Deo, et malus inter ligna siluarum, et inter spinas lilium inuenitur , et, ut expressius loquar, non est fere tam peruersus, in quo non aliquid imitabile inuenies.

Itaque quoniam ad fortissimum genus militie uocatus es, sed in loco parum aduersus hostes munito stas, oportet ut quod tibi exterior non prestat custodia, animi prouideat industria, et ut sapiens utere malitia temporis ad exercitium uirtutis, et duplici armatura ad ultionem inimicorum induatur zelus tuus, ut, quoniam hi qui secundum carnem uiuunt, morientur, , fortiter dimices  contra carnem et sanguinem, non solum abstinendo a carnalibus desideriis que militant aduersus animam , sed etiam carnalium hominum consortia fugiendo; et iuxta Apostoli uocem: Accipe armaturam Dei, ut possis resistere in die malo et in omnibus perfecte stare, et deinceps . Sta ergo succinctus lumbos in ueritate, indutus lorica iustitie, etc.  Attamen si ego consulere et tu facere posses, nichil melius tibi consulendum putarem, quam ut ad claustrum aliquod religionis censura feruens, non ibi permansurus, sed ad discendum monachatus ordinem transires, ut cum bene instructus et armatus ordinata ex acie ad tuos regredereris, et ipse de cetero contra spirituales nequitias securus pugnare, et ad pugnandum  scires et posses alios prouocare. Illud autem scito quod, iuxta Domini uocem in Apocalypsi, uenialius esset frigidum adhuc in seculo manere, quam tepidum et resolutum in claustro residere , quia stimulante timore et penitentia, de magno peccatorum frigore facilius conuerti posses ad uias innocentie quam de tepore securitatis recalescere ad feruorem sectande iustitie.



EPISTOLA XI. GEMBLACENSIUM FRATRUM AD SUUM GUIBERTUM. Dolent de eius absentia.

Amantissimo fratri et domino GUIBERTO, fratres Gemblacenses, et omnes in communi amici, tam foris quam intus, quidquid optari letius, quidquid frui potest felicius.

 Quanto, o amicorum desideratissime, olim nobis grata, utilis et accepta fuit uestra presentia, tantum et multo amplius in dies contristatos reddit uobis interim dulcis et chara, sed nobis supra modum odibilis et amara facta uestra absentia; nam post patratam uestram a nobis discessionem, multorum ora resoluta sunt in nostre derogationis uituperationem, uidelicet eos consciuisse causam ipsius uestre digressionis, qui erant emuli uestre bone conuersationis. Exigit igitur a uobis mater pia perseuerantie stabilitatem, etc.



EPISTOLA XII. AD GEMBLACENSES FRATRES. Excusat se a resumenda abbatiali dignitate Gemblacensis monasterii.

 Reuerende matris sue Gemblacensis Ecclesie dominis filiis et fratribus suis, GUIBERTUS eorum ultimus, in ira misericordie memores esse.

Quod meminisse mei dignamini gaudeo et gratias ago, quod uero reuocare conamini, identidem gratias ingemino, sed non inde gaudeo. Gauderem magis, si quam gratus et commodus uobis unquam esse potui, his quibus gratum et commodum me sua gratia facit Deus, in pace cesse pateremini. Quia uero quidam uestrum ad me reuocandum abbatem compellunt, uellem potius ut eum ad releuandum et muros et mores domus qui corruerunt, incitarent, et ad disponendos eos per religiosas domos quos inter uos parum adhuc ordinis scire non nescio,  perurgerent. Et quidem si per me apud uos aliquid boni fieri aut restitui posset, gauderem et recurrerem, et humiliari et abiectus esse et tribulari uobiscum quam spolia diuidere inter superbos magis optarem . At quoniam inter uos ubi multi sapientes sunt, huius gratie et auctoritatis aut sapientie esse non mereor, obsecro ut me stultum illis stultis qui de me exsultare et per me proficere se iactitant, sine calumnia habere permittatis. Quid littere pro me reuocando multiplicantur? Mox ut mutationem uel correctionem domus accepero, omni occasione, omni dilatione postposita, libens recurram, et quidquid laboris pro instauratione subeundum iusseritis, gratanter excipiam. Nam quid mea modo ibi exiguitas faceret? Tentaui aliquando subuenire,  et passus sum quod animus refugiebat suscipere, et nichil profeci. Nam ideo reuerti nunc uehementer formido, ne forte, si post tranquillitatem pacis, quam per triennium fere fruitus sum, in puteum miseriarum inarum recidero, et mihi molesta et uobis onerosa sit mea reuersio. Deus pacis et dilectionis sit cum omnibus uobis , ut idem omnes sapiatis, et unanimiter honorificetis Deum, et per Dominum nostrum Iesum Christum  Amen.



EPISTOLA XIII. AD GERTRUDEM uIRGINEM. De monasterii sui depredatione per comitem Namurcensem.

GERTRUDI sponse Christi et uirgini, G. seruus Dei  et eius, seipsum non sicut secularis secularibus, sed in Spiritu sancto.

Litteras magistre uestre et uestras, cum munusculo quod misistis, accepi in caritate, non in uoluptate: que enim uoluptas ubi totum occupat amaritudo? O soror carissima, quoniam tribulatio recordationis que nuper circumdedit me, et uisio destructionis ecclesie nostre, in qua fere ad mortem periclitatus sum, omnes corporis mei sensus attonitos reddit, et totam animi fortitudinem absorbet: quod paucis expediam, si tamen pre dolore expedire sufficiam. Oppidum nostrum in confinio ducatus Louaniensis et comitatus Namurcensis situm esse dignoscitur. Orta itaque nuper simultate inter ducem et comitem, comes idem improuise illud cum  exercitu suo circumdedit, et immisso igne in minuta, id est que foris uallum et murum offendit, penitus incendit et depopulatus est. Cum uero nichil tale timeretur, flabris uentorum qui uehementissimi insurgebant subuehentibus, fauille flammantes per cuncta oppidi interiora disperse sunt, et ita totum simul et oppidum et monasterium feruentissimo incendio consumptum est, ut et in oppido nulla domus preter duas humillimas recenti humo obductas, et in claustro ne una quidem officina inusta remaneret: in qua exustione, cum missam matutinalem ad altare minus cantarem, nolens aliquid imperfectum relinquere, tardius pene quam debui ad tutelam me contuli; nam sacris exutus uestibus, cum pre ignibus  late iam omnia uastantibus foras erumpere non possem, in uicinius quod patebat sacrarium ingressus, quatuor ibidem e fratribus meis merentes et anxios inueni, quo in loco preter spem undique uallantibus nos flammis, fumo et calore ita estuauimus et suffocati sumus, ut duo ex his grauiter lederentur, ego et alii duo pre angustia certe sine spiritu, instar mortuorum, usque ad uesperam decumberemus; sed, me per auxilium Dei superstite, illi duo socii martyrii mei post paucos dies rebus humanis excesserunt.

Sed, sicut scriptum est in prophetis, ut auditus auditui, contritio contritioni, et terror terrori superueniret , nono combustionis die predictus comes Namurcensis, accito sibi comite Hannoniensi  nepote suo ex sorore, denuo in multitudine graui oppidum circumdedit, et quibusdam in locis dirutis muris intrauit utriusque exercitus, et ubique libere discurrens  uniuersa quecunque incendio superfuerant diripuit: in qua direptione nichil nobis, nichil burgensibus, uel populo terre qui inibi sua conuexerant relictum est. Animalia quoque et altilia domestica, aut cinerata, aut ab hostibus abducta: nullus sacris uel altaribus honor impensus est, adeo ut in medio presbyterio coram principali altari et per tota utriusque ecclesie spatia et pedestri et equestri certamine congredientibus hinc nostris hinc aduersariis, multi interficerentur, monachi ipsi et sacerdotes discuterentur et  spoliarentur; nullus fratrum prorsus indemnis euasit, unus lethali telo per latera abductus oppetiit, alius ita nudus abductus sicut eum natura ab utero matris in lucem produxit. Ipsi abbati cum reliqua ueste et ipsas calligas detraxissent, nisi a quodam sibi noto uix excussus perhorrentis noctis tenebras nudus et soliuagus diffugisset: et siquidem satis iuste, ut qui patrem suum et dominum suum spiritualem adhuc uiuentem per supplantationem et Simoniam honore proprio spoliauerat, ipse quidem quid in exitu suo prestolare debeat,tali dehonoratione perdisceret: nusquam enim talis introitus, imo non introitus, quia non per ostium, sed inuasio, et aliunde preceps ascensus beato fine claudetur.

 Sed, ut cepta repetam, nulla in direptione predicta uel femineo sexui penitus reuerentia, quin et ipse mulieres nude dimitterentur, nulla omnino letentibus misericordia exhibita est; sed et matres uestibus exute, et filii ab uberibus matrum distracti, contra nature iura, cum maxima parte burgensium in captiuitatem traducti sunt. In maiori ecclesia, utpote homicidiis profanata, nec legitur, nec cantatur, sed in crypta quadam utcunque diuinum explemus officium. Hinc gemitus et suspiria et singultus, quia cecidit corona capitis nostri, et diuitie nostre non solum exteriores, sed, quod sine magna cordis contritione referri non potest, etiam  interiores extraneis cesserunt, dum sine decore seruitii Dei, sine ordinis et religionis munimine, in confusione communis uite sedemus. Indulgete, obsecro, soror dilectissima, talia uobis profundenti, et uos mecum ad dolorem incitanti, quia et cor triste nunquam leta proferre, et os amarum mel non potest spuere, et nescio quo nature instinctu etiam de miseriis suis cum amico loqui remedium aliquod esse uidetur. Restat ergo quia domus nostra destructa est, nec spes ulla instaurande in ea religionis in uita mea suppetit, ideoque locum me mutare necesse est. Decreui autem ad claustrum Maioris-Monasterii, a quo ante quinquennum fere regressus sum, reuerti, eo quod anime mee complacuerit.





EPISTOLA XIu. IOANNIS WILLELMI AD GUIBERTUM, ABBATEM GEMBLACENSEM. Declarat se merito ab iniquo abbate multa pati, utpote qui ipse aliis mallorum malorum auctor fuerit.


Domino desideratissimo et uenerabili fratri G. IOANNES dictus Willelmi, salutem et omne bonum.

Quia scriptum est: Beatus qui in auribus sapienter loquitur, idcirco, o mi domine, ad uos utpote reclinatorium miserorum sermo meus dirigitur. uerumtamen si in loquendo modum excedit intemperata loquacitas, causas iuste excusationis habebit ipsa doloris plena necessitas. Ego autem, qui etsi aliquando contumeliosus, sed nunc uersa uice, si  possibile esset, fideliter et ex animo uobis officiosus, cum multa cordis contritione insinuo uestre dilectioni eam quam peccatis meis merentibus iam olim patior calamitatem et miseriam, quia homo perditionis, quotidie supramodum innouata crudelitate, exaggerat in me multiplicem et intolerabilem inique rabiei et persecutionis insaniam. Qui quoniam nunquam defatigatus cessat irarum uel odii uel ad modicum sopitos cineres aduersum me in rediuiuas flammas suscitare, omnium discretorum religiosorum cordibus et auribus, si fieri posset, causam tam nociue simultatis innotescerem; siquidem iniuriam patienti non modica solet esse consolatio, si innocentie sue causam discernendam uel potius dirimendam proborum hominum committat iudicio.  uerum si ipse iam olim facti mei penitens ex abdito audacis conscientie uelim fingere causas fallacis innocentie, nec dicam cum Propheta: Iudica me, Domine, secundum iustitiam meam, etc.  Profecto os meum condemnabit me. Nec mirum si ego, qui malo meo omnes pedicas et laqueos ad irretiendum et illaqueandum innocentes operatus sum, eisdem confusionis retibus inuolutus sim. Nimirum sicut feci, sic recepi; si aliis aperui laqueum precipitationis, ipse mihi paraui casum perditionis. Sciens ergo et uidens, ignem inieci paleis, nec consideraui quod ignis succensus, in aliis quidem scintillas ualidi feruoris diffudit, porro in me tanquam totius mali incentorem uastationis sue regyrans  habenas, truculentior et male uorax efferbuit, ecce sed ipsa diuturne calamitatis uexatio dat intellectum, quamuis sero, quam fuerit exsecrabilis et Deo odibilis nostre male procurationis exsecutio. Enimuero, plures numero huius facti auctores et cooperatores fuimus, qui quosdam facetis adulationibus et aliis uanis fauoribus, plures dato sacramento quod diuersis administrationum uel officiorum sublimarem honoribus, nonnullos munerum largitione corrupimus. Sed quid? Adeptus sedem Simoniaci culminis, omnium fere suffragatorum consilio, uelleque et nolle posthabito, magnus, sapiens apparere in oculis suis et sibi placere facere mala que posset, minari que non posset; et cum antea nullius reputaretur momenti, ut nostis, quippe nec qui interiori  nec exteriori scientia preditus, modo in utraque ultra uires presumere, et omni bono uacuus, sed solo superbie fastu tumidus, intolerabilis potentatum cepit exercere tyrannidis, adeo , nonnullos monachorum et militum, sicut et ipse cum adhuc essetis nobiscum uidistis, uinculis ferreis alligaret, et in custodia retruderet.

Ut reliqua prosequar, soli potentes, hi scilicet quorum hoc fuit auctoritatis, ex condicto de rebus ecclesie opulenter ditati sunt; reliqui, id est mediocres et infimi pro merito spebus suis uanis frustrati sunt. At uero mihi mei sudoris sufficiens erat premium, uidere uoti compotem amicum, ut putabam, et dominum; nec fuit longa dilatio, aliter quam  ratus eram prouenit laborum meorum condigna remuneratio! siquidem pro donatiuo ab eo a quo bona sperabam, in quantum poterat, contrarium et extra munera dissimile parabat mihi munus, patibulum et laqueum. Si autem uulgo dicitur: Debet haberi modus in uerberandis canibus, quanto magis in exasperandis et cruciandis hominibus? Ipse qui Simoniace heresis emulator, paterni honoris inuasor et proditor, quantum uero ad me, Aman illo in Lege ueteri nequior , Daciano quoque et Nerone inordinatis moribus omnium malorum commentoribus apparet crudelior. Reuera pudet, et tamen fateri necesse est detestandi sui commercii me per omnia fuisse conscium, cum multorum  ora iam et ipsa etiam saxa uociferantur in diabolum malum factam esse eius promotionem, ita ut sit uersum in prouerbium, quod loco regiminis statutum sit idolum zeli ad prouocandum emulationem Cuius periculi malum nos respicit in capite, qui huius pestifere captionis conscii auctores in hoc perfidie sue dedimus euidens indiculum, quod, bone simplicitatis uiro reiecto, pro libitu nostro creauimus nobis ridiculum abbatem, qui nichil quidem scientie, plus quam satis haberet nequitie. Hinc est quod quasi amens et absque cerebro plerumque publice fatetur uelle potius diabolo quam mihi obuiare, in tantum ut cum ego nuper hebdomadarius sacerdos cum aqua lustrationis et signo Dominice passionis ex more domum eius uisitarem,  ipse attonitus aufugerit, nec ullum diuinis honorem exhibuerit sacramentis. Sed quid amplius? Plures abbates et monachi, milites et clerici, et ipse domnus archidiaconus Amalricus, prorsus omne hominum genus pro huiusmodi odii sepissime elaborarunt sopitione, sed nichil concordie dignum efficere ualuerunt. Iam quia mihi inest tantorum malorum nunquam finiendorum desperatio, placet animo quietis gratia loci demigratio. Proinde precor ut mihi iam uago et profugo procuretis apud uos locum certi refugii, ut sitis mihi portus desiderate requietionis, ut pro hoc apud Deum habeatis locum eterne  remunerationis. ualete, et per presentium latorem quid uobis placet rescribite.



EPISTOLA Xu AD QUAMDAM SANCTIMONIALEM. Excusat se quod eas sepius non inuisat, quoniam id professio non permittat.

Dilecte in Christo sorori ancille et sponse eiusdem Christi, Irater G., salutem, orationes, seruitium et seipsum in Domino.

Quoties benignitatem et beneficia a uobis mihi impensa mente retracto, doleo quod uobis caream, uos non uideam, uestraque beneuolentia et religiosis non fruar officiis, adeo ut si facultas daretur, et obligatio professionis permitteret, ob gratiam uestri et aliarum sodalium uestrarum, que me, cum presens  essem, tanta deuotione excoluerunt, locum uestrum sepe inuiserem. Sed quoniam id nec licet, nec decet, et forte non expedit; id quod licet, decet et expedit factito, quando quo possum pietatis affectu uos complector, Deoque in orationibus commendo: simul enim et semel dico, quia modicum id quod sum, et quod in Christi seruitio facio, uestrum eque ut meum est. Munuscula nulla uobis dirigo, quia non habeo; scitis enim quod nulla unquam mihi rerum huiusmodi colligendarum cura fuit, quoniam id omnino monachorum non est. uestra tamen munuscula que a uobis exiens mecum attuli, adhuc habeo, et super aurum et topazium diligo. ualete in Christo et orate pro me.



EPISTOLA XuI. AD ABBATEM S. EUCHARII. Petit ab eo post obitum suum suffragiorum participationem.


Domino et Patri dilectissimo, G. Dei gratia S. Eucarii  abbati, quidquid fidelis amicus amico optare potest dulcius et salubrius.

Quoniam aures uestras pluribus occupatas audiendis uerbis quasi adulatoriis aut superfluis occupare duco inutile, ea que erga me aguntur uel acta sunt, si scire uobis placet, narrabit uobis presentium lator dilectus noster W. ecclesie nostre custos per quem et uos nobis uestra intimare poteritis. Sed unum est quod, quia ore ad os non possum, per litteras enixius precor, quatenus in sanctis orationibus  uestris mei memor esse dignemini, et communionem beneficiorum que apud uos fiunt, et societatem quam abbas predecessor uester mihi benigne concessit, uos quoque clementer recognoscere dignemini, ut si forte finem meum, quia iam in ultima etate positus sum audieritis, de me quod de fratre faciatis. Enixius autem precor ut quod uobis, si in potestate uestra causam tamen haberetis, iuste impendi uelletis, id abbati Florinensi, in uestro posse, quod, Deo gratias, multum est, impendatis, uidelicet ut in curia archiepiscopi et fratris uestri archidiaconi iustas partes Ecclesie tueamini,  nec persecutorum eius assultus preualere patiamini. uos autem, reuerende Pater, districtum examen iudicii in quo stabitis, pro uobis et pro cure uestre commissis rationem redditurus, semper metuentem et cauentem, longo tempore omnipotens Deus in anima et in corpore tueatur incolumem ad honorem suum, et profectum uestri et Ecclesiarum quas regitis, et ad exemplum bonorum qui uos uoluerint imitari. Amen.





EPISTOLA XuII. G. ABBATIS S. EUCHARII AD GUIBERTUM ABBATEM GEMBLACENSEM. Pomittit ei sicut pro uno ex suis suffragiorum uota.

Reuerendissimo in Christo amico uenerabili uiro GUIBERTO, G.  Dei gratia dictus abbas S. Eucarii,  salutem in eo qui est salus omnium exspectantium eum in ueritate.

Fraternitatem uestram scire uolumus et firmiter tenere, quod ad obsequium et reuerentiam uestram promptissimam et intensam semper habuerimus uoluntatem, et licet uestra presentia carnis sistat ab oculis, memoria tamen dilectionis uestre cordis semper inheret oculo. Unde societatem et fraternitatem quam temporibus bone memorie abbatis L.  predecessoris nostri, in Ecclesia nostra suscepistis, uobis recognoscimus, et omnium bonorum que circa nos fiunt, sicut uni fratrum nostrorum plenam concedimus participationem. ualete.





EPISTOLA XuIII. MAGISTRI IOSEPHI AD GUTBERTUM ABBATEM FLORINENSEM. Excusat se quod ad eum non accedat, graue fert quod se magistrum appellauerit, hortatur ut Florinense monasterium, ad quod fuerat electus, florere faciat.


Patri et domino pre omnibus singulari affectione sibi dilecto G. Dei gratia Florinensi abbati, IOSEPH quidquid est, et si quid potest totus suus, salutem quam sibi optat in uero salutari.

Uniuersorum dispensatori Deo grates refero, quod benigna prouisione sua hoc inter homines solatium procurauit, ut absentes quod uoce uiua non possunt, litterarum commercio suffragante declarent. Hoc  sane delectatus beneficio, stylo studiosus insisto, ut illuc deuotionis mee currat epistola, ubi corpore absens, corde semper presens sum. Summo tamen desiderio prouocatus ad uestre dilectionis sinceritatem modis omnibus properassem, sed domesticis prepeditus et detentus negotiis, quod uolo non ualeo, uenturus quidem, eum facultas fuerit, imo cum uestre sinceritatis imperio complacebit. Accepi apices uestros hilaritate qua debui et quanta potui: in quibus, quod molestissimum fero, uos uocatis me, magister et domine, et male dicitis, qui nec uestre sanctitatis seruus, ne dicam discipulus merear appellari.  Ceterum cum unus sit magister et Dominus omnium iehsu Christus , uos qui portastis iugum eius ab adolescentia , me sancta et efficaci orationum uestrarum instantia Domino lucrari studeatis, ut eius conserui simus ei seruientes cui seruire regnare est. Deum testem inuoco, quod de uestrarum sanctitate precum confisus, non modicam salutis mee spem concepi. Super statu dilectionis uestre certum aliquid audire sitio. Hoc tamen a nonnullis audiui quod Florinensis cenobii fratres electione deuota et consona uos abbatem habere decreuerunt; uos itaque non honorem, sed onus; non diuitiarum mollitiem, sed officii molem attendentes, sic Florinensi prouideatis Ecclesie, ut si sub aliis pastoribus floruit, sub uestri  cura regiminis non florem tantum, sed et fructum uberem se gaudeat inuenisse. Remis more solito moram facio, etc.





EPISTOLA XIX. EIUSDEM AD EUMDEM. Assiduas eius ad Deum pro se orationes deprecatur.

Charissimo suo et in Christo plurimum diligendo domino GUIBERTO, IOSEPH quanta potest deuotione suus, sincere cum salute salutantis affectum.

Nouerit sanctitas uestra me semper et ubique uestrum uestri conspectus desiderio iugiter concitari. Quod quia locale interstitium inuidet, feci  quod potui, uestram, cum corpore non possim, scripto quo possum presentiam prosecutus. Meus quidem animus uobiscum non hospitatur, sed moratur, ut iam uicissim ad nos redire non possit qui nunquam discedit. uos forte uicem non rependitis, cum maior mihi instet necessitas, ut iugem mei habeatis memoriam, ibi precipue ubi patri filius immolatur. Sane cum ex summa dilectionis sincere fiducia uobiscum loquar ut mecum, non erubesco ulcera mea detegere, amico presertim et medico. uagus et pollutus cogitationibus distrahor, uerborum lasciuiam studiosius amplector, opera que Deo displicent operor, semper in deteriora uergens, ut iam me undique pulset mors in domo, mors extra domum, mors in sepulcro. ue mihi!  quidnam faciam? que munimenta conquiram? quibus utar consiliis? ut mihi a sanctitate uestra singulare presidium postulem, ut pro me Deum implorare uelitis, qui impetrare ualetis. Scio enim quia ualet multum deprecatio iusti assidua . uidete ergo ut assidua sit quam pro me peto fundi deprecatio. Aut enim iustitie opinionem habetis et non rem, aut preces sanctitatis uestre mihi prodesse persentiscam. uos ergo de cuius sanctitate uehementer presumo, uotis meis cum omni studio ac diligentia consulite, quia procul dubio uobis erit lucrosum lucrifacere proximum.





EPISTOLA XX. MAGISTRI IOSEPHI AD GUIBERTUM ABBATEM FLORINENSEM. Profecturus Ierosolymam cum Cantuariensi archiepiscopo, eius se precibus commendat


Reuerendo domino suo et amico sibi in Christo singulariter dilecto G. Dei prouidentia abbati Florinensi, IOSEPH semper suus, ubique suus, totus suus, salutem et se totum ex toto.

Loquor sanctitati uestre in pera et baculo, diuina uocante et utinam prosequente gratia, Ierosolymam cum domino meo Cantuariensi archiepiscopo profecturus. uos autem quem sincere in Domino et singulariter diligo, mihi cum proficiscimur sic uestra mecum properegrinetur dilectio, ut  qui corpore seiungimur, simul copulemur. Summa uero petitionis mee est, ut me certe uestrum sancta orationum uestrarum instantia persequamini, ac Deum itineris nostri preceptorem et ducem, pro me magis assidue quam frequenter oretis; scio enim quod multum ualet deprecatio iusti assidua . Utinam uos dominum meum, dilectissimum meum, semel uideam antequam moriar. Sed quoniam ignoro utrum uos ulterius in corpore uisurus sim, rogo ut cum aliquid scriptorum meorum inter uestra repereritis, Ioseph uestri aliquatenus memoria uobis innouetur. Si enim iuxta peticum illud:

Dormitat, si non uisu pascatur amico,
    Et non colloquio sepe fruatur, amor.

De recordatione uestri, domine mi, quid fiet, cum me in tam longinquam regionem profecto, nulla de cetero mutue uisionis seu collocutionis spes resideat? Propter hanc formidinem, secundum uerba beati Petri, iustum arbitror, quandiu sum in hoc tabernaculo, nesciens an uelox an tardior sit depositio huius tabernaculi, id est corporis mei, suscitare uos in commonitionem magne utilitatis et commodi utriusque nostrum. Attamen rogo ne uelut insipientem accipiatis me, quasi qui uelim docere uos, quem ut spero, magistra Dei unctio docet , quantum iudicat expedire de omnibus necessariis. Sed in hoc tamen sufferte  insipientiam meam, quod saltem satis uigilem monere uos presumo, sed caritas Christi ad hoc urget me . Hac igitur impetrante ueniam et dante fiduciam, morem gerens amici, et etiam pro sollicito sollicitus exhortor et precor, quatenus in cunctis pro re, pro loco, pro tempore, pro personis, utpote in cuius manu tantorum salus uersatur, timorate et diligenter, circumspecte et solerter uos agatis, quia non solum de uobis, sed et de his quorum curam suscepistis districto iudici Deo rationem redditurus estis, mei quoque inter hec siue adhuc in corpore manentis, siue post obitum non ultimam habeatis memoriam. Obsecro iam quod sine lacrymis non profero, extremum, ut puto, dilecti uestri Ioseph uale, accipite, et ex  munusculis meis, quandiu uobis ea habere placuerit, firmitatem deuotionis mee erga uos fideli officio recolite.



EPISTOLA XXI. GUIBERTI AD IOSEPHUM SCHOLASTICUM. De mutua eorum amicitia.

G. Dei permissione, et utinam ipsius uoluntate abbas Gemblacensis, singulari mihi iam pro meritis suis dilectione complectendo IOSEPH egregie probitatis scolastico, quidquid filio pater.

Dudum te, amantissime, in Geldorensi oppido commorantem cognoscens, considerata uultus tui honestate et uenustate, oris gratia, elegantia sermonis, frontis hilaritate, continentia oculorum, et  gestuum totius corporis tui moderatione inspecta, ultra quam credi possit super his delectatus et admirans in iuuene tante specimen honestatis reperiri, totis te dilectionis uisceribus suscipiens, requieuit in te spiritus meus. Usus familiaritatis et ausus deinceps auxit notitiam, et quanto notior, tanto carior et dulcior mihi esse cepisti, et expertus sum in te quod ait beatus Gregorius, quia amicus quasi animi custos dicatur, eo quod amor ipse notitia sit. uidi, consideraui, et adamaui faciem interioris hominis tui, multo uirtutum decore radiantem, et adhesit post te anima mea , et igne caritatis liquefacta, ut sic dicam, cucurrit in tuam. Et nescio quo occulto nature instinctu nonnunquam fit ut ex sola mutue  uisionis uel collocutionis intercessu plerique indissolubilis nexibus amicitie federati constringantur, abstrahente et afficiente eos exuberantia interne pulchritudinis, qua etiam secundum interiorem exterior homo interdum componitur, sicut scriptum est: Sapientia hominis lucet in facie eius . Unde tu, frater dulcissime, dum in uiris religiosis et deuote se habentibus disciplinatos mores consideras et imitaris, mirabilem te et imitabilem prebes, oculosque intuentium conuertendo in te auolare facis, uocem quoque tuam quibus loqui dignaris gratam et colloquium tuum dulce reddis, et faciem multis decoratam uirtutum insignibus desiderabilem exhibes. Quibus tractus incitamentis desidero  et afficior uidere te, amplecti te, et loqui tibi; sed nec capio, nec assequor quod cupio: dubius ac uarius inter fidem et affectum, inter spem et metum positus quid eligam aut diffiniam ignoro. Fides que secundum Chrysostomum amicitias seruat, sanctaque collegia copulat, de indissolubili dilectionis tue fraternitate certum me reddit; affectus, dum ei copia fruitionis denegatur, et se differri a gratia cohabitationis tue dolet, et quod grauius ducit, fraudari perpetim ueretur, angitur, suspirat et ingemiscit. Sed inter hec, dulcissime frater, quid facies? Nunquid omnino dissimulabis? Nunquid nos te desiderantes et querentes te, suspirantes, despicies, etc.?



EPISTOLA XXII AD PHILIPPUM COLONIENSEM ARCHIEPISCOPUM. Opusculum aliquod a se compositum ipsi offert.


Domino et Patri, eximia pietate animi, egregia et morum probitate predicabili, atque inter precipua Christi membra, gratia ipsius exaltato Coloniensi antistiti PHILIPPO, frater G. sanctitatis eius humilis seruus, quo nichil salubrius optari potest capiti suo per eius et sanctorum imitationem in omnibus congruere.

Reuerentie uestre munus dicatum, ut potui, Deo iuuante, perfeci, et in eo quod non solum a uobis, sed ab uniuersis acceptatur, non frustra me laborasse gratulor et exsulto, sed humiliter sanctitati uestre, Pater uenerande, supplico, quatenus munusculum  meum eo affectu quo a me oblatum est, suscipiatis, et commendare non abnuatis, iuxta illud:

Exiguum munus cum dat tibi pauper amicus,
Accipito placide, et plane laudare memento.

Et quid utilius munere boni consilii, sicut scriptum est: Sermo bonus super datum optimum . Unde et in calce moneo, ut a dissipatione animarum mentem colligendo, ad illam optimam partem Marie uos conferatis , et illi uni summo bono inhereatis, quatenus unus esse illorum mereamini, de quibus dicit Apostolus: Qui adheret Deo, unus spiritus est cum eo .



EPISTOLA XXIII. AD INTRUSUM MOGUNTINENSEM  .

 Aemulator zeli eius, cuius uentilabrum in manu eius ad permundandum aream suam , et de cuius ore procedit gladius utraque parte acutus , ad faciendam uindictam in preuaricatores legis, et gratie contemptores, angelo et officialibus Moguntine Ecclesie, retributionem pro meritis.

Si nescire misereri, etc., ut in tomo primo Anecdot. pag. 323.



EPISTOLA XXIu. AD SIFREDUM ARCHIEPISCOPUM MOGUNTINUM. Ad ipsius iussionem opusculum aliquod scribendum suscipit.

Purissimo pie dilectionis affectu semper colendo  patri, sancte et inclyte Moguntine ciuitatis archiepiscopo SIFREDO, frater GUIBERTUS seruorum Dei suo arbitratu minimus, summi et eterni Sacerdotis Iesu Christi doctrinis et exemplis in omnibus semper adherere.

Quoniam scribere aliquid ad instructionem uel ad compositionem animi mee humilitati uestre paternitatis sublimitas iubere dignata est, dum magna iussionis uestre mole ulterius premi refugio, eligens magis ab aliquibus notari de imperitia, quam a uobis de inobedientia redargui, tandem post longum tempus obedire decreui. Et quidem multa dici  possent, sed usu docente, nonnunquam in lectione experimur accidere quod in conuiuiis plerumque euenire solet, quia sicut ferculorum multiplex satietas periculosa est, ita et lectionis continuata prolixitas legentibus onerosa. Coronam capitis uestri, Pater sanctissime, ad munimen ad honorem Ecclesie sue Deus optimus longo tempore incolumem custodiat, et cum uobis uite terminus qui preteriri non potest, [aduenerit], beato fine quiescentem, plenumque bonorum dierum et operum, in consortio uos sanctorum pontificum suscipiat. Amen.



EPISTOLA XXu. AD EUMDEM. Gratulatur ei quod spretis schismaticis adhereat legitimo pape Alexandro.

 uenerabili et omni reuerentia suscipiendo Patri, S. Dei gratia nobilis et inclyte ciuitatis Moguntine archiepiscopo, frater GUIBERTUS, humilis quondam abbas Gemblacensis cenobii, nunc simplex monachus in stadio presentis uite et inter erumnas huius seculi, sic currere, ut in patriam future beatitudinis brauium, id est mercedem a Deo certantium inspectore, digne retributionis brauium mereatur accipere.

Completum in uobis uidemus et gaudemus, quod ait Dominus: Qui ambulat in die non offendit . Et: Qui sequitur me non ambulat in tenebris, sed habebit lumen uite . uos autem non negligenter auditis uerbum Domini dicentis: Ego sum  ostium, per me qui non introierit, sed ascendit aliunde, ille fur est et latro . Reliquistis tenebras et ad lucem transistis, dum, spretis pertinacissimis defensoribus iniqui schismatis, ad iustas partes Catholici pontificis Alexandri accessistis, et ad instar Moysi aspicientis in remuneratorem, magis elegisti cum populo Dei affligi, quam sub Pharaone deliciis Aegypti affluere . Imo instar eius, qui, secundum Apostolum, cum diues esset, pro nobis pauper factus est , de amittendo episcopatu in nullo diffisus, spontaneum patrie pretulistis exsilium, etc. Omnipotens Deus uos et omnes ad opera bona exercenda preparantes se, iugi protectione ab omni malo custodiat, et ab uniuersis obstaculis quibus a sancto proposito impediri possent  expediat, et exitum uestrum a corpore, misso in exercitu uestro sanctorum angelorum presidio, ab incursibus malignorum spirituum defendat, et animas uestras in illam supernam ciuitatem gloriosam et pacatam Ierusalem illesas perducat. Amen.



EPISTOLA XXuI. AD SIGIFRIDUM MOGUNTINUM ET PHILIPPUM SALZBURGENSEM, ARCHIEPISCOPOS. Hortatur ad exsiliam pro Dei causa fortiter perferendum.

Sanctis Patribus et apostolicis sacerdotibus dominisque amantissimis SIGIFRIDO Dei gratia Moguntino  archiepiscopo, et PHILIPPO Salzburgensi pontifici, frater G. seruorum Dei minimus, omnimodum quod a minimo maximis exhiberi potest obsequium, et sincere dilectionis indiscretum et equalem ambobus officium.

Gaudeo, reuerendi presides, et plurimum glorior, quod, ut credo, disponente Deo, ad notitiam celsitudinis uestre exiguitatis mee tantillitas attigerit, magni hoc ipsum mihi occasionem profectus fore spe non incerta presumens. Si enim estis quod esse debetis, id est oliue fructifere, candelabra lucentia, stelle siue angeli Ecclesiarum, sacerdotes Dei, pastores ouium, mediatores Christi et plebium, quidni sperem ab oliuis oleum consolationis, a lucernis splendorem consilii et feruorem exempli  salutaris, a stellis, ne quasi in nocte periculose huius uite deuiem, ostensionem itineris, ab angelis contra malignos spiritus munimen defensionis, a sacerdotibus seu mediatoribus munia sanctificationis uel reconciliationis, a pastoribus sollicitudinem spiritualis cure, et interne refectionis alimenta. Propterea dixi et merito dixi me de adeptione sancte et iucunde familiaritatis uestre non modice letari, quorum patrociniis in tantis que dixi, imo in pluribus quam dixi, spero et exspecto iuuari. Quis enim tam uecors sit, qui non se talium uehementer gaudeat notitiam acquirere, quorum consiliis et beneficiis in corpore et in anima non mediocriter, si uelit, possit proficere? Attamen quoniam alter uestrum et honore superior, diuitiis facultatibusque  est cumulatior, non putet me tam ineptum, ut propter disparem exteriorum affluentiam rerum, dispari eum amoris complectar affectione, cum ab utroque equali me credam redamari dilectione. Nunc uero, reuerendi Patres, qui exsilium ob conseruandam innocentiam prefertis, nolite amittere  confidentiam uestram, que magnam habebit, Deo conferente, remunerationem. State uiriliter in fide, roboremini spe, dilatemini caritate, in tantum ut non ipsos persecutores uestros a sinu pietatis et orationis uestre excludatis, quoniam, si trium istarum uirtutum funiculo summe Trinitati colligati teneamini, securi estote, non cadetis: quia sicut nichil boni est, quod ita fixis potest deesse, ita nichil mali est, quod uobis possit obesse. Sed sicut beatus Petrus ait: Si quid propter iustitiam patimini, omnino beati . Nam iuxta sententiam Domini: In patientia uestra possidebitis animas uestras ; et secundum Prudentium:

uirtus inualida est, quam non patientia firmat.
Unde patientia ualde uobis necessaria est, ne et  anime uestre periclitetur, et uirtutum status infirmetur. Erudiri ergo et promoueri, non reprobari, ex correptione patris et prouisoris sapientissimi uos arbitrantes, magis in aduersis quam in prosperis de eius misericordia confidite, quia post purgationem quam non prosperitas, que nonnunquam negligentes reddit, sed stultos perdit; sed aduersitas que sapientes exercet, probatosque uirtutibus exornat, nullatenus relinquet Dominus uirgam peccatorum super sortem iustorum ; sed cum per castigationem exarserit in breui ira eius, beati omnes correpti et correcti, qui de retributione fidentes erunt in eum . Suscipiat uos, reuerendi Patres, in sua protectionis defensione protector omnium sperantium in se, Deus ,  et protectos ab omni malo, et perfectos in omni bono, a labore in requiem, a luctu in gaudium, a morte in uitam transferat perpetuam, et repletos iucunditate cum suo uultu , beatos faciat eos in terra uiuentium sine fine. Amen.





GUIBERTI AD SANCTAM HILDEGARDEM EPISTOLAE.







DE COMBUSTIONE MONASTERII GEMBLACENSIS AUCTORE GUIBERTO.






uolume back matter






INDEX IN STEPHANUM TORNACENSEM Reuocatur Lector ad numeros crassiores. [1Kb]



A
     Abbatie tres canonicorum in urbe Aurelianensi, 75.
    Abyssus abyssum inuocat uariis modis, 292.
    Albanus episcopus legatus, 108.
    Amandi  monachi, 310.
    Ambianensis communia habebat iudicium sanguinis 164.
    Ambrosii  Bituricensis abbat., 140.
    Amicitiam quatuor colunt, 225.
    Annualia prebendarum, 326.
    Aquicinctiensis abbas, 311, 334.
    Aurelianensis schola ac magister scholarum, 166, 167. Aurelianensium elogium, 126. Aurelianenses episcopi deducuntur ab ecclesia S. Euurtii ad cathedralem, 389.

B
    Balduinus comes Fland., 340.
    Baptismi forma quedam dubia, 7.
    Bartholomei  Nouiomensis abbas, 166, 167.
    Bela Hungarie rex, 44.
    Benedicti  Parisiensis can. et ecclesie forma dissimilis, 127, 128.
    Bernardus Robais balliuus Flandrie, 340.
    Bertini  abbas contendit cum Stephano, 283, 284, 326.
    Bituricensis archiepiscopus dictus patriarcha, 31, 32.
    Blesenses canonici regul. 86, 87.
    Borrest uilla S. Genouefe, 185.
    Bulgarus celebris professor iuris Bononie, 50, 81.

C
    Cameracensis episcopus arguit Stephanum pusillanimitatis, 345, 347.
    Campellenses canonici, 259.
    Cancellarii urbis Rome filius, 386.
    Canonici regulares Neapolit., 24, 39.
    Can. reg. flagitiosi et discoli eiiciebantur, 50, 171, 176. Can reg. et Grandimontensium differentia, 103. Can. reg. possunt ad ord. Cisterciensem admitti, quod tamen non expedit, 93. Can. reg. S. Genouefe apud Firmitatem Milonis, 232. Can. reg. beneficiati amouibiles et superioribus subiecti, 252. Canonici seculares apud S. Euurtium Aurel., 75. Canonici seculares seu singulares Blesenses, 86. Can. secul. dicti Clerici Moderne uie, 88. Eorum uita dicitur deformis nouitatis forma, 204. Canonicorum Seclinensium et de Phalempino controuers., 395, 396.
    Cantor Syluanectensis quondam seruus S. Genouefe manumissus, 161.
    Capelle S. Genouefe in ciuit. Paris., 303
    Capelle Tornacensis palatii dedicatio, 317.
    Capicerius S. Crucis Aurel., 42.
    Carnotensis Ecclesia, 48, 49.
    Catalaunensis electi consecratio, 397, 399.
    Cathedralium usus iam receptus portiones distribuendi in Gallia inter canonicos.
    Chilpericus rex auus Dagoberti, 351.
    Cistercienses monachi, 53. Cisterciensium laus, 95.
    Clarus Mariscus abbatia Cisterciensis ord. 323.
    Clerici qui regulares appellandi, 330.
    Communie Syluanectensis consuetudines scripte, 358.
    Compendiensium monachorum reformatio, 141.
    Congregationes ord. can. reg., 387.
    Conseranensis electi elogium, 30.
    Corbeiensis abbatia, 71.
    Coronatio regine, 279.
    Coterelli et Basculi heretici, 108.
    Cyrici  abbatissa, 90, 91.
    Cysoniensis abbatia et abbas, 359, 379.

 D
    Decanus Aurelianensis leuita interfectus, 2. Decanus Aurelian. electus in episcopum, 388. Decano Brugensi explicat quomodo debeat intelligi census duplex, 351. Decanus Carnotensis ac succentor, 48, 49.
    Decanus Gandauensis, 278. Decanus Parisiensis, 240. Decanus Tornacensis ad suscipiendum sacerdotium adactus, 315, 362.
    Decimarum solutio, 232.
    Decretalium nimiam arguit multitudinem, 366
    Dinantum prope monasterium can. reg., 181.
    Doa monasterium can. reg., 28.
    Domni Martini comes, 262.

E
    Ecclesie dispensationes, 131.
    Ecclesia non iudicat de occultis, 279.
    Euurtii  ecclesia combusta et reparata per Stephanum, 169. S. Euurtii canonici a recto tramite declinantes, 406, 408. S. Euurtii abbatia ab omni iure procurationum immunis, 410. S. Euurtii abbatia sacramenta in extremis ministrabat episcopo Aurelianensi, ac post decessum sepulturam, 410.

F
    Flandrie comes excommunicatus a Stephano, 342, 344.
    Frater Stephani, monachus S. Benedicti, 35.

G
    Genouefe  ecclesia, specialis filia S. sedis, 67, 68. S. Genouefe Paris. can. reg. inducti apud S. Ioannem Suess., 184 S. Genouefe abbatia florebat sub regimine Stephani, 216, 224. S. Genouefe ecclesia a Normannis exusta, a Stephano reparata, 216, 218, 221. S. Genouefe sepulcri ornandi gratia, mittuntur gemme, 250. S. Genouefe Paris. priuilegia, 392.
    Gentilis nepos Alexandri III, 125.
    Geraldi  officium a Stephano exaratum, 301, 302, 304.
    Germani  Paris. abbas, 260, 285, 287. S. Germani a Pratis monachorum cum archiep. Senon. controuersia pro procurationibus, 264.
    Germanie cathedrales ecclesie adhuc regulares, 203.
    Grandimontenses boni homines nuncupati, 92. Grandimontensium clericorum cum conuersis controuersia, 191, 196, 209, 213.
    Guillelmus archiep. Remens. auunculus regis, 145. Guillelmi archiep. Remensis curia, 77.

H
    Heresis noua tempore Stephani, 213.
    Heliensis episcopus, Anglie cancellarius, 262.
    Heliopoleos ciuitas, 321.
    Herbertus archiep. Bisuntinus, schismaticus, 131.
    Hubertus can. reg. S. Gen. Henrici episcopi Syluan. capellanus, 137.
    Hugo quidam a mortuis surrexit, 337.
    Hugonis Clementis electio in decanum Paris. 280.

I
    Insulenses canonici, 361.

I
    Ioannes abbas S. Gen. Par. post Stephanum, 274, 275, 316, 319.
    Io.  Suessionensis can. reg. priores curati abbati rebelles, 79, 138, 252.
    Iordanus legatus, 274.
    Iudei raro fidem Christianam amplectuntur et seruant, 42.
     Iuri ciuili canonicum non repugnat, 353.

L
    Lambinus de Brugis, 28.
    Lateranensis concil. decretum in can. reg. proprietarios, 80.
    Laudunensis communie erectio, 54.
    Littere dimissoriales ad ordines, 72.
    Longipontis ab as, 73.
    Ludouicum regis primogenitum hortatur ad studia litterarum, 335.

M
    Magdalene  triplices lacryme, 244.
    Magdunense capitulum, 134.
    Mamertinus archiep. 160.
    Marca argenti, 46.
    Marcellus et Gerardus S. Gen. can. Steph. obsequio addicti, 310.
    Mariniacenses canon. reg. e domo S. Lupi Trecen., 412.
    Marisiacus uilla S. Genouefe, 162, 289.
    Martini  Tornac. abbas suspensus 330.
    Mauritii Paris episcopi epitaphium, 376.
    Medici Galeni discipuli, etc. 56.
    Mediocritas S. Augustini, 246.
    Meldensis communie ac Scabinorum origo, 84, 85.
    Melior archidiaconus Laudun. cardinalis legatus, 124.
    Morinensis episcopus inuitatur ad capelle dedicationem, 318.
    Murmurantia tria super terram, 297.

N
    Narbonensis Ecclesia, 112.
    Neopolitani can. reg. 24.
    Nepotes Stephani, 369, 370, 388.
    Niuelo episcopus Suessionensis, 250.
    Nothi in Gallia reiecti ab Ecclesie dignitatibus, 132, 338.

O
    Octauianus Ostiensis episcopus cardinalis, 274.
    Odo Parisiensis episcopus, 324.

P
    Palefridus missus Stephano, 46, 182, 187.
    Pensio annua a can. reg. S. Euurtii Aurel. Stephano creata et debita, 115.
    Petrus cantor Parisiensis, 270.
    Petrus can. reg. S. Gen., episcopus in Dania, 118.
    Philippi Augusti ortus a papa expetitus, 14.
    Pinciacensis prepositus, 169.
    Pinsutus cardinalis, 24.
    Pontis Monachorum prioratus in diec. Aur., 17.
    Principum morbus credere cito et condemnare, 14.
    Prioratus de Bredenay, 205.
    Procurationum ius, 76.
     Possessio iurium que sit, 355.

R
    Regine Ingelburgis encomium, 379.
    Regula S. Augustini manat ab apostolis, 75.
    Remensis Ecclesia regularis, 202.
    Ripatorium abbatia, 149.
    Robertus Clemens, 111.

S
    Salicosa can. reg., 136.
    Samsonis  Aurel. prioratus can. reg. S. Sepulcri, 19.
    Sarcocello , 154.
    Sarneio , 337.
    Schole publice S. Genouefe Parisiensis, 119, 120.
    Septimanie prouincie mores, 112.
    Signa monachorum tempore silentii, 311.
    Simonie labes in archiepisc., 61.
    Soisiacum uilla S. Genouefe, 171.
    Spinolium uilla S. Genouefe, 143.
    Stallum in choro, 293.
    Stephanus educatus apud S. Crucem Aurel., 76. Stephanus missus apud Tolosates contra hereticos, 108. Operam dedit studiis cum Urbano S. P. 176. Missus a rege Romam et alibi, 181. Episcopus Tornacensis designatur, 284. Per Xu circiter annos abbas S. Genouefe, 309. Interdicto subiicit terram Flandrie, 342, 345, 348. Stephanus sexagenario maior, 368.
    Subditi detrectantes correctionem superiorum Reg. non sunt facile audiendi, 370.
    Sunebecca  priori, 390.
    Superpelliceum talare, 151.

T
    Theobaldus comes Blesensis, 88.
    Thesaurarius Nouiomensis factus monachus apud Ursicampum, 253.
    Thomas  Cantuariensis martyr, 33.
    Tituli pro susceptione ordinum, 276.
    Tornacensis communia Stephano infesta, 358, 359, 360, 361.
    Trecensem episcopum Stephanus suspendit ab officio, 412.
    Treuge inter regem Gallie et comitem Fland., 343.
    Turonensis arch. controuersia cum episc. Dolensi, 51, 56, 111, 152, 155, 199.

u
    uexillum ecclesiasticum, 46.
    uictoris  abbas, 59.
    uictoris  abbatia celebris, 234
    uita ascetica, 244.

W
    Willelmus abbas in Dania, 119.

X
    Xenia deuotionis, 46.







INDEX IN MARIANUM ADAMI ABBATIS PERSENIAE Reuocatur Lector ad numeros crassiores texui insertos. [1Kb]



A
    Ablatio congregationum sanctarum B. uirgo, 107.
    Adam abbas Persenie uerbi Dei preco facundissimus, 2. Cum Ioachimo abbate disputat, 3, 6. Zelo caritatis accensus, 2. uir sanctissimus, 3. Eius uerba in obitu comitisse Marie, 4. Quid scripserit, 4, 5.
    Aduocata credentium B. uirgo, 133. Aduocata nostra B. uirgo, 130. Aduocata potentissima B. u., 20.
    Aegroti per B. uirginem curantur, 21, 170, 171, 172, 173.
     Alanus  de Rupe pueri Iesu collactaneus, 223.
    Albericus  Cisterciensis habitu candido a Deipara donatur, 202.
    Amator B. uirginis perire non potest, 52, 182, 183, 184, 185, 227, 228, 229.
    Amenitas paradisi B. uirgo, 133.
    Anchora in fluctuatione B. uirgo, 133. Anchora spei nostre B. uirgo, 126.
    Angeli cur in infernum delapsi, 227.
    Aprilis unde dictus, 35.
    Aqua dicitur B. uirgo, et quare, 229.
     Arbor magna et fructuosa u. B., 12, 13, 14. Arboris nomine a quibus appellata B. uirgo, 161, 162, 163.
    Asylus securus B. uirgo, 173.
    Athlas mundi B. uirgo, 209.
    Aurora consurgens B. uirgo, 127. Aurora rutilans B. uirgo, 134, 135.
    Auxiliatrix nostra B. uirgo, 133.
    Auxilium in opportunitate B. uirgo, 134.

B
    Baculus cecorum B. uirgo, 173.
    Baculus debilium B. uirgo, 174. Baculus iustum perducens ad patriam B. u., 23. Baculus Pastoris boni, B. u., 23. Baculus pauperum B. uirgo, 174. Baculus, quo mundus debilis substentatur B. uirgo, 146. Baculus senectutis B. uirgo, 173. Baculus sustentationis B. uirgo, 23, 173.
    Bernardus  abbas a B. uirgine lactatus, 221, 222.

C
    Canticum nouum quid sit, 65, 66, 67, 68, 69, 70, 71, 72, 73, 78, 79.
    Catharina Senensis  pueri Iesu collactanea, 223.
    Cella aromatum medici celestis B. u., 21.
    Cisterciensium monasteria B. uirgini dicata 118, 200, 201. Eorum habitus candidus, 118, 201, 202. Ministri spirituales candoris uirginei, 118. Cultores sinceritatis uirginee, 118. Speciales Marie filii, 118. Eos Deipara perire non sinit, 185.
    Clericus B. uirginis lacte recreatus, 224, 225.
    Celi sunt corda sanctorum, 109. Celum nouum uirginis partus, 64. Celum Marie precibus innititur, 208, 209
    Collactanei pueri Iesu qui fuerint, 220, 221, 222, 223, 224.
    Collum dicitur B. uirgo, et quare, 229.
    Columba, cuius simplicitati antidoto uenenati serpentis detegitur astutia multiformis, B. uirgo, 146. Columba, cuius penne deargentate, et posteriora dorsi eius in pallore auri, B. uirgo, 146, 147. Columba in qua manet Spiritus sanctus ad emundationem impietatis B. uirgo, 146. Columba pulchra et diues, B. uirgo, 148, 149. Columbe nomine a quibus appellata B. uirgo, 215, 216, 217, 218, 219
    Columna firma, recta et sublimis B. uirgo, 132, 133. Columne elogio a quibus celebrata B. uirgo, 208.
    Compendium uite B. uirgo, 133.
    Complementum prophetie B. uirgo, 182.
    Consolatio in dolore B. uirgo, 133.
    Crux demonum B. uirgo, 212.
    Cultor B. uirginis a morte liber 183, 184, 185.

D
    Demonibus Maria terribilis, 127, 135, 199, 211, 212.
    Destructio mortis B. uirgo, 199.
    Deuotio B. uirginis homini contra mortem utilis, 52, 182, 183, 184, 185.
    Domina angelorum B. uirgo, 133. Domina benigna B. uirgo 171. Domina celorum B. uirgo, 24. Domina mundi B. uirgo, 127. Domina seculorum, B. uirgo, 12.
    Dominicus  a B. uirgine lactatus, 222.

E
    Exemplum B. uirginis, 41, 203. Exemplum discipline B. uirgo, 28. Exemplum uirtutum B. uirgo, 118.
    Exsultatio B. uirginis in quo fuerit, 144.

F
    Fecunditas B. uirginis, 111, 126, 127, 193.
    Femina circumdans uirum gremio uteri sui B. uirgo, 11, 12.
    Filia Dei B. uirgo, 144.
    Fines ultimi B. uirginis, 15, 116.
    Finis testamentorum B. uirgo, 181.
    Flores et fructus B. uirginis qui fuerint, 30, 31, 32, 33, 34, 35, 36, 38, 39, 40, 116.
    Fons congruorum remediorum B. uirgo, 172. Fons hortorum B. uirgo, 117. Fons irriguus B. uirgo, 117. Fons qui non siccatur B. uirgo, 184. Fons signatus B. uirgo, 116.
    Forma iustitie B. uirgo, 128.
    Fortitudo B. uirginis quanta, 24, 251, 114, 127, 198, 199, 200. Fortitudo pugnantium B. uirgo, 133.
    Fulbertus Carnotensis  a B. uirgine lactatus, 221.

G
    Gaudium Ecclesie B. uirgo, 128.
     Genitrix Saluatoris B. uirgo, 19.
    Gloria Marie ubique predicatur, 146.
    Gratia B. uirginis quanta, 146.

H
    Habitus Cisterciensium quare candidus, 118.
    Hilarion Rancatus laudatus in prefatione ad lectorem.
    Horti B. uirginis qui sint, 117, 120. Hortus conclusus B. uirgo, 34, 119. Hortus, in quo immarcescibile uirginitatis albescit lilium B. uirgo, 30, 145. Hortus paradisi B. uirgo, 146.
    Humilitas B. uirginis quanta, 25, 26, 27, 28, 145. Dicitur uallis, et quare? 28. Item iustitia, 38. Deum uicit, 198, 199, 200.

I
    Ignis B. uirginis inexstinguibilis, 143.
    Imitatio B. uirginis, 118, 174, 148, 149, 155, 203, 204, 205.
    Integritas B. uirginis, 112.
    Inuocatio B. uirginis, 136.

I
    Ioannes Bona laudatus, 201.
    Io. Chrysostomus  a Deipara lactatus, 220.
    Iudei cur a Deo reprobati, 225.
    Iustitia B. uirginis, 51, 179, 180.

L
    Lac Deipare uirginis, quibus propinatum, 220, 221, 222, 223, 224.
    Letitia in exspectatione B. uirgo, 134. Letitia sanctorum B. uirgo, 133.
    Lampas Marie infrangibilis, 143.
    Lapis angularis dans figuris terminum B. uirgo, 182.
    Laus B. uirginis ineffabilis, 134.
    Lex usque ad Mariam, 51, 180, 181, 182.
    Lucifer quare demon effectus, 227.
    Luna dicitur B. uirgo, 134, 135, 190, 191.

M
    Macula peccati, etiam originalis, exsultat a B. uirgine, 133, 209, 210, 211, 218, 219.
    Magisterium patientie B. uirgo, 128.
    Mala ex B uirginis cultu neglecto, 227, 228, 229.
    Margarita sacra B. uirgo, 211.
    Maria Deipara. Femina circumdans uirum. uide Femina, uirga de Radice Iesse. uide uirga. Mater omnipotentis. uide Mater. Regina angelorum. uide Regina. Domina seculorum. uide Domina. Arbor Magna. uide Arbor. Meta uitiorum, 18. Origo uirtutum, 18. Aduocata potentissima. uide Aduocata. Mediatrix nostra. uide Mediatrix. Cella aromatum medici celestis, 21. Medicina nostra. uide Medicina. Parens iustitie, 23. Baculus sustentationis. uide Baculus. Eius fortitudo uide Fortitudo. Eius humilitas uide Humilitas Eius silentium. uide Silentium. Eius uirginitas. uide uirginitas. uinea nostra. uide uinea. Eius flores et fructus. uide Flores. Eius exemplum. uide Exemplum. uia Dei. uide uia. Consummatio nostre pacis, 50. Usque ad eam lex et prophete. uide Lex et prophete. Mulier fortis. uide Mulier. Eius ultimi fines. uide Fines. Eius horti. uide Horti. Fons hortorum. uide Fons Hortus conclusus. uide Hortus. Puteus aquarum uiuentium uide Puteus. Refrigerium congregationum sanctarum, 117. Eius fecunditas. uide Fecunditas. Eius imitatio. uide Imitatio. Eius tituli uarii, 126, 127, 128. Semita repatriationis nostre, 131. Columna firma et recta. uide Columna. Eius uaria epitheta, 133, 134, 135. Quomodo Dominum magnificauerit, 139, 140, 141, 142. Eius exsultatio, 142, 143, 144. Columba Spiritus sancti. uide Columba Stella maris. uide Stella. Oliua speciosa. uide Oliua. Periculosum ab illa discedere. 155, 156, 157, 227, 228, 229. Medica infirmorum, 170, 171, 172, 173. Lapis angularis, 182. Eius amatores a morte liberi, 182, 183, 184, 185. uirgo simul et mater, 186, 187, 188, 189. Quomodo potuerit purificari, 189, 190, 191. Destructio mortis, 199. Quare monasteria Cisterciensium ipsius nomini dedicata, 200, 201. Habitu candido Cistercienses donat, 201, 202. Mundi Athlas. 209. Cuiuslibet peccati maculam nesciuit, 210. Crux demonum, 212. Sacerdos spiritualis, 213, 214. Lac quibus prebuerit, 220, 221, 222, 223, 224, 225. Signum predestinationis cultoribus suis, 227, 228. Qui sint homines sine illa, 229, 230.
    Mater dignissima Filii Dei B. uirgo, 133. Mater factoris omnium B. uirgo, 171. Mater gratie B. uirgo, 113, 128. Mater incorrupta B. uirgo, 112. Mater mediatoris,  B uirgo, 151. Mater misericordie B. uirgo, 19, 20, 22, 23, 50, 51, 114, 115, 120, 128, 135, 155, 176, 177, 178. Mater nostra B. uirgo, 127. Mater omnipotentis B. uirgo, 12, 19, 20, 21. Mater uere pacis B. uirgo, 228.
    Mediatrix inter nos et Deum B. uirgo, 21, 58, 115, 150, 151, 219, 220.
    Medica humanarum infirmitatum B. uirgo, 21, 170, 171, 172, 173.
    Medicina nostra B. uirgo, 21, 23. Medicina penitentie B. uirgo, 128, 133.
    Mens Marie quibus nominibus appelletur, 141.
    Meta uitiorum B. uirgo, 18.
    Miraculum miraculorum uirginitas cum fecunditate, 186, 187, 188, 189.
    Moderantia in prosperitate B. uirgo, 134.
    Monasteria Cisterciensium B. uirgini dicata, 118, 200, 201.
    Mulier fortis B. uirgo, 103, 104, 114, 126. Mulier non qualiscunque sed uirgo dicitur Maria, 196. Mulieris nomine quare appelletur B. uirgo, 114, 192, 193, 194, 195, 196
    Mundus Marie precibus sustentatur, 208, 209.
    Munimen dicitur B. uirgo, 171, 209.
    Munus immensum B. uirgo, 130.
    Murus dicitur B. uirgo, 171.

N
    Natiuitas Christi temporalis ex B. uirgine, 66, 68, 113, 197, 198.
    Nexus uirginitatis cum fecunditate in Maria quam stupendus, 186, 187, 188, 198.
    Nomen mulieris, sexus uocabulum, non corruptele, 193, 194 Cur a B. uirgine, aliquando remotum, 194, 195, 196.
    Nouitas mira, quenam sit, 64, 65, 80, 186, 187, 188, 189.

O
    Odor florum B. uirginis, 33, 34, 35, 39, 40.
    Oleo celesti singulariter uncta B. uirgo, 142, 213, 214.
    Oleum B. uirginis indeficiens, 143.
    Oliua dicitur B. uirgo, 114, 154, 155, 156, 225, 226.
    Origo uirtutum B. uirgo, 18.

P
    Parens iustitie B. uirgo, 23.
    Partus B. uirginis celum nouum, 64.
    Patrocinium B. uirginis quam tutum, 146.
    Pax B. uirginis, 51.
    Peccati macula, etiam originalis, exsulat a B. uirgine, 133, 209, 210, 211, 218, 219.
    Periculosum a Maria discedere, 111, 116, 117.
    Perire non potest amator B. uirginis, 12, 182, 183, 184, 185.
    Persenia in qua diecesi, 1, 6, 7.
    Pietas B. uirginis quanta, 19, 20, 22.
    Piscina pietatis ad pedes B. uirginis posita, 117.
    Plenitudo omnium bonorum in B. uirgine, 133.
    Porta celi B. uirgo, 133, 146. Porta paradisi B. uirgo, 128.
    Portus in naufragio B. uirgo, 133, 146. Portus misericordie B. uirgo, 127. Portus noster B. uirgo, 126, 171. Portus paradisi B. uirgo, 128.
    Potestas B. uirginis quanta, 19, 20, 22.
    Preces Marie quam ualide, 209.
    Prophete usque ad Mariam, 51, 180, 181, 182.
    Prophetissa dicitur B. uirgo, 214.
    Protectio B. uirginis, 172. Protectio ualida B. uirgo, 171.
    Pulchritudo specialis Ecclesiarum B. uirgo, 154.
    Purificari quomodo potuit B. uirgo, 90, 91, 189, 190, 191.
    Purificatio B. uirginis nostra fuit, 91, 191.
    Puritas B. uirginis quanta fuerit, 90, 91, 190, 191.
    Puteus altus et capax B. uirgo, 116, 117.

R
    Recreatio in labore B. uirgo, 134
     Refrigerium congregationum sanctarum B. uirgo, 117
    Refugium tutissimum B. uirgo, 173.
    Regina angelorum B. uirgo, 12, 24, 127. Regina celorum B. uirgo. Regina iustitie B. uirgo, 50, 178, 179. Regina mundi B. uirgo, 133, 144, 209. Regina uirtutum B. uirgo, 19, 151.
    Remedium nostrum B. uirgo, 118.
    Reuocatio errantium B. uirgo, 133.
    Rosa mystica B. uirgo, 228.

S
    Sacerdos spiritualis B. uirgo, 213, 214.
    Salus certa B. uirgo, 133.
    Sanctitas B. uirginis dicitur uia uirtutis, 52.
    Sanitas a B. uirgine obtinetur, 21, 170, 171, 172, 173.
    Satietas congregationum sanctarum B. uirgo, 117.
    Scala dicitur B. uirgo, 171.
    Scirpus B. uirginis inconsumptibilis, 143.
    Semita nostra ad celum B. uirgo, 130.
    Signum predestinationis pietas in Mariam, 227.
    Silentium B. uirginis, 26, 27.
    Simon Wagnerech laudatus, 208, 209.
    Sol dicitur B. uirgo, 134, 135.
    Spes desperatorum B. uirgo. 173. Spes uenie unica B. uirgo, 133.
    Sponsa Dei B. uirgo, 133, 172. Sponsa Numinis undique purissima B. uirgo, 186.
    Stella maris B. uirgo, 127, 136, 152, 204.
    Suauitas singularis, B. uirgo, 133.
    Subsidium in tribulatione B. uirgo, 133.
    Subuentio in oppressione B. uirgo, 134.

T
    Terminus miserie B. uirgo, 28.
    Terra noua uirginis uterus, 64.
    Thesauri indeficientes in B. uirgine, 133.

U
    Umbraculum mundi B. uirgo, 209.
    Uncta oleo inuisibili B. uirgo, 142, 213, 214.
    Uterus Marie summi Regis cathedra, 141. Uterus uirginis terra noua, 64.
    Utilitas ex amore B. uirginis, 155.

u
    uallis uirginee humilitatis, 28.
    uasculum purum uirginitatis B. uirgo, 172.
    uellus dicitur Marie uirginitas, 129, 130.
    uena uite amena B. uirgo, 229.
    uenire Dei quid sit, 44, 45, 46
    uia communis salutis B. uirgo, 131. uia Dei B. uirgo, 49, 131, 174. uia expers asperitatis et duritie, expers ignorantie, et erroris B. uirgo, 131. uia nostra ad Deum B. uirgo, 50, 175. uia uirtutis dicitur sanctitas B. uirginis, 52. uia uite, per quam ad nos uenit Rex uirtutum B. uirgo, 50, 51, 118, 176. uia multipliciter B. uirgo, 175, 176.
    uinea nostra B. uirgo, 29.
    uirga Aaron B. u. et quare, 19, 169, 170. uirga directionis. B. u. 19. uirga fortis et ferrea, qua mundi princeps prosternitur, B. u. 24. uirga Moysis B. u. et quare, 19, 163, 164, 165, 166, 167, 168, 169. uirga nostre correctionis B. u. 23, 37. uirga pietatis B. uirgo, 36. uirga qua corrigitur mundus B. u. 17. uirga, qua corripitur iniquitas orbis B. uirgo, 145. uirga de radice Iesse B. uirgo, 12, 14, 15, 16, 18, 19, 30, 34, 35, 36, 41, 158, 159, 160, 161. uirga uirtutis Dei B. u. 18, 19, 38.
    uirginitas Marie dicitur uitis, 19. Item uellus, 129, 130. Humilitatis merito fecunda, 145. Designata per aurum, 147. Eius cum fecunditate nexus, 186. In partu aucta, 2, 6, 207.
    uirtutes Marie ultimi fines dicuntur, 115, 116. uirtutes omnes in B. uirgine congeste, 179.
    uita B. uirginis que fuerit, 142, 143.
    uitia recursu ad B. uirginem uincuntur, 119, 120, 127.
    uitis dicitur Marie uirginitas, 29.







INDEX RERUM ET uERBORUM QUAE IN QUINQUE LIBRIS SENTENTIARUM PETRI PICTAuINI CONTINENTUR. Reuocatur Lector ad numeros crassiores textui insertos. [1Kb]



A
    Accidentia Eucaristie sunt sine subiecto, 321
    Actio utrum bona uel mala ex fine aut intentione pensetur? 147.
    Actus omnes hominis secundum finem et uoluntatem iudicantur mali, exceptis his qui sine preuaricatione fieri nequeunt, 148.
    Adam num posset semper uiuere absque esu ligni uite? 121. Eiectus est de paradiso ne sumeret de ligno uite et non moreretur? 123. Adam legitur interfuisse curie angelorum et prophetasse de diluuio, etc., 127. Eius filius Abel cur caput Ecclesie bonorum, et ipse non? 299. In Adam minor fuit elatio quam in Eua, 155.
    Adulterium maiori pena olim punitum Rome quam in Gallia, 193.
    Aedificare lignum, fenum, stipulas, aurum, argentum, lapides pretiosos, quid? 186.
    Aequalis, similis, ceternus hi termini non solum excludunt, sed etiam positiue de Deo dicuntur, 65.
    Aequalitas cur dicatur esse in Filio? 62.
    Aeternum esse, et esse ab eterno quomodo differunt? 119.
    Angeli primo dicuntur creati, non ratione temporis, sed dignitatis, 107. Quales creati sunt? ibid. Angelus fuit malus ab initio, id est statim post initium, 108. u. plura ibi. Angeli quomodo meruerunt beatitudinem? 107. Num quotidie proficiant in merito et in premio? 109. Angeli adhuc sunt in uia, ad mentem auctoris. 111, Omnes indiscriminatim mittuntur, 115. Angelum bonum, et alterum malum cuique homini deputatum esse putat auctori. 116.
    Anima per se sola, est persona, 267.
    Apostoli in gratia confirmati non potuerunt uxores ducere, 329.
    Aqua in calice num conuertatur in sanguinem? 320. Significat fidem, sicut uinum spem, et panis caritatem. ibid.
    Aurea et aureola quid? 227.

B
    Baptismus quid? 308. In nomine Christi datus est ualidus, ibid? In illa forma baptizabant apostoli, 309. Baptismus est ualidus nominata una sola Trinitatis persona, ut aberranti placet auctori? 309. In eo spes, fides, caritas infunduntur, 310. Eius effectus in illis qui ficte accedunt, 312. Baptismi Christi et Ioannis differentia, 313. Baptizauit Christus Ioannem, ut est in opinione laicorum? 314. Baptizati baptismo Ioannis num iterum debeant baptizari baptismo Christi? 314. In baptismo potestas triplex, auctoritatis, excellentie, ministerii, 315.
    Betius magis philosophus quam theologus fuit, 93.
    Bonitas cur approprietur Spiritui S. 61.
    Bonum multipliciter dicitur et quomodo? 150. Bona temporalia caute sunt petenda, 152. Ad Christi et Martini exemplum petenda sunt, ibid. Bonorum tria genera, 176.
    Bonus Deus, bonus homo, sed differenter et quomodo? 17.

C
    Cerimonialia legis cur non in usu, cum in Ecclesia etiam nunc habeantur, 249.
    Caiphas quomodo prophetauit? 29.
    Cauillationes sophistarum aliis sunt cauillationibus retundende, 10.
    Charitas qua Deum diligimus, Deum esse, docet  Petrus Pictauiensis, 89. Spiritus sanctus est, 90. De caritate plura, 214. Charitatis exercende ordo, 215. Eius quinque motus possunt assignari, 216. Charitas est perfectorum salutem spiritalem proximi, saluti proprii corporis preferre, 218. Charitas nec intenditur nec remittitur secundum Petri doctrinam, 225. Charitas tria significat, 279.
     Christus imago Dei sed non ad imaginem, 129 Non omnes defectus humane nature suscepit, nisi quos oportuit, 206. Christi conceptio quomodo facta? 261. Cur non fuit decimatus in Abraham ut Leui? 262. Christus secundum quod est homo non est substantia nec aliquid, nec habet corpus et animam ut partes sui, etc., ut censet auctor, sed perperam, 270. Christus an inceperit esse? 271. An omnia sciuit sapientia creata? 275. Habet scientiam sine mensura, non potentiam, et cur? 276. Christi caritas et dilectio qualis fuerit? ibid. Non potuit in ea proficere, 279. Num suis omnibus actionibus sibi et nobis pariter meruit? 280. Non meruit sibi uitam eternam, 282. Christus non plene aliquem statum assumpsit, sed de singulis aliquid, et quid? 285. Christi mors quomodo in Ecclesia celebretur, 288. Propassiones habuit et non passiones; et quid propassio? 291. Potuit alio modo homines saluare quam per mortem suam, 293. Christus caput Ecclesie, sed an in diuina natura, an in humana? 297. Rex fuit et sacerdos et quomodo, 300. Qua potestate potuit animam suam deponere creata an increata, 301. Christi anima in se non potuit esse aut fieri melior, 302. In triduo mortis fuit homo, ut opinatur auctor, 302. uide plura ibi. Christus sacramentaliter non manducauit seipsum in cena, 325.
    Cibus non transit in eam carnem hominis que resurget, 332.
    Cicatrices suas Christus retinet usque in diem Iudicii, 333.
    Circumcisio cur instituta, 246. Cur in baptismum mutata, ibid. Remittebat tantum originale peccatum, nec gratiam et ceteras uirtutes conferebat ex sententia auctoris, ibid.
    Clauis scientie et potestatis num cuilibet sacerdoti competat, 200.
    Columba nec lingue ignee a Spiritu S. fuerunt assumpte, 99. Columba et lingue cur magis fuerunt signum missionis Spiritus S. quam Patris et Filii, 100.
    Conceptio Christi quomodo facta, 261.
    Concubinarum usus permissus olim in lege Moysis, 332.
    Confessio cur necessaria, 194. Confiteri pluries idem peccatum an liceat, 198. Confessio non est dimidianda, 186. Sacramentum est, sed non Noui Testamenti, secundum Petrum, et quo sensu, 198.
    Confirmationis sacramentum et eius excellentia, 316.
    Coniugii diffinitio, 327. uerum fuit inter B. Mariam et Ioseph, licet nulla fuerit corporum commistio, ibid. Eius opere quando mereatur homo, 328. Coniugii bona sunt tria, ibid.
    Consecrationis uerba non proferuntur ad significandum, 318. Ea Christus bis protulit pro utraque specie, 319. Consecratio eucaristica facienda secundum instituta Christi et Ecclesie, 213.
    Consentit et non consentit ratio in peccatum et quomodo, 168.
    Contritio an maior exigatur ad deletionem mortalis quam uenialis peccati, 184.
    Conuersionis tria genera, 320. Conuersio eucaristica, ibidem.
    Corporis humani tres status in utero matris, 159. Corporis Christi substantia nequaquam fuit panis, sed panis uersus est in hanc substantiam, 23. Corpus Christi uisibile in altari angelis, non hominibus, 322. Tandiu manet sub specie panis, quandiu seruatur sapor illius panis, 324.
    Creator quid hoc nomen in Deo significet, 97.

D
    Demones modo sunt in ere caliginoso, 113. Triplicem habent hominibus nocendi potestatem, 294. Demonum magister Lucifer moriente Christo in infernum detrusus, 294.
    Debet, dictum de Deo, uerbum est uenenosum, 18.
    Decalogi precepta explicantur, 252.
     Dei existentia et unitas probantur, 2.
    Deus an sit uniuersale aut indiuiduum, 94. Deus magis est a nobis diligendus quam timendus, 220.
    Diabolus nichil iuris habebat in homines quos seduxerat, 295.
    Dictio que de creatura dicta actum significat, essentiam ponit de Deo dicta, 10.
    Dilectio uie quantacunque sit, non potest equari dilectioni in patria, 210
    Diligendi Deum modus cum in uia tum in patria, 214. Diligit, dictum de Deo, tripliciter intelligitur, 26.
    Dominus quid hoc nomen in Deo significet, 96.
    Donum et donatum quomodo dicantur, 89. Donum Patris cur Filius non dicatur sicut Spiritus S. 103.

E
    Episcopus indignum promouens ad subdiaconatum prohibetur a collatione trium maiorum ordinum: si uero ad sacerdotium talem euehat, a collatione solius sacerdotii suspenditur, 168.
    Essentia diuina an introduci possit ut loquens, etc. 93.
    Eucaristie uirtus et efficacia, 227. Ad quid instituta, ibid. Charitatem auget, 252. De Eucaristia cum reuerentia et tremore disserendum, 316. Eucaristia spiritualiter et sacramentaliter sumitur, 324. A ieiunis est sumenda, 325. Cur sub duplici specie, 326. Ab excommunicatis non potest confici, ut sentit auctor cum Magistro, 327. De Eucaristia pluribus et ex professo a pag. 316 ad 327.
    Euangelii precepta obseruata faciliora quam legis, et quare, 251.

F
    Fides semper manet eadem et significatio, licet tempora uarientur et uerba, 42. Fides quotupliciter accipitur, 211. Plura in sequentibus. Fides per cognitionem et per deuotionem, que? 213. Fidei triplex perfectio, ibid. A fide initium sumpsit ordo reparationis nostre, 244. Fides est non plus sapere quam oportet, 305.
    Filius eternus non ideo non genuit filium, quia non potuit, sed quia non oportuit, 13.

G
    Gratia operans et cooperans que? 109. Gratia ad quid angelis collata, ibid. Gratia quomodo infunditur, et quid operetur, 177. Gratia operans et cooperans quid, et num distinguantur, 177. Prima gratia ipsa est fides, non autem caritas, 178. Cum primam gratiam mereri non possimus, faciamus nobis amicos de mammona iniquitatis, id est pauperes uel religiosos, 179. Gratiam tam reprobis quam electis Deus apponit, 278.
    Gratuita e naturalia que, 164.

H
    Homo factus ad imaginem Dei quantum ad bona naturalia: ad similitudinem, quantum ad gratuita, 124. Homo quomodo Deo similis per gratuita, ibid. Homo exterior et interior, et quot partes habeant, 165.
    Hymnus Nunc sancte nobis Spiritus, unus Patri cum Filio; non unum. Sic dicebatur tempore Petri Pictauiensis, 13.
    Hyperbolice quandoque loquuntur sancti, 237.
    Hypostasis, ousia et ousiosis quid, 13.

I
    Idolum et similitudo quid, 252.
    Ignorans et indiscretus sacerdos an potest manere in exsecutione officii sui, 147.
    Ignorantia multiplex, etc. 144. uide plura ibi. Qui ex ignorantia patrem u. g. interficit, putans interficere leonem; si non sit in caritate et ex caritate non agat, mortaliter peccat, 144. Ignorantie quatuor species, ibid. Ignorantia qua quis, ut iuuenis, non uult scire ut non sustineat rem studii, est peccatum mortale, ibid. Ignorantiam putarunt aliqui esse peccatum originale, 147.
    Imago Dei quid, 124 et 125.
    Incarnationis tractatum habes, 261. et seqq.
    Incarnatus Filius potius quam Pater, cur, 264.
    Indulgentiarum usus in Ecclesia, 201.
    Ingenitus dicitur Pater et quomodo, 77, 79. Quot modis sic dicatur.
    Innascibilitas proprietas Patris, 76. Plura ibi et in seqq. Importat paternitatem, sicut paternitas et filiatio spirationem, ideoque non sunt nisi tres proprietates in Trinitate, 78.

 I
    Iacob a mendacio excusatur, 256.
    Iacob potest dici sanctificatus fuisse in utero sicut Ioannes Baptista, 49.
    Ioannes apostolus Christi consobrinus, 288. A Christo reuocatus a nuptiis, 328.
    Ioannes Baptista in utero sanctificatus ad quid egebat baptismo, 313.
    Iurare et iuramentum, quid, 257. u. plura in seqq.
    Iustitie effectus duo, patens et occultus; et totidem misericordie, 32. Iustificatio. Ad iustificationem impii que concurrant, 178.

L
    Lex cur data Moysi, 248. Soluitur tribus modis, ibid. Cur legatur in Ecclesia, 249. Lex quotupliciter accipitur, ibid.
    Libertas a necessitate, a peccato, a miseria, explicantur, 173.
    Liberum arbitrium quid sit, 169. Liberi arbitrii quatuor status, 170.
    Lignum uite, et lignum scientie boni et mali, quid, 121.
    Lucifer a passione Domini detrusus est in infernum, 113.

M
    Mala fieri quomodo Deus uelit, 31.
    Mansionum diuersitas in celo penes quid attendenda, 341.
    Maria uirgo in gratia fuit confirmata, 111. Maria uirgo, Iacob, Ieremias et Ioannes Baptista in utero renati antequam nati, 247. In ea exstinctus fomes peccati ut non potuerit peccare, 263. Quando dixit, Ecce ancilla, etc., statim concepit, et non prius, ibid. Maria uirgo in carne glorificata celos ascendit, 292. uirginitatem uouit, 328. Inter eam et Ioseph uerum fuit matrimonium, 327.
    Maria Magdalene ex proprio patrimonio unguentum emit quo Christo famularetur, 149.
    Martyres qui et quotupliciter dicantur, 289.
    Martyrium in quo est opus priuilegiatum, 227. Purgatorii uices supplet, 234.
    Masculina ad personam, neutra ad essentiam referuntur 11.
    Matrimonio  illegitimo procreati sunt proniores ad opera carnis, 163. De matrimonio plura, uide a pag. 327, ad 332.
    Mendacium et mentiri, quid, 254. Mendaciorum plura genera, et que ex illis peccata mortalia, que non, 255. Mentiri non licet perfectis; potest quidem uerum tacere sed mendacium dicere prohibetur, alioquin mortaliter peccat, 256. Mendacium Iacob excusatur, ibid.
    Merita nostra non sufficerent ad uitam eternam, nisi precessissent merita Christi, 284.
    Missam celebrare in lingua materna an liceat, 309. Eam Mediolani celebrari feria sexta prohibuit sanctus Ambrosius, et cur. 322 Missa cur sic dicatur, 327.
    Missio Filii a Patre duplex, 98. Missio Spiritus S. etiam duplex, 99. Missio Patris, Filii, et Spiritus S. quomodo differunt, 100. Illis solis et omnibus mittitur, uenit et datur tota Trinitas qui eam habent per gratiam, 101. An quelibet persona que mittitur, a Trinitate mittatur, 102, et seqq.

N
    Nominum que de Deo dicuntur, genera nouem, 3. Nomina quedam specialia tribus attributa sunt personis ut remoueantur imperfectiones nostro concipiendi modo, 55. Nomina numeralia in Deo nichil ponere, sed excludere, sententia est auctoris cum Magistro, sed non tenenda, 95.

O
    Obduratio quid, et quot modis dicatur, 48.
    Occidere an liceat, 253.
    Omnipotens Deus et cur sic dicatur 16.
    Opus Dei et hominis, 20. Operum que a Deo sunt, triplex genus, 22. Opus operans, opus operatum, 52.
    Ordo inter angelos quid, 113. Ordines angelorum et quid significent, 114. An ab initio creationis sic fuerint distincti, ibid. Ordo decimus angelorum an sit, 115.
    Origenes sentit quod post diem iudicii nulla erunt futura, 39. Docuit Christum assumpturum esse angelum pro redemptione demonum, 264.

P
    Panis conuersio in eucaristia quomodo fiat, 321.
    Parcere proximo ledenti quomodo debeamus, 202.
     Pater eternus an quotidie gignat Filium, 75. Num cum Filio sit unum principium Spiritus sancti, 80.
    Peccare posse non est naturalis potentie, sed impotentie naturalis, 16. Peccatum a bono ducit originem, 128. Peccatum quid sit, 129. Peccatum, uitium, et delictum quomodo differunt, 132. Peccatum sit ne duplex in actu interiori et exteriori, 137. Peccatum omne prouenit ex contemptu, 141. Peccatum in Spiritum S. et eius species, 152. Num possit remitti, 153. Peccatum ad mortem, quale, 154. Peccat homo tribus modis, 155. Peccatum originale quid, et quot modis dicatur, 157. uide plura ibi. Peccatum originale est ipsa concupiscibilitas, 158. Cur anime imputetur, ibid. Modus illud traducendi, 159. Quomodo per baptismum remittatur, 162. Peccatum Ade an maius fuerit omni alio actuali, 164. Peccatum quomodo committitur, 166. Peccatum mortale et ueniale per quid attendantur, 167. Peccatum ueniale per quid deleatur, 184. Peccatorum tria genera per allusionem ad tres mortuos a Christo D. suscitatos, ibid. Peccatum sub qua ratione magnum dicitur, 188. Peccata quomodo dimittuntur a Deo, sacerdote et priuato, 199.
    Pecuniam male acquisitam qui pauperibus erogat ex hoc ipso peccat, 148.
    Perfectio quietis, actionis, ordinis et certitudinis, que, 228.
    Perfectum tripliciter accipitur, secundum tempus, secundum naturam, et simpliciter, 108.
    Periurium quid, 258. uide plura ibi et in seqq.
    Perplexio seu perplexa conscientia quid, 259.
    Persone nomen multipliciter acceptum, 4. Personarum distinctio in Deo quotupliciter fiat, 60. uide plura ibi. Persone definitio tradita a Betio non habetur ut authentica a theologis, 93.
    Personales proprietates factiue, tres; distinctiue, due, 70. Que cuique persone sint proprie, 74. uide plura ibi.
    Petri Pictauiensis modestia, 58, 55, 143, 164, 174, 283, 305 Quedam de eo in Prefatione.
    Pena tres significationes habet, 134. Pena temporalis quinque de causis infligitur a Deo, 189. Penarum diuersitas in inferno et quomodo, 191.
    Posse generare Filium  non est aliquid, et quomodo, 14. Potentia Dei non est maior eius uoluntate, 18. Possitne Deus quidquid potuit, 23. Potentia cur appropriatur Patri, 61.
    Potestas peccandi bona est et a Deo, 174.
    Preceptum quot modis dicatur, 30. Preceptum Dei si in aliquo uideatur a lege dissentire potius datori legis quam legi date obtemperandum est, 144.
    Predestinatio quid, 43. Predestinationis duplex effectus, appositio gratie in tempore, et retributio uite eterne, 42. uide plura ibi et in seqq.
    Predestinatus an possit non esse predestinatus, 47.
    Prescientia Dei, 39, et seqq, ubi plura de ea tractantur.
    Principium Spiritus S. Pater et Filius, 79, 80, etc. An Pater et Filius sint unum principium Spiritus S. 80, et seqq. Principium quid significet, ibid. Una et eadem processione procedit Spiritus S. a Patre et Filio, 82.
    Prophetia quid, 29.
    Proximus quadrupliciter dicitur, 215. Proximus quomodo diligendus, ibid.
    Puniatne Deus sine misericordia, 32, et seq. Punit Deus eternaliter peccatum temporale, et cur. 183. An puniat hominem quantumcunque meruit puniri, 188, et seq.

R
    Relatio in diuinis, quid, 66.
    Reprobatio quid, 42, 48. Reprobatio eterna num causa sit cur gratia subtrahatur et pena finalis infligatur, ibid. An sit causa obdurationis, 49. Reprobatio quomodo fiat, 50. Est causa temporalis obdurationis, ibid.
     Repudii libellum scribentes tempore legis mortaliter peccabant, 251, 331.

S
    Sacerdos quot modis ligat et absoluit, 201. Sacerdos postposito precepto episcopi, subiiciens se precepto pape, non peccat contra episcopum, 256.
    Sacramentum eque uim habet a malo sicut a bono celebratum, 200. Sacramentorum ueteris et Noui Testamenti in quo sita differentia, 250, 307. Sacramentum quid sit, 307. Eorum institutionis causa, ibid.
    Sanctorum quilibet Noui Testamenti statim quando decedit fruitur uisione Dei, 244, 338. Sancti nos orantes et supplicantes intelligunt, 343. Nobis prosunt suis suffragiis, ibid.
    Sapientia Patris et Sapientia ingenita quomodo dicantur, 55. uide plura ibi. Sapientia cur appropriatur Filio, 61. Sapientie et scientie discrimen, 203.
    Satisfactio cur iniungatur in confessione, 188. Non semper sufficit ad delendam penam, 201.
    Scientia Dei. Ubi plura de ea, 36. Non potest Deus plura uera scire quam sciat; potest tamen scire alia uera que non scit, et alio non scire que scit, et quomodo, 38. Scientie quadruplex acceptio, 210.
    Seruitus triplex, debita, pia et constituta, 224.
    Similitudo seu fictio alia bona, alia mala, et que, 257.
    Spes quid, 214.
    Spiritus S. cur dicatur in eo esse unitatis et equalitatis concordia, 62. Spiritus S. caritas est qua Deum diligimus: sed error est in Petri doctrina, 89. Non omnis habet Spiritum sanctum in quo est Spiritus sanctus, ibid. Spiritus S. duplex missio, 99. Spiritus sanctus antonomastice caritas dicitur, 100. Spiritus S. quando inuisibiliter mittitur, 100. Cur dicitur donum Patris, 103. Spiritus S. processionem a Filio Greci negant et refutantur, 88 Num prius procedat a Patre quam a Filio, ibid. An plenius aut magis a Patre quam a Filio, ibid.
    Substantia prout a substando aut a subsistendo deriuatur quid discriminis habet, 12.
    Substantialis forma duplex, ibid.
    Suffragia pro mortuis quibus prosint, 335.

T
    Tenebre exteriores quid sunt, 191, 343.
    Timoris uarie species, 203. De seruili timore plura in sequentib. De initiali. uide consequenter. Timor conscientie, experientie et cautele, 208.
    Transsubstantiatio fit per uerba consecrationis, 309. Nullum aliud uerbum magis exprimit conuersionem eucaristicam quam transsubstantiatio, 320.
    Trinitas quid, et quid hoc nomine intelligendum, 90. Trinitas tota infusa est Apostolis in linguis igneis; non tamen apparuit in linguis igneis, 100. Trinus est Deus sed non triplex, 95.

U
    Unitas cur dicatur esse in Patre, 62.

u
    uirginem suscitare post ruinam quo sensu non possit Deus, 20. Illud a S. Hieronymo dictum hyperbolice. ibid.
    uirgo Maria. u. Maria.
    uirtus quid sit, 176. uirtutes omnes ut simul infunduntur, ita omnes sibi cooperantur in suis actibus, 241. An in quocunque sunt sint pares, ibid.
    uoluntas quotupliciter de Deo dicatur, 26 uoluntatis diuine signa que sint, ibid. uult Deus omnes homines saluos fieri, id est nullus saluatur nisi quem uult saluum fieri, 30. uide sequentia. uoluntates hominis due, rationis et sensualitatis, 27. uoluntas multipliciter dicitur, 138. An uoluntas et actio ex ea proueniens sit idem peccatum, 135







ORDO RERUM QUAE IN HOC TOMO CONTINENTUR.


ABSALON ABBAS SPRINCKIRSBACENSIS.

    Notitia. 9

SERMONES.
    SERMO PRIMUS.---De aduentu Domini. 13
    SERMO II.---De aduentu Domini. 20
    SERMO III.---In aduentu Domini. 26
    SERMO Iu.---In aduentu Domini. 31
    SERMO u.---In aduentu Domini. 38
    SERMO uI.---In natali Domini. 43
    SERMO uII.---In natali Domini. 48
    SERMO uIII.---In natali Domini. 53
    SERMO IX.---In Epiphania Domini. 57
    SERMO X.---In Epiphania Domini. 63
    SERMO XI.---In Epiphania Domini. 68
    SERMO XII.---In Epiphania Domini. 76
    SERMO XIII.---In Epiphania Domini. 81
    SERMO XIu.---In purificatione B. Marie 87
    SERMO Xu.---In purificatione B. Marie. 92
    SERMO XuI.---In purificatione B. Marie uirginis. 97
    SERMO XuII.---In Quadragesima. 102
    SERMO XuIII.---In Quadragesima, Letare. 108
    SERMO XIX.---In Quadragesima. 113
    SERMO XX.---In annuntiatione B. Marie. 118
    SERMO XXI.---In annuntiatione B. Marie. 124
    SERMO XXII.---In annuntiatione B. Marie. 130
    SERMO XXIII.---In passione Domini. 137
    SERMO XXIu.---In die Palmarum. 143
    SERMO XXu.---In passione Domini. 148
    SERMO XXuI.---In resurrectione Domini. 152
    SERMO XXuII.---In generali capitulo. 157
    SERMO XXuIII.---In generali capitulo. 163
    SERMO XXIX.---In generali capitulo. 168
    SERMO XXX.---In generali capitulo. 177
    SERMO XXXI.---In Ascensione Domini. 182
    SERMO XXXII.---In Ascensione Domini. 187
    SERMO XXXIII.---In Ascensione Domini 193
    SERMO XXXIu.---In die Pentecostes. 199
    SERMO XXXu.---In die Pentecostes. 204
    SERMO XXXuI.---In die Pentecostes. 209
    SERMO XXXuII.---In festo Pentecostes. 213
    SERMO XXXuIII.---In dedicatione ecclesie. 219
    SERMO XXXIX.---In dedicatione ecclesie. 224
    SERMO XL.---In dedicatione ecclesie. 229
    SERMO XLI.---In dedicatione ecclesie. 235
    SERMO XLII.---In festo sancti uictoris. 240
    SERMO XLIII.---In Assumptione gloriose uirginis Marie. 245
    SERMO XLIu.---In Assumptione gloriose uirginis Marie. 250
    SERMO XLu.---In Assumptione gloriose uirginis Marie. 256
    SERMO XLuI.---De sancto Augustino. 260
    SERMO XLuII.---In Natiuitate beate uirginis Marie. 265
    SERMO XLuIII.---In festo omnium sanctorum. 270
    SERMO XLIX.---In festo omnium sanctorum. 277
    SERMO L.---In festo omnium sanctorum. 283
    SERMO LI.---In non festo. 288

STEPHANUS ABBAS S. GENOuEFAE PARISIENSIS, POSTMODUM TORNACENSIS EPISCOPUS.
    Notitia historica. 295
    Prefatio R. P. du Molinet 303
    Notice par M. I. I. Brial. 305

EPISTOLAE STEPHANI TORNACENSIS.


PARS PRIMA .
    EPISTOLA PRIMA.---Planctus Ecclesie Aurelianensis super interfectione Ioannis decani, quem exposuit Senonis in concilio episcoporum ac cleri prouincie. 309
    EPIST. II.---Ad Guillelmum Carnotensem electum.---Rogat eum ut gratiam regis infensi sibi conciliet, qui epistolam de morte Ioannis decani Aurelianensis scriptam, in malam partem acceperat. 311
     EPIST. III.---Pontii Claremontensis episcopi ad Mauritium Parisiensem episcopum et Stephanum S. Euurtii abbatem.---Querit ab ipsis an baptismus cuiusdam e suis diecesanis fuerit ualidus. 312
    EPIST. Iu.---Mauritii Parisiensis episcopi ad Pontium Claremontensem.---Quesitis respondet, et aperit sententiam de ualiditate huius baptismi. 313
    EPIST. u.---Stephani ad Pontium Claremontensem episcopum.---Mentem suam profert de eodem baptismo. 314
    EPIST. uI.---Ad Aldebertum Mimatensem episcopum.---Purgat se de quibusdam dictis que ipsi falso fuerant relata. 317
    EPIST. uII.---Ad Godefridum abbatem S. Satyri.---Rogat ut quemdam suum canonicum apud se retineat. 317
    EPIST. uIII.---Ad decanum S. Martini Turonensis.---Querit eleemosynas pro ecclesia sancti Euurtii reparanda. 318
    EPIST. IX.---Scribit amico suo de eiusdem ecclesie restauratione. 318
    EPIST. X.---Ad Cluniacensem abbatem.---Monet ut amoueat priorem monasterii Pontis monachorum, qui ecclesie sue bona dilapidabat. 319
    EPIST. XI.---Ad Guillelmum Senonensem archiepiscopum.---Commendat ecclesiam S. Samsonis Aurelianensis. 320
    EPIST. XII.---Ad Alexandrum III papam.---Rogat ut se propitium prebeat Ioanni clerico Aurelianensi. 321
    EPIST. XIII.---Ad Guillelmum Senonensem archiepiscopum.---Rogat pro quodam clerico scholari ut ei sua possessio conseruetur. 321
    EPIST. XIu.---Ad Albericum Bononiensem legisperitum.---Supplicat pro Hugone Aurelianensi clerico, ut ei presto sit. 322
    EPIST. Xu.---Ad Guillelmum Bononiensem.---Commendat eumdem clericum Aurelianensem. 322
    EPIST. XuI.---Ad quemdam priorem Neapolitanum.---Commendat quemdam canonicum suum Neapoli commorantem. 322
    EPIST. XuII.---Ad Rogerium abbatem S. Euurtii.---Scribit se reuersurum in monasterium, ut abbas mandauerat. 323
    EPIST. XuIII.---Ad Guillelmum Senonensem archiepiscopum.---Rationem reddit cuiusdam negotii sibi commissi. 324
    EPIST. XIX.---Ad Aniciensem episcopum.---Rogat eum ut promissum teneat et compleat. 324
    EPIST. XX.---Ad B. Aniciensem canonicum.---Petit ut benignum erga suos se prestet. 325
    EPIST. XXI.---Ad Hugonem abbatem S. Bartholomei Nouiomensis.---Rogat ut quemdam canonicum profugum admittat. 325
    EPIST. XXII.---Ad Iothonem Turonensem archiepiscopum.---Ipsius gratiam deprecatur pro Conseranensi electo. 326
    EPIST. XXIII.---Ad Guillelmum Senonensem archiepiscopum.---Rogat ut tueatur cantorem et archidiaconum, ne aduersus eos preualeat ipsorum inimicus. 326
    EPIST. XXIu.---Ad Dominum papam.---Preces fundit apud summum pontificem in gratiam eorumdem cantoris et archidiaconi. 327
    EPIST. XXu.---Ad Ioannem A. S. Legatum.---Gratulatur de fausto reditu. 328
    EPIST. XXuI.---Ad priorem et fratres conuentus Charitatis.---Supplicat pro quodam monacho fugitiuo, qui suus preceptor exstiterat. 328
    EPIST. XXuII.---Ad subpriorem de Charitate.---Rogat pro eodem fugitiuo, ut denuo admittatur 329
    EPIST. XXuIII.---Amici sui fauorem deprecatur pro eodem monacho. 330

PARS SECUNDA .
    EPIST. XXIX.---Ad abbatem S. Bartholomei.---Narrat quid agatur apud canonicos Neapolitanos. 331
    EPIST. XXX.---Preces apud ipsum fundit pro quodam amico suo qui eius ope indigebat. 332
     EPIST. XXXI.---Ad Remensem archiepiscopum, pro abbate sancti Bartholomei Nouiomensis.---Rogat ut benignum se prebeat erga hunc abbatem. 332
    EPIST. XXXII.---Ad eleemosynarium regis.---Rogat eum ut regis eleemosynarum beneficio frui faciat Iudeum ad fidem conuersum. 333
    EPIST. XXXIII.---Ad abbatem S. Bartholomei.---De contemptu temporalium pie disserit. 334
    EPIST. XXXIu.---Ad regem Hungarie.---Quemdam adolescentem Hungarum uita functum, pie Parisiis degisse testatur. 334
    EPIST. XXXu.---Ad L. et eius uxorem.---Consolatur parentes afflictos de filii morte. 335
    EPIST. XXXuI.---Ad Portuensem episcopum.---Rogat ut petitiones decani et succentoris Carnotensis admittat, et curet adimpleri. 337
    EPIST. XXXuII.---Ad Prenestinum episcopum.---Causam decani et succentoris Carnotensis ipsius cure committit. 337
    EPIST. XXXuIII.---Ad Gratianum cardinalem.---Rogat, ne quemdam canonicum quinquies eiectum recipere cogatur. 338
    EPIST. XXXIX.---Ad Guillelmum Remensem archiepiscopum.---Agit de celebri controuersia inter Turonensem archiepiscopum et Dolensem episcopum, quod Dolensis archiepiscopi et metropolitani titulo et iure frui presumebat. 339
    EPIST. XL.---Ad summum pontificem.---Rogat ut excusatum habeat Bartholomeum Turonensem archiepiscopum, quod Romam se conferre non ualuerit. 341
    EPIST. XLI.---Ad Bartholomeum Turonensem archiepiscopum.---Se excusat ob egritudinem a concionibus habendis. 342
    EPIST. XLII.---Ad summum pontificem.---Rogat ut patrocinetur cause abbatis S. uictoris, eumque benigne suscipiat. 342
    EPIST. XLIII.---Ad Petrum Tusculanum episcopum.---Postulat ut in suam clientelam suscipiat abbatem S. Bartholomei Nouiomensis. 343
    EPIST. XLIu.---Ad archiepiscopum Toletanum.---Agit de quodam simoniace ordinato. 344
    EPIST. XLu.---Ad abbatem S. Satyri.---Rogat ut remittat quemdam ex suis canonicis decumbentem. 344
    EPIST. XLuI.---Ad Petrum S. Chrysogoni presbyterum cardinalem.---Gratulatur de eius ad cardinalatum promotione. 345
    EPIST. XLuII.---Ad Araldum abbatem S. Benedicti.---Commendat ipsi quamdam uiduam et eius filium. 346
    EPIST. XLuIII.---Ad Alexandrum III papam.---Certiorem facit se eius mandatum, de cuiusdam clerici pensione impleuisse. 346
    EPIST. XLIX.---Ad A. R. E. cancellarium.---Rogat ut negotium suum equis iudicibus curet committi, cum hac clausula, remota appellatione, inserenda. 347
    EPIST. L.---Ad Albertum, Domini pape cancellarium.---Certum facit se eius intuitu pensionem cuidam clerico persoluisse. 347
    EPIST. LI.---Ad fratrem Ioannem de sancto Satyro.---Repetit ab ipso mutuo datam pecuniam. 348
    EPIST. LII.---Ad Godefridum abbatem S. Satyri.---Se excusat quod eum inuisere non possit. 348
    EPIST. LIII.---Ad eumdem.---Agit gratias pro collatis cuidam canonico suo beneficiis. 349
    EPIST. LIu. Ad Dominum papam.---Ipsius patrocinium pro ecclesia Corbeiensi implorat. 349
    EPIST. Lu.---Ad Siluanectensem episcopum.---Profert litteras testimoniales et dimissorias pro canonico suo in presbyterum ordinando. 350
    EPIST. LuI.---Ad Guillelmum Remensem archiepiscopum.---Conqueritur de monachis Longipontis, qui sibi erant molesti et infensi. 350
    EPIST. LuII.---Ad Hugonem abbatem S. Bartholomei Nouiomensis.---Excusat se ob uarias occupationes in iure dicendo quominus ad eum accedat. 351
    EPIST. LuIII.---Ad Dominum papam, sub persona abbatis S. Bartholomei Nouiomensis.---Ecclesiam. S. Euurtii Aurelianensis a procuratione episcopi liberam esse testatur. 351
    EPIST. LIX.---Ad eumdem.---Idem perfert testimonium pro eadem S. Euurtii ecclesia. 352
    EPIST. LX.---Ad Remensem archiepiscopum.---Commendat causam cuiusdam Simonis, que in eius curia agitabatur. 353
    EPIST. LXI.---Ad Dominum papam.---Conqueritur de rebellione canonicorum S. Ioannis Suessionensis in parochiis commorantium, qui Hugoni abbati morem gerere detrectabant 354
     EPIST. LXII.---Ad Dominum uiuianum S. R. Ecclesie cardinalem.---Suum ipsi deuouet obsequium. 354
    EPIST. LXIII.---Ad Heraclium Cesariensem episcopum.---Commendat consanguineum suum, qui in Palestinam proficiscebatur. 355
    EPIST. LXIu.---Ad episcopum Liddensem.---Eidem commendat consanguineum suum, qui ad sanctum Sepulcrum properabat. 356
    EPIST. LXu.---Ad Ioannem pape notarium.---Rogat ut petitiones suas ad effectum perducat. 356
    EPIST. LXuI.---Ad Alexandrum III papam.---Supplicat ut tueatur canonicos S. Marie Blesensis. 357
    EPIST. LXuII.---Ad eumdem.---Rogat iterum ut iura tueatur canonicorum regularium Blesensium, que a secularibus canonicis usurpabantur. 358
    EPIST. LXuIII.---Ad Ioannem Pictauiensem episcopum.---Hortatur ad constantiam in aduersis. 359
    EPIST. LXIX.---Petri S. A. legati ad R. decanum Rothom.---Monet ut amoueatur sacerdos a monialibus S. Cirici, quod minus caste se gereret. 359
    EPIST. LXX.---Ad Guillelmum Senonensem archiep.---Arguit eiusdem sacerdotis uitam minime pudicam. 360
    EPIST. LXXI.---Ad Robertum Pontiniacensem monachum.---Agitat et soluit questionem, an liceat nouitiis ordinis Grandimontensis habitum Cisterciensem recipere. 361
    EPIST. LXXII.---Ad Petrum A. S. legatum.---Agit de iisdem nouitiis Grandimontensibus. 370
    EPIST. LXXIII.---Ad Raimundum priorem S. Genouefe.---Narrat uaria pericula que subiit. 371
    EPIST. LXXIu.---Ad episcopum et decanum Baiocensem.---Agit de quodam negotio archiepiscopi Turonensis cum episcopo Dolensi, de quo superius. 373
    EPIST. LXXu.---Ad Ioannem A. S. legatum.---Gratulatur de eius translatione ad Narbonensem ecclesiam. 373
    EPIST. LXXuI.---Ad Godefridum abbatem S. Satyri.---Rogat ut amico suo presto sit. 374
    EPIST. LXXuII.---Ad fratres S. Euurtii Aurelianensis.---Repetit annuam pensionem que ei concessa fuerit. 374
    EPIST. LXXuIII.---Ad abbatem Caroliloci.---Ab ipso petit arietes pro grege suo. 375
    EPIST. LXXIX.---Ad A. Londensem archiep.---Certum facit Petrum nepotem eius apud S. Genouefam professionem canonicam emisisse. 376
    EPIST. LXXX.---Ad eumdem.---Petrum nepotem infirmum ad natale solum censet remittendum, ut melius habeat. 376
    EPIST. LXXXI.---Ad quemdam archiepiscopum.---Rogat pro presbytero iniuste oppresso. 377
    EPIST. LXXXII.---Ad Lucium III papam.---Commendat Francie cancellarium contra repulsas canonicorum ipsi natalium defectus obiectantium. 378
    EPIST. LXXXIII.---Ad Remensem archiep.---Rogat pro presbytero, cui episcopus Suessionensis beneficii partem subtraxerat. 379
    EPIST. LXXXIu.---Ad Henricum Anglorum regem.---Petit ut confirmet et exsequi faciat testamentum nepotis summi pontificis, clerici eius. 380
    EPIST. LXXXu.---Ad Guillelmum et Robertum notarios pape.---Agit de negotiis suis in Romana curia promouendis. 380
    EPIST. LXXXuI.---Ad Lucium III papam.---Rogat eum ut seruet antiqua iura capellani S. Benedicti Parisiensis. 381
    EPIST. LXXXuII.---Ad abbatem S. Bartholomei Nouiom.---Rogat ut quemdam canonicum fugitiuum benigne suscipiat, et erga ipsum misericordem se prebeat. 382
    EPIST. LXXXuIII.---Ad priorem et fratres de caritate.---Preces fundit pro quodam monacho fugitiuo. 382
    EPIST. LXXXIX.---Ad Dominum papam.---Supplicat pro acolytho ab episcopo schismatico ordinato. 383
    EPIST. XC.---Ad Lucium papam.---Rogat ut Herueum clericum beneficio gaudere faciat. 384
    EPIST. XCI.---Ad Henricum Siluanectensem episcopum.---Par tum se exhibet eius mandatis. 384
    EPIST. XCII.---Ad Guillelmum Aurelianensem, Domini pape scriptorem.---Rationem reddit de eo quod egit apud Magdunum pro beneficio illi a papa collato. 385
    EPIST. XCIII.---Ad Dominum papam.---Rogat ut nuntium canonicorum de Salicosa benigne suscipiat. 386
    EPIST. XCIu.---Ad Henricum Syluanectensem episcopum.---Preces fundit pro Huberto capellano eius, ut offensam ei dignetur remittere. 387
    EPIST. XCu.---Ad Dominum papam.---Rogat ut inobedientiam  reprimat canonicorum S. Ioannis Suessionensis in parochiis commorantium. 387
    EPIST. XCuI.---Ad Dominum papam.---Commendat abbatem S. Satyri, cuius uitam et uirtutes laudibus extollit. 388
    EPIST. XCuII.---Ad Dominum papam.---Commendat monachos Compendienses, rogatque ut eos aduersus impugnantes tueatur. 389
    EPIST. XCuIII.---Ad Godefridum abbatem S. Satyri.---Rogat ut benigne suscipiat quemdam canonicum S. Genofeue, qui apud S. Satyrum degere cupiebat. 390
    EPIST. XCIX.---Ad magistrum Cameracensem archidiaconum.---Monet se iter arripuisse ut conueniat dominum suum. 390
    EPIST. C.---Ad Manassen Aurelian. episc.---Hortatur ut quoddam debitum soluere non retardet. 391
    EPIST. CI.---Philippi regis Francorum ad summum pontificem.---Rogat ut omnem fidem adhibeat Stephano, quem Romam mittit ad negotia, que ipsi tractanda mandauit. 391
    EPIST. CII.---Stephani ad cardinalem Octauianum.---Narrat quomodo se purgauerint Apuli contra Romanos scholares. 393
    EPIST. CIII.---Ad Albertum cardinalem, S. C. R. cancellarium.---Refert qua ratione pacificarit quosdam inter se rixantes. 393
    EPIST. CIu.---Ad Raimundum priorem.---De sue ualetudinis statu eum certiorem reddit. 394
    EPIST. Cu.---Ad Remensem archiepiscopum.---Rogat pro magistro Hugone ut beneficium ualeat obtinere. 394
    EPIST. CuI.---Ad dominum Albinum presbyterum cardinalem.---Mittit ipsi superpelliceum nouum et talare. 394
    EPIST. CuII.---Philippi Francorum regis ad Lucium III papam.---Rogat ut tueatur causam archiepiscopi Turonensis aduersus episcopum Dolensem, qui titulum archiepiscopatus sibi uindicabat. 395
    EPIST. CuIII.---Ad eumdem sub persona Philippi regis.---Eamdem Turonensis archiepiscopi causam commendat. 397
    EPIST. CIX.---Ad dominum Octauianum ex persona Philippi regis.---Conqueritur de curia Romana sibi minus beneuola. 398
    EPIST. CX.---Ad magistrum Meliorem cardinalem ex persona domini Remensis.---Commendat idem negotium archiepiscopi Turonensis. 399
    EPIST. CXI.---Ad Londensem archiepiscopum.---Mittit ei ampullam theriace. 400
    EPIST. CXII.---Ad Raimundum priorem S. Genouefe.---Rogat ut se apud coabbates excuset, quod capitulo adesse non possit. 401
    EPIST. CXIII.---Ad L. cardinalem S. R. Ecclesie.---Rogat ut dispensatio ad ordines suscipiendos concedatur cuidam iudici comitis Flandrie. 402
    EPIST. CXIu.---Ad decanum et capitulum S. Crucis Aurelianensis.---Hortatur eos, ut cuidam clerico, in cuius gratiam papa ipsis scripserat, se prestent beneuolos. 403
    EPIST. CXu.---Ad Fulconem magistrum scholarum S. Crucis Aurelianensis.---Rogat ut sinat quemdam clericum publice legere in schola Aurelianensi. 404
    EPIST. CXuI.---Ad Guillelmum Remensem archiepiscopum.---Eius implorat auxilium pro quodam rustico a regis ministris iniuste oppresso. 404
    EPIST. CXuII.---Ad eumdem.---Scribit in gratiam cuiusdam hospitis Sancte Genouefe, ut liberetur ab exactione prepositi Pinciacensis. 405
    EPIST. CXuIII.---Ad R. Carnotensem electum.---Ipsi commendat ecclesiam et canonicos suos de Sociaco, ne ab officialibus iniuste grauentur. 406
    EPIST. CXIX.---Ad Guillelmum Remensem archiepiscopum---Petit translationem cuiusdam monachi in aliud monasterium. 407
    EPIST. CXX.---Ad Hugonem abbatem S. uincentii Siluanectensis.---Postulat ut ueniam concedat cuidam canonico reuertenti in suum monasterium. 408
    EPIST. CXXI.---Ad Urbanum summum pontificem.---Rogat ut petitiones quas fundit pro ecclesia sua S. Genouefe, suscipere et implere dignetur. 409
    EPIST. CXXII.---Ad magistrum Reginaldum. Aurelianensis ecclesie archipresbyterum.---Petit ut in iniuriam fratri suo illatam condigna satisfactione curet emendari. 410
    EPIST. CXXIII.---Ad magistrum Berterum Cameracensem archidiaconum.---Rogat ut dominum suum deprecetur pro quodam negotio. 410
    EPIST. CXXIu.---Ad Henricum Aurelianensem episcopum, ex persona abbatis S. Euurtii Aurelianensis.---Conqueritur  de regio exactore, a quo opprimebatur. 411
    EPIST. CXXu.---Ad G. abbatem S. Ambrosii Bituric.---Commendat quemdam canonicum apud se Parisiis commorantem. 411
    EPIST. CXXuI.---Ad Rolandum de Dinano.---Hortatur ut ceptum opus perficiat. 412
    EPIST. CXXuII.---Ad Guillelmum Remensem archiepiscopum.---Significat regem exemisse eum ab itinere Romano. 413
    EPIST. CXXuIII.---Ad Niuelonem Suessionensem episcopum.---Hortatur ut perficiat quod inceperat in ecclesia S. Ioannis. 413
    EPIST. CXXIX.---Ad Guillelmum Remensem archiepiscopum.---Conqueritur de episcopo Syluanectensi qui maiorem suum de Borret anathemate percusserat. 414
    EPIST. CXXX.---Ad Nicolaum priorem S. Bartholomei Nouiomensis.---Ipsi commendat Petrum nepotem suum. 414
    EPIST. CXXXI.---Ad W.---Grates agit de equo eleganti sibi ex Dania misso. 415
    EPIST. CXXXII.---Ad Albertum S. R. Ecclesie cancellarium.---Ipsi commendat negotia cuiusdam clerici nobilis, que in curia Romana agitabantur. 416
    EPIST. CXXXIII.---Ad abbatem S. Dionysii.---Facultatem concedit cuidam canonico S. Genouefe, ut habitum S. Benedicti suscipiat. 416
    EPIST. CXXXIu.---Ad Cisterciensem et Clareuallensem abbates.---Agit de conuersis Grandimontensibus in clericos insurgentibus. 417
    EPIST. CXXXu.---Ad A. S. R. Ecclesie cancellarium.---Rogat ut se prebeat propitium clericis Grandimontensibus aduersus conuersos. 417
    EPIST. CXXXuI.---Ad Lundensem archiepiscopum.---Petrum nepotem, canonicum S. Geuouefe commendat, ut eum beneficio gaudere curet. 418
    EPIST. CXXXuII.---Ad G. abbatem S. Satyri.---Rogat pro quodam fugitiuo, ut culpam ipsi condonet. 419
    EPIST. CXXXuIII---Ad abbatem Cisterciensem sub persona clericorum Grandimontensium.---Grates referunt pro beneficiis sibi collatis. 419
    EPIST. CXXXIX.---Ad Petrum de Dacia.---Hortatur eum ad perfectiora magis ac magis amplectenda. 420
    EPIST. CXL.---Ad dominum papam sub persona regine Francorum.---Rogat ut differat iudicium ferre in negotio archiepiscopi Turonensis et episcopi Dolensis usque ad reditum regis. 421
    EPIST. CXLI.---Ad R. Remensem decanum.---Hortatur ut uite communis normam, que hucusque in ecclesia Remensi perseuerabat, ab ea extorrem fieri non sinat. 423
    EPIST. CXLII.---Ad Godefridum abbatem S. Satyri.---Commendat quemdam canonicum suum. 427
    EPIST. CXLIII.---S. Dionysii, S. Germani, S. uictoris et S. Genouefe abbatum ad papam.---Reddunt rationem de iis que in negotio Grandimontensium egerunt et statuerunt. 427
    EPIST. CXLIu.---Ad dominum papam, in persona clericorum Grandimontensium.---Conqueruntur de conuersorum suorum insultibus. 430
    EPIST. CXLu.---Ad Petrum de Dacia.---Eum certiorem facit de fratrum beneuolentia. 431
    EPIST. CXLuI.---Ad Lundensem archiepiscopum.---Sibi gratulatur de Petro canonico suo ad episcopatum promoto. 432
    EPIST. CXLuII.---Ad ualdemarum Slewicensem episcopum.---Plumbum petit ad ecclesie S. Genouefe reparationem et ornatum. 434
    EPIST. CXLuIII.---Ad Guillelmum abbatem de Paraclito---Plumbum etiam ab eo expetit. 435
    EPIST. CXLIX.---Ad Omerum Ripensem episcopum.---Commendat G. canonicum suum, quem mittit in Daniam. 436
    EPIST. CL.---Ad Lundensem archiepiscopum.---Sub nomine Salomonis commendat Petrum ipsius nepotem. 437
    EPIST. CLI.---Ad quemdam canonicum.---Facultatem concedit cuidam suo canonico alium ordinem ingrediendi, ac in eo commorandi 437
    EPIST. CLII.---Ad Canutum regem Danie.---Agit de nobili adolescente Dano apud S. Genouefam fato functo ac tumulato. 437
    EPIST. CLIII.---Ad eumdem.---Ab eo etiam petit plumbum ad ecclesie S. Genouefe tectum operiendum. 438
    EPIST. CLIu.---Ad Niuelonem Suessionensem episcopum.---Rogat pro suis canonicis de Firmitate Milonis, ut a quodam onere curet eos subleuari. 440
    EPIST. CLu.---Ad papam.---Rogat eum pro ecclesia S. uictoris, ut seruet annualia ecclesie Parisiensis ipsis  concessa. 441
    EPIST. CLuI.---Ad dominum Atrebatensem.---Commendat et laudat abbatem de Sarneio temere accusatum. 443
    EPIST. CLuII.---Ad Lundensem archiepiscopum.---Excusat se quod non tradiderit pecuniam creditam. 444
    EPIST. CLuIII.---Ad capitulum Laudunense.---Canonicos rogat ut libenti animo dimittant Michelem decanum suum in Parisiensem decanum electum. 444
    EPIST. CLIX.---Ad W. de Bieria.---Nec suadet nec dissuadet uitam eremiticam quam fuerat amplexus, sed quedam tradit monita ad eam recte ducendam. 445
    EPIST. CLX.---Ad dominum papam.---Rogat pro clerico iniuste accusato. 449
    EPIST. CLXI.---Ad quemdam prelatum.---Grates rependit pro auro et gemmis ad ornandum sepulcrum seu capsam B. Genouefe collatis. 450
    EPIST. CLXII.---Ad papam.---Agit de canonicis S. Ioannis Suessionensis in parochiis commorantibus, qui abbati obtemperare renuebant. 451
    EPIST. CLXIII.---Ad abbatem de Ursicampo.---Rogat ut Nouiomensem thesaurarium, qui uitam fuerat amplexus monasticam, in hoc proposito confirmet. 452
    EPIST. CLXIu.---Ad abbatem Clareuallensem.---Purgat se a labe Simonie, quo crimine per detractores temere apud ipsum fuerat accusatus. 453
    EPIST. CLXu.---Ad abbatem Cisterciensem.---Commendat abbatem de Sarneio, rogatque ne ad reditum eum compellat. 454
    EPIST. CLXuI.---Ad Guillelmum Remensem archiepiscopum.---Rogat ut benigne suscipiat, ac tueatur abbatem S. uincentii Siluanectensis. 454
    EPIST. CLXuII.---Ad Sofredum cardinalem.---Rogat ut suam exhibeat beneuolentiam archiepiscopo Remensi, de cuius amicitia eum reddit certiorem. 455
    EPIST. CLXuIII.---Ad Guillelmum Remensem archiepiscopum.---Rogat eum ut tueatur abbatem S. Germani a Pratis iniuste oppressum. 456
    EPIST. CLXIX.---Ad eumdem.---Conqueritur de comite domni Martini sibi infesto. 457
    EPIST. CLXX. Ad iudices quosdam.---Agit de causa que uertebatur inter Senonensem archiepiscopum et ecclesiam S. Germani a Pratis. 458
    EPIST. CLXXI.---Ad abbatem S. Bartholomei.---Suadet ut suam administrationem dimittat. 459
    EPIST. CLXXII.---Ad D. archiepiscopum Remensem.---Illud idem postulat. 460
    EPIST. CLXXIII.---Ad conuentum S. Bartholomei Nouiomensis.---Admonet ut honorem deferant abbati, etiamsi abbatiam dimiserit. 460
    EPIST. CLXXIu.---Ad Guillelmum Remensem archiep.---Agit de abdicatione abbatis S. Bartholomei Nouiomensis. 461
    EPIST. CLXXu.---Ad eumdem.---Scribit in gratiam Petri cantoris Parisiensis in episcopum Tornacensem electi, ut eius electioni tanquam legitime et canonice faueat. 462

PARS TERTIA .
    EPIST. CLXXuI.---Ad abbatem de Altouillari.---Monet nepotem eius Ioannem in abbatem S. Genouefe fuisse electum. 463
    EPIST. CLXXuII.---Ad Turonensem archiepiscopum.---Monet se ad episcopatum Tornacensem fuisse promotum. 465
    EPIST. CLXXuIII.---Ad eumdem.---Gratias agit pro muneribus sibi missis. 466
    EPIST. CLXXIX.---Ad Celestinum summum pontificem.---Agit de promotione sua ad Ecclesiam Tornacensem, quam summus pontifex gratam non habuerat. 466
    EPIST. CLXXX.---Ad archiepiscopum Remensem.---Inuehitur in quosdam concionatores adulterantes uerbum Dei, et uitam ducentes uitiis infectam. 467
    EPIST. CLXXXI.---Ad Lambinum de Brugis.---Rogat ut sibi preparet hospitium Ambiani in die coronationis regine. 467
    EPIST. CLXXXII.---Ad papam.---Scribit in gratiam Hugonis Clementis in decanum Parisiensem electi. 468
    EPIST. CLXXXIII.---Ad Atrebatensem et Ambianensem episcopos.---Rogat ut cause inter se et abbatem S. Bertini patrocinentur. 469
    EPIST. CLXXXIu.---Ad Lambinum Morinensem episcopum.---Conqueritur de monachis S. Bertini. 470
    EPIST. CLXXXu.---Ad Octauium Ostiensem episcopum. Excusat abbatem S. Germani a Pratis ab interfectione cuiusdam scholastici. 471
    EPIST. CLXXXuI.---Ad Fulconem abbatem S. Germani a Pratis.---Grates agit de beneficio fratri suo collato.
     EPIST. CLXXXuII.---Ad eumdem.---Rogat ut pacifice frui faciat fratrem suum beneficio ipsi collato. 472
    EPIST. CLXXXuIII.---Ad Suessionem episcopum.---Petit facultatem sacramentum confirmationis Marisiaci ministrandi. 473
    EPIST. CLXXXIX.---N. Suessionensis episcopi ad episcopum Tornacensem.---Facultatem petitam libentissime concedit. 473
    EPIST. CXC.---Ad magistrum Berterum Cameracensem archidiaconum.---Queritur de grauamine quod propter debita indebite patiebatur. 474
    EPIST. CXCI.---Ad abbatem S. Euurtii Aurelianensis.---Commendat Guillelmum nepotem eius, ut benignum erga ipsum se prebeat. 475
    EPIST. CXCII.---Ad eumdem.---Scribit iterum in gratiam eiusdem Guillelmi. 475
    EPIST. CXCIII.---Ad eumdem.---Rogat tertio ut nepotem Guillelmum benigne suscipiat. 476
    EPIST. CXCIu.---Ad papam.---Rogat ut mandatum apostolicum de quibuscunque ordinatis ad certos restringat ordines. 476
    EPIST. CXCu.---Ad dominum Remensem.---Rogat ut eius auctoritate canonicus S. Genouefe a capitulo Tornacensi recipiatur ad beneficium administrandum. 478
    EPIST. CXCuI.---Ad Guillelmum Remensem archiepiscopum. Grates agit de epistolis capitulo Tornacensi scriptis. 479
    EPIST. CXCuII.---Ad papam.---Agit de monacho S. Martini Tornacensis fugitiuo. 479
    EPIST. CXCuIII.---Ad papam.---Scribit de eodem monacho fugitiuo, ne ab eo circumueniri se sinat. 480
    EPIST. CXCIX.---Ad abbatem et conuentum S. Genouefe Parisiensis.---Docet que agenda erant in negotio quod uersabatur inter eos et archidiaconum Parisiensem, pro capellano parochie S. Genouefe in ciuitate 481
    EPIST. CC.---Ad Remensem archiepiscopum.---Rogat ut ecclesiam de Bredenai monachis denuo reddi curet, ut ibi diuinum persoluant officium. 482
    EPIST. CCI.---Ad eumdem.---Scribit se prebendam cuidam clerico, in Ecclesia Tornacensi, eius mandato collaturum. 482
    EPIST. CCII.---Ad quemdam abbatem.---Respondet questioni de matrimonio cuiusdam nouitii, qui dimisso habitu illud contraxerat, quod ualidum esse censet. 483
    EPIST. CCIII.---Ad Celestinum papam.---Commendat G. in abbatem Corbeiensem electum, eiusque prudentiam et pietatem extollit. 483
    EPIST. CCIu.---Ad Berterum abbatem S. Euurtii Aurelianensis.---Eum infirmitate grauatum consolatur. 484
    EPIST. CCu.---Ad Ioannem abbatem et capitulum S. Genouefe Parisiensis.---Hortatur canonicos S. Genouefe, ut in omnibus sese perfectos exhibeant. 484
    EPIST. CCuI.---Ad abbatem S. Bertini.---Ab eo petit equum suo usui commodum. 485
    EPIST. CCuII.---Ad Remensem archiepiscopum.---Agit de contentionibus inter monachos S. Amandi et eorum abbatem, quem commendat. 485
    EPIST. CCuIII.---Ad magistrum Berterum Cameracensem archidiaconum.---Ipsum arguit quod fame sue temere detrahat, seriemque uite sue exponit. 486
    EPIST. CCIX.---Ad Hugonem decanum et Petr. cantorem Parisienses.---Rogat eos ut causam tueantur amici sui. 487
    EPIST. CCX.---Ad dominum Remensem---Eius expetit gratiam pro decano Tornacensi. 488
    EPIST. CCXI.---Ad Ioannem abbatem S Genouefe.---Eum inuitat ut adsit dedicationi capelle quam extruxerat. 488
    EPIST. CCXII.---Ad episcopum Morinensem.---Eum etiam inuitat, ut sue capelle dedicationi adesse dignetur. 489
    EPIST. CCXIII.---Ad Ioannem abbatem S. Genouefe.---Se excusat quod solemnitati huius dedicationis interesse pre negotiis non ualeat. 490
    EPIST. CCXIu.---Ad Guillelmum Remensem archiepiscopum.---Rationem reddit de quibusdam falsariis qui bullas adulterabant. 490
    EPIST. CCXu.---Ad abbatem de Laude.---Petit ut benignum se prebeat erga quemdam fratrem Guillelmum, qui deliquerat. 491
    EPIST. CCXuI.---Ad episcopum Lexouiensem.---Hortatur amicum, ut sue et subditorum saluti consulat. 491
    EPIST. CCXuII.---Ad abbatem et capitulum Cisterciense.---Agit de quodam clerico, quem purgat a fenore  usurarum. 492
    EPIST. CCXuIII.---Ad Odonem Parisiensem episcopum.---Pro Th. archidiacono Tornacensi. 492
    EPIST. CCXIX.---Ad Euoredum abbatem et conuentum S. Bauonis.---Commendat quemdam artificem, cuius filius habitum monasticum postulabat. 493
    EPIST. CCXX.---Ad Petrum Aurelianensem episcopum.---Conqueritur de monachis S. Bertini, qui eum in arbitrum elegerant. 494
    EPIST. CCXXI.---Ad Arnulphum decanum Brugensem.---Rogat ut sibi hallecia parari curet. 494
    EPIST. CCXXII.---Ad eumdem.---Petit ut pisces mittat, et quedam officia ecclesiastica. 495
    EPIST. CCXXIII.---Ad Hugonem abbatem S. Dionysii.---Rogat ut pensionem fratri suo soluere non differat. 495
    EPIST. CCXXIu.---Qualiter Dominus Stephanus Tornacensis episcopus, adhibitis secum S. Amandi et S. Calixti abbatibus, in presentia domini Petri Atrebatensis episcopi, accessit ad ecclesiam S. Martini Tornacensis, pro pace et statu eiusdem monasterii in melius reformando, et de abbate ipsius monasterii de excessibus suis corripiendo et corrigendo. Qualiter etiam idem abbas iurauerit se ab episcopo sibi proposita obseruaturum. 495
    EPIST. CCXXu.---Ad archiepiscopum Remensem.---Queritur de praua administratione eiusdem abbatis. 498
    EPIST. CCXXuI.---De eodem abbate iterum conqueritur. 498
    EPIST. CCXXuII.---Ad Ludouicum regis Philippi Augusti filium.---Hortatur ut in primis studiis serio incumbat; et spondet se missurum equum quem petierat. 499
    EPIST. CCXXuIII.---Ad Lambinum, ut uidetur, Teruannensem episcopum.---De Hugone quodam qui a mortuis surrexisse ferebatur. 499
    EPIST. CCXXIX.---Ad quemdam prelatum Ecclesie Romane.---Supplicat pro priuilegio quodam renouando. 500
    EPIST. CCXXX.---Ad Quemdam amicum.---Mittit munuscula que moraliter exponit. 500
    EPIST. CCXXXI.---Ad dominum Remensem. Agit de interdicto lato in terra comitis Flandrie. 501
    EPIST. CCXXXII.---Tractat de eodem interdicto. 502
    EPIST. CCXXXIII.---Ad Guillelmum archiepiscopum Remensem.---Scribit de eodem interdicto, et eius implorat opem. 502
    EPIST. CCXXXIu.---Agit de munitione urbis Tornacensis, et de treugis seu induciis datis. 503
    EPIST. CCXXXu.---Eiusdem interdicti miseros effectus deplorat. 504
    EPIST. CCXXXuI.---Epistola Ioannis Cameracensis episcopi ad dominum Tornacensem directa pro litteris precedentibus ad dominum Remensem ab eodem Tornacensi directis. 504
    EPIST. CCXXXuII.---Responsio domini Tornacensis episcopi ad litteras precedentes sibi a domino Ioanne Cameracensi episcopo superius missas. 505
    EPIST. CCXXXuIII.---Ad decanum et canonicos de Brugis.---Agit de censu duplicato, et explicat quo sensu debeat intelligi. 508
    EPIST. CCXXXIX.---Ad dominum Remensem archiepiscopum.---Queritur quod rex eum ad arma prouocet. 508
    EPIST. CCXL.---Respondet questioni obscure et intricate sibi proposite, ubi nonnulla ad ius pertinentia exponuntur. 509
    EPIST. CCXLI.---Ad magistrum Berterum Cameracensem archidiaconum.---Laudat iuuenem quem ei commendat. 511
    EPIST. CCXLII.---Ad papam.---Rogat eum ne aduersarium suum iura impugnantem tueatur. 511
    EPIST. CCXLIII.---Ad Remensem archiepiscopum.---Opem eius implorat contra ciues Tornacenses sibi infensos. 512
    EPIST. CCXLIu.---Agit de eadem ciuium Tornacensium controuersia. 512
    EPIST. CCXLu.---Scribit de eodem negotio et dissidio. 513
    EPIST. CCXLuI.---Ciuium Tornacensium infensum sibi describit animum. 513
    EPIST. CCXLuII.---Gratias agit pro decano Tornacensi, cui obsequium prestitum fuerat. 514
    EPIST. CCXLuIII.---Ad abbatem S. Amandi.---Eum arguit, quod monachos per alium episcopum fecisset ad sacros ordines promouere. 514
    EPIST. CCXLIX.---Ad Atrebatensem episcopum.---Queritur  quod absque sua licentia monachis S. Amandi sacros ordines contulerit. 515
    EPIST. CCL.---Ad abbatem S. Genouefe Parisiensis.---Eum instruit de iis que sibi ad pacem habendam agenda erant. 516
    EPIST. CCLI.---Ad papam.---Reprehendit nimiam multitudinem decretalium, et professores qui eis abutebantur. 516
    EPIST. CCLII.---Ad prelatum quemdam.---Rogat ut a rege obtineat dispensationem, ne curie cogatur adesse. 518
    EPIST. CCLIII.---Ad quemdam decanum.---Rogat ut Petro nepoti suo ueniam concedat. 518
    EPIST. CCLIu.---Preces effundit pro eodem nepote suo. 519
    EPIST. CCLu.---Censet non esse audiendos subditos male appellantes, ut correctionem prelatorum regularium detractent. 519
    EPIST. CCLuI.---Ad episcopum Cameracensem.---Consolatur eum egritudine laborantem. 520
    EPIST. CCLuII.---Ad quemdam prelatum Ecclesie Romane.---Rogat eum ut impediat ne quidam clericus prebendam in sua ecclesia obtineat. 521
    EPIST. CCLuIII.---Ad decanum Curtracensem.---Conqueritur de quodam qui suum mandatum spreuerat. 521
    EPIST. CCLIX.---Ad episcopum Atrebatensem.---Agit de suo ac ciuitatis statu. 522
    EPIST. CCLX.---Ad Robertum abbatem S. uictoris Paris.---Mittit epitaphium Mauritii episcopi Parisiensis, quod iis flagitantibus composuerat. 522
    EPIST. CCLXI.---Ad Hugonem canonicum S. Genouefe Parisiensis.---Conatur leuare merorem a morte nepotis conceptum. 523
    EPIST. CCLXII.---Ad Guillelmum archiepiscopum Remensem.---Scribit pro Ingerburge regina, in cuius gratiam eius implorat opem et auxilium. 523
    EPIST. CCLXIII.---Ad eumdem in persona eiusdem regine. Rogat ne patiatur sui matrimonii dissolutionem, et non cogatur ad alias conuolare nuptias, et in alienas manus deuenire. 525
    EPIST. CCLXIu.---Ad dominum Sofredum S. R. S. cardinalem. 526
    EPIST. CCLXIu .---Ad Ioannem filium cancellarii Alme urbis. 526
    EPIST. CCLXu.---Ad quemdam prelatum regularem.---Monet ut culpas in decursu sue uisitationis deprehensas diligenter examinet et corrigat. 526
    EPIST. CCLXuI.---Ad amicum suum.---Monet ut caueat ne damnum aliquod a nepotibus suis patiatur. 527
    EPIST. CCLXuII.---Ad electum Aurelianensem.---Gratulatur de eius electione. 527
    EPIST. CCLXuIII.---Ad quemdam abbatem.---Arguit ipsum quod equum minus elegantem miserit 528
    EPIST. CCLXIX.---Ad Lambinum Morinensem episcopum.---Agit de translatione abbatis de Sunebecca, in abbatiam S. Bartholomei de Ekout. 528
    EPIST. CCLXX.---Ad Innocentium summum pontificem.---Rogat ut tueatur priuilegia ecclesie S. Genouefe. 529
    EPIST. CCLXXI.---Ad quemdam principem.---Ab eo petit ut non facile fidem adhibeat de se sinistra referentibus. 530
    EPIST. CCLXXII.---Ad summum pontificem.---Agit de controuersia orta inter canonicos regulares ecclesiarum de Seclinio et Phalempino. 531
    EPIST. CCLXXIII.---Ad eumdem.---Scribit de lite inter duos canonicos Seclinienses. 531
    EPIST. CCLXXIu.---Ad Guillelmum archiepiscopum Remensem.---Se excusat a sacro Catalaunensis electi. 532
    EPIST. CCLXXu.---Rogat ut se ab eodem sacro excusatum habeat ob infirmam etatem. 533
    EPIST. CCLXXuI.---Ad Guillelmum archiepiscopum Remensem.---Eius uotis obtemperans, scribit se predicto sacro mox adfuturum. 534
    EPIST. CCLXXuII.---Ad abbatem et capitulum Sylue-Maioris.---Eorum precibus morem gerens scribit se, officium proprium in festo S. Geraldi recitandum, scripturum. 534
    EPIST. CCLXXuIII.---Ad archidiaconum Burdegalensem.---Inuitat eum ad predictum officium hymnos componere. 535
    EPIST. CCLXXIX.---Ad episcopum Tornacensem.---Grates ei agunt de officio S. Geraldi, quod ad eorum instantiam composuerat. 536
    EPIST. CCLXXX.---Ad Hugonem episcopum et capitulum  Aurelianense.---Rogat ut emendet in ecclesia S. Euurtii nonnulla uitia que ibi pullulauerant. 537
    EPIST. CCLXXXI.---Ad Berterum abbatem et capitulum S. Euurtii.---Increpat eumdem abbatem, quod officii sui partes negligat. 538
    EPIST. CCLXXXII.---Ad Hugonem Aurelianensem episcopum.---Testimonium perhibet Ecclesiam S. Euurtii non teneri ad procurationem prestandam episcopo Aurelianensi. 539
    EPIST. CCLXXXIII.---Ad Clementem III papam.---Rationem reddit summo pontifici eorum que gessit in episcopum Trecensem, uirtute mandati apostolici sibi et Bernero decano ac Petro cantori Parisiensi commissi. 540
    EPIST. CCLXXXIu.---Rogat pro quodam clerico, qui grauem culpam commiserat. 541
    EPIST. CCLXXXu.---Ad archiepiscopum Remensem.---Conqueritur de contentionibus et iurgiis exortis inter can. reg. S. Euurtii Aurelianensis. 542
    EPIST. CCLXXXuI.---Declarat abbatiam S. Bartholomei Nouiomensis nullo iure teneri erga episcopum Tornacensem. 542

SUPPLEMENTUM AD EPISTOLAS STEPHANI TORNACENSIS.
    I.---Domino et amico ut inuidorum maledicentiam non curet. 543
    II.---Gregorio uIII pontifici maximo.---Pro clericis Grandimontensibus. 543
    III.---Clementi III pape.---Eiusdem argumenti. 544
    Iu.---Domino Soffredo, Sancte R. Eccl. cardinali. 545
    u.---Fratribus de Carthusia, pro quodam clerico recipiendo salutem et quam elegit Maria partem optimam. 546
    uI.---Abbati Cisterciensi pro quodam monacho. 546
    uII.---Ioanni, filio cancellarii alme Urbis. 547
    uIII.---Domino Petro, Atrebatensi episcopo. 547
    IX.---Petro Atrebatensi episcopo. 548
    X.---Willelmo Remensi archiep. pro ecclesia S. Martini Tornacensis. 548
    XI.---Ioanni, abbati S. Genouefe Parisiensis. 549
    XII.---Ioanni, abbati S. Genouefe Parisiensis. 549
    XIII.---Cuidam canonico Tornacensi. 550
    XIu.---Domino Remensi. 551
    Xu.---De prebenda capellanie Tornacensis episcopi priuilegium. 551
    XuI.---Abbati et conuentui S. Genouefe uirginis. 552
    XuII.---Eisdem. 552
    XuIII.---Domino Tornacensi, abbas de Silua-Maiori. 552
    XIX.---Domino Tornacensi, abbas de Silua-Maiori et totus conuentus. 553
    XX.---Abbati et sacro collegio Silue-Maioris 554
    XXI.---Alexandro summo pontifici. 555
    XXII.---Domino Remensi. 556
    XXIII.---Petro Tusculano episcopo. 556
    XXIu.---Ad . . . 557
    XXu.---Niueloni episcopo et Willelmo decano Suessionens. 557
    XXuI.---Ad . . . 558
    XXuII.---Ad . . . 559
    XXuIII.---Ad . . . 559
    XXIX.---Domino W. Senonensi archiepiscopo. 560
    XXX.---Domino abbati S. Bartholomei Nouiomensis. 560
    XXXI.---Ad . . . 562
    XXXII.---Domino W. episcopo Portuensi. 562
    STATUTA quedam synodalia Stephani Tornacensis. 563
    FRAGMENTUM ex officio S. Geraldi a Stephano Tornacensi exarato. 563

SERMONES STEPHANI TORNACENSIS.
    SERMO PRIMUS.---In synodo. 567
    Elenchus sermonum Stephani Tornacensis. 573
    Summe de decretis premium. 575

ADAMUS PERSENIAE ABBAS.
    Notitia. 579

EPISTOLAE.
    EPISTOLA PRIMA.---Ad Osmundum monachum cenobii Mortuimaris in Normannia.---De institutione nouitiorum. 583
    EPIST. II.---Ad eumdem.---De septem feriis et septem liquefactionibus. 589
    EPIST. III.---Ad eumdem.---Afflictum consolatur. Ut ad uerum medicum Iesum Christum confugiat. Ipsi scribere supersedeat. 593
     EPIST. Iu.---Ad eumdem.---Arguit quod per interpositam personam responsum ab Adamo obtinere tentauerit. 595
    EPIST. u.---Ad eumdem.---De amore Dei. 596
    EPIST. uI.---Ad Odonem episcopum Parisiensem.---Arguit ipsum quod sue diecesis presbyteris tallias imposuerit. 597
    EPIST. uII.---Ad Odonem episcopum Parisiensem.---Tota est de amore et humilitate. Sub finem gratias agit de caritate duabus mulieribus impensa tempore famis. 600
    EPIST. uIII.---Ad Stephanum Carthusiensem monachum, et priorem de Portis.---De meditanda Christi infantia et passione. 603
    EPIST. IX.---Ad comitissam Pertinensem.---Preclaram ei uite formam prescribit. 608
    EPIST. X.---Ad Guillelmum nobilem adolescentem.---Timorem Dei in primis et Marie uirginis cultum ei commendat. 612
    EPIST. XI.---Ad G. monachum Pontiniacensem.---Formam instituendorum nouitiorum ei prescribit. 614
    EPIST. XII.---Ad Margaretam uirginem.---Eius precibus se commendat. 623
    EPIST. XIII.---Ad Guillelmum Heliensem episcopum.---Dehortatur eum tacite a regis seruitio. 624
    EPIST. XIu.---Ad amicum.---Excusat se quod eius petitioni non possit facere satis. 626
    EPIST. Xu.---Ad Nicolaum.---Hortatur ut Christo mente semper adhereat, eiusque presertim infantiam contempletur. 627
    EPIST. XuI.---Ad abbatem de Turpiniaco.---Agit presertim de amore, de pietate erga Dei Genitricem et in eius Filium. 631
    EPIST. XuII.---Ad B. canonicum Turonensem.---Exponit quomodo Maria Dominum magnificauerit. 641
    EPIST. XuIII.---Ad fratres suos.---Commendat eis humilitatem et mansuetudinem, hortaturque ad portandum Domini iugum. 644
    EPIST. XIX.---Ad quemdam amicum.---Hortatur ad mundi contemptum. 648
    EPIST. XX.---Ad A. de uitreio.---Piis eum informat sermonibus. 650
    EPIST. XXI.---Ad amicum.---Excusat se quominus aduersus Iudeos scribat. 653
    EPIST. XXII.---Ad Agnetem uirginem.---Litteris mandat que in conuentu uirginum palam disputauerat. 659
    EPIST. XXIII.---Ad N. amicum suum.---Agit de odio uitiorum, uirtutis amore, et uanitatis contemptu. 664
    EPIST. XXIu.---Ad magistrum Phidebalon.---Contra iudices et iurisperitos seculi. 666
    EPIST. XXu.---Ad S. Martini cultores.---Probat sanctum Martinum apostolis similem congrue dici. 668
    EPIST. XXuI.---Ad R. abbatem de uernusia.---Informat eum de penitentia seu de confessione. 672
    EPIST. XXuII.---Ad comitissam Carnotensem.---Ad rerum mundanarum contemptum, et Dei amorem eum accendit. 683
    EPIST. XXuIII.---Ad Agnetem uirginem.---De pia utriusque animorum unione. 687
    EPIST.---XXXIX.---Ad I. Belismensem archidiaconum.---De silentio. 687
    EPIST. XXX.---Ad Blancam comitissam Campanie.---Sermones suos quos petierat ei mittit, declaratque quatuor esse necessaria ad gratiam promerendam. 691
    ADAMI MARIALE. 697
    Prefatio.
    Lectori. 699
    SERMO PRIMUS.---In Annuntiatione B. uirginis. 699
    SERMO II.---De partu B. uirginis. 711
    SERMO III.---De partu B. uirginis. 719
    SERMO Iu.---In Purificatione B. Marie. 726
    SERMO u.---In Assumptione B. Marie 733

FRAGMENTA MARIANA.
    Fragmentum primum. 743
    Fragmentum II. 744
    Fragmentum III. 746
    Fragmentum Iu. 752
    Fragmentum u. 752
    Fragmentum uI. 753
    Fragmentum uII. 753
    NOTAE AD MARIALE. 754
    Note ad fragmenta Mariana. 771

PETRUS PICTAuIENSIS PARISIENSIS ACADEMIAE CANCELLARIUS.
    Notitia. 779

 SENTENTIARUM LIBRI QUINQUE.
    Prefatio ad lectorem. 783
    Prologus. 789

LIBER PRIMUS.
    CAP. I.---Quod Deus sit, et unus. 791
    CAP. II.---Quod Deum esse necesse sit. 794
    CAP. III.---Distinctio nominum que de Deo dicuntur, et de nouem generibus. 794
    CAP. Iu.---Ad hoc nomen persona, sequatur regulam eorum que tantum essentialiter ponuntur? 795
    CAP. u.---An uerba que de Deo dicuntur sint in predicta regula uocabulorum que tantum essentialiter ponuntur? 801
    CAP. uI.---An huiusmodi nomina aliquis, unus, innascibilis, masculine accepta sint in eadem regula? 805
    CAP. uII.---De terminis complexis que consistunt ex una dictione significante substantiam, et alia que significat rationem cuiusmodi est iste, potens generare. 808
    CAP. uIII.---Questio quare Deus omnipotens dicatur, et de annexis huic questioni. 812
    CAP. IX.---An Deus potest quidquid potuit. 822
    CAP X.---De uoluntate Dei, ubi primo queritur, an aliquid fiat contra signum diuine uoluntatis. 826
    CAP. XI.---An aliquid possit fieri contra uoluntatem Dei que ipse est? 832
    CAP. XII.---De his terminis, posse de potentia, posse de iustitia, posse de misericordia; an inter se in propositione conuertantur? 834
    CAP. XIII.---De scientia Dei. 840
    CAP. XIu.---De prescientia Dei. 844
    CAP. Xu.---De his que communia sunt predestinationi et reprobationi. 849
    CAP. XuI.---An hoc nomen reprobatio aliquid ponat cum de Deo dicitur. 857
    CAP. XuII.---De huiusmodi nominibus diligendus, timendus, an secundum essentiam, de Deo dicuntur? 864
    CAP. XuIII.---De uocabulis abstractis, cuiusmodi sunt, Deitas, paternitas. 866
    CAP. XIX.---De his terminis, esse a Patre, Deus de Deo, et huiusmodi. 866
    CAP. XX.---De his terminis, sapientia Patris, sapientia ingenua. 868
    CAP. XXI.---Quid significetur hoc uerbo, diligit, cum dicitur, Pater diligit Filium? 871
    CAP. XXII.---Multiplex personarum distinctio in Trinitate. 875
    CAP. XXIII.---De hoc nomine: similis et equalis. 881
    CAP. XXIu.---De hoc nomine: distinctus. 883
    CAP. XXu.---De his que significant relationes et appellant, sed non copulant, ut paternitas et filiatio. 885
    CAP. XXuI.---De his que significant relationes et copulant et personas supponunt, ut Pater et Filius. 887
    CAP. XXuII.---De his que significant relationes et copulant, sed non appellant nec personas supponunt, ut gignens, genitus, procedens. 891
    CAP. XXuIII.---De his que ad paternitatem pertinent et filiationem. 895
    CAP. XXIX.---De innascibilitate. 898
    CAP. XXX.---De communi Patris et Filii notione, id est de spiratione. 903
    CAP. XXXI.---De proprietate eterna Spiritus Sancti, id est de processione. 914
    CAP. XXXII---De hoc nomine, Trinitas. 919
    CAP. XXXIII.---De habitudine horum predicabilium, Pater, Filius, Spiritus sanctus, an etiam hec propositio sit singularis, Deus est. 923
    CAP. XXXIu.---De hoc nomine, Creator, et similibus; an predicent essentiam, uel relationem, uel neutrum. 927
    CAP. XXXu.---De uisibili missione Spiritus sancti. 930
    CAP. XXXuI.---De inuisibili missione Filii et Spiritus sancti. 933
    CAP. XXXuII.---An quelibet persona que mittitur, a Trinitate mittatur. 936
    CAP. XXXuIII.---De duobus ultimis generibus uocabulorum. 940

LIBER SECUNDUS.
    CAP. I.---Quando fuit angelica natura facta. 941
    CAP. II.---Ubi fuit facta natura angelica. 942
    CAP. III.---Qualis fuit facta angelica natura. 943
    CAP. Iu.---Qualis postea facta fuit angelica natura. 944
    CAP. u.---De ordinibus angelorum. 951
    CAP. uI.---De officiis angelorum et quibusdam annexis  officio. 954
    CAP. uII.---De operibus sex dierum. 958
    CAP. uIII.---Qualis fuit primus homo secundum corpus ante peccatum. 960
    CAP. IX.---Qualis ante peccatum fuit secundum animam. 966
    CAP. X.---Que sit causa peccati. 971
    CAP. XI.---In qua re sit peccatum. 972
    CAP. XII.---An peccatum sit aliquid, et si est aliquid, an natura, an uitium nature. 973
    CAP. XIII.---De differentia inter uoluntatem et finem et intentionem. 987
    CAP. XIu.---Utrum uoluntas et actio ex eo proueniens sit idem peccatum an diuersa. 988
    CAP. Xu.---Utrum ignorantia excuset hominem a peccato. 994
    CAP. XuI.---Utrum omnis actio ex intentione et fine pensetur. 1000
    CAP. XuII.---Utrum diuersi sint et oppositi fines bonarum uoluntatum sicut et malarum? Ubi determinatur, an sit seruiendum Deo pro temporalibus. 1005
    CAP. XuIII.---De peccato Ade, ubi queritur utrum plus peccauerit Adam quam Eua. 1005
    CAP. XIX.---Qualis effectus sit homo secundum corpus, ubi de peccato originali agitur. 1014
    CAP. XX.---Qualis effectus fuit Adam post peccatum; ubi et de potentiis anime agitur, et prius de naturalibus, post de gratuitis. 1024
    CAP. XXI.---Qualia fuerunt naturalia ante peccatum, et qualia post. Ubi etiam de sensualitate et de primis motibus agitur. 1026
    CAP. XXII.---Quid sit liberum arbitrium, et quale fuit ante peccatum, et quale post? 1031
    CAP. XXIII.---Utrum potestas peccandi sit a Deo. 1037

LIBER TERTIUS.
    CAP. I.---Quid sit uirtus, quid gratia operans, et quod cooperans? 1039
    CAP. II.---Quot concurrant ad iustificationem impii, et an primam gratiam mereamur? 1044
    CAP. III.---Utrum prima gratia mereamur. Ubi etiam queritur an uirtus melior sit quam opus uirtutis. 1048
    CAP. Iu.---Utrum mereamur motum qui est ex gratia et libero arbitrio, uel eo mereamur? 1049
    CAP. u.---An maior contritio exigatur ad deletionem mortalis quam uenialis peccati. 1051
    CAP. uI.---Si quis possit conteri ex caritate de uno peccato, et non de alio cuius est reus. 1055
    CAP. uII.---Utrum pro maiori peccato magis teneamur conteri quam pro minori. 1056
    CAP. uIII.---Utrum Deus hominem puniat pro peccato quantumcunque meruit puniri, et ita misericorditer. 1057
    CAP. IX.---An duorum qui puniuntur pari pena eterna, et preterea altera temporali, plus puniatur unus altero. 1058
    CAP. X.---Utrum pro peccato ueniali puniat Deus eternaliter. 1062
    CAP. XI.---Utrum contritio deleat peccatum, quando homo conteritur, aut ante, aut post? 1064
    CAP. XII.---Utrum peccata redeant propter reatum qui redit? 1066
    CAP. XIII.---De confessione: utrum sit precepta, et cuius rei sit sacramentum. 1070
    CAP. XIu.---Utrum pluries possit aliquis eadem peccata confiteri. 1071
    CAP. Xu.---Utrum debeat quis confiteri se fecisse peccatum quod non fecit. 1072
    CAP. XuI.---Quid dimittat Deus in confessione, quid sacerdos, quid priuatus? 1073
    CAP. XuII.---Utrum qui habet unam uirtutem, habeat omnes. 1078
    CAP. XuIII.---De seruili timore, an sit uirtus, et de annexis huic questioni. 1080
    CAP. XIX.---An initialis timor sit uirtus, et de aliis ad hoc ipsum pertinentibus. 1083
    CAP. XX.---Utrum uirtutes excident in patria? 1088
    CAP. XXI.---De fide. 1090
    CAP. XXII.---De spe. 1094
    CAP. XXIII.---De caritate. Primo de modo et ordine caritatis, ubi plura tractantur dubitabilia. 1095
    CAP. XXIu.---De paritate et imparitate caritatis. 1095
    CAP. XXu.---De perfectione et imperfectione caritatis. 1115
    CAP. XXuI.---An caritas semel habita possit amitti? 1125
     CAP. XXuII.---Utrum uirginitas sit uirtus, et an habeatur ab omni qui habet unam uirtutem? 1127
    CAP. XXuIII.---Utrum perseuerantia sit uirtus, et an habeatur ab omni qui habet unam uirtutem. 1130
    CAP. XXIX.---Que possunt obiici dicentibus habentem unam uirtutem habere omnes? 1133
    CAP. XXX.---Utrum uirtutes in quocunque sint, pares sint. 1134

LIBER QUARTUS.
    Prologus.
    CAP. I.---Utrum sancti qui fuerunt ante aduentum Christi meruerint ad inferos descendere. 1136
    CAP. II.---De uirtute circumcisionis, et differentia ipsius ad baptismum. 1140
    CAP. III.---De ceremonialibus: utrum essent obseruantibus causa salutis eterne. 1143
    CAP. Iu.---Ubi decem legis precepta ponuntur. Et queritur utrum liceat facere contrarium alicui eorum. 1149
    CAP. u.---De mendacio et eius speciebus. 1152
    CAP. uI.---De periurio et modis iuramenti et periurii. 1157

TRACTATUS DE INCARNATIONE.
    CAP. uII.---De Domini conceptione et utrum caro Christi fuerit decimata in Abraham? 1162
    CAP. uIII.---Utrum aliquid fecit Filius quod non Pater, nec Spiritus sanctus; et an potuit Pater incarnari? 1166
    CAP. IX.---An iste propositiones sint uere. Diuina natura assumpsit humanam, diuina persona assumpsit humanam? 1167
    CAP. X.---An natura personam, uel persona personam assumpserit. 1170
    CAP. XI.---An Christus sapientia creata sciuit omnia que sciuit diuina scientia. 1183
    CAP. XII.---An Christus habuerit caritatem modo uie uel modo patrie: ubi determinantur que ad caritatem Christi pertinent. 1184
    CAP. XIII.---An Christus pariter meruerit omnibus suis operibus. 1189
    CAP. XIu.---An alicui datum sit ut fieret filius Dei, et si Christus in humana natura meruit hoc accipere, an in diuina. 1192
    CAP. Xu.---De uoluntate quam habuit Christus secundum sensualitatem. 1196
    CAP. XuI.---An uoluntas Christi secundum rationem conuenerit cum uoluntate Iudeorum qui optabant eius mortem? 1199
    CAP. XuII.---An Christus habuit ignorantiam uel difficultatem faciendi bonum, uel necessitatem moriendi? 1204
    CAP. XuIII.---An Christus habuit timorem? 1205
    CAP. XIX.---Quid nobis contulit passione sua, quod non prius contulerit? Ubi queritur, an alio modo potuit nos redimere? 1206
    CAP. XX.---An Christus secundum humanam, uel secundum diuinam naturam fuerit caput Ecclesie. 1215
    CAP. XXI.---Qua potestate potuit Christus animam deponere, diuina an humana? Et utrum in humana natura fuerit minor angelis. 1219
    CAP. XXII.---In quo subiecto fuit mors Christi, et cuius unionis facta fuit solutio morte ipsius. 1221

LIBER QUINTUS.
    CAP. I---Quid sit sacramentum. 1227
    CAP. II.---Que sit causa institutionis. 1229
    CAP. III.---Que differentia sacramentorum noue legis ad sacramenta ueteris? 1229
    CAP. Iu.---Quid sit baptismus. 1230
    CAP. u.---Que sit forma baptismi? 1231
    CAP. uI.---Que sit efficacia baptismi in paruulis, in adultis, in fictis, in illis qui mundi erant ante baptismum. 1232
    CAP. uII.---Que sit differentia baptismi Ioannis ad baptismum Christi? 1236
    CAP. uIII.---Quam uim habeat baptismus in his qui sunt baptizati, de quibus bene scitur, et iterum baptizantur? 1239
    CAP. IX.---De confirmatione. 1241
    CAP. X.---Quid sit sacramentum eucaristie, et quid res sacramenti? 1241
    CAP. XI.---Que sit forma huius sacramenti? 1243
    CAP. XII.---Quis modus conuersionis, quantum ualet explicari? 1246
    CAP. XIII.---Quis modus sumptionis. 1252
    CAP. XIu.---Quid sit sacramentum coniugii, et quid res ipsius. 1257
     CAP. Xu.---Que sit institutio. 1258
    CAP. XuI.---Que causa efficiens coniugii. 1259
    CAP. XuII.---Que causa finalis coniugii ubi dicitur, an libeat alicui uxorem dimittere. 1260
    CAP. XuIII.---De qualitate corporum resurrecturorum. 1264
    CAP. XIX.---De spiritu quo mediante tradunt animam uniri corpori. 1267
    CAP. XX.---De suffragio mortuorum ante diem iudicii. 1267
    CAP. XXI.---De statu animarum, que a corporibus sunt separate, usque ad diem iudicii: an sit eis locus merendi? 1273
    CAP. XXII.---De diuersis mansionibus bonorum in patria. 1276

GUIBERTUS GEMBLACENSIS ABBAS.
    Notitia. 1281
    Epistola Heruardi Leodicensis archidiaconi ad G. canonicum Laudunensem.---De Guiberto abbate Gemblacensi et de scribenda uita S Martini. 1284

EPISTOLAE GUIBERTI.
    EPIST. I.---Ad Philippum archiepiscopum Coloniensem.---Mores prauorum pastorum describit, quos hortatur, ut uitet. 1288
    EPIST. II.---Ad eumdem.---Confirmat ea que in precedenti epistola dixerat. 1289
    EPIST. III.---Ad eumdem.---Gratias agit de beneficiis ab eo acceptis. 1290
    EPIST. Iu.---Ad eumdem.---Excusat se quod ad eum non uenerit. 1290
    EPIST. u.---Ad Herueum abbatem et fratres Maioris Monasterii.---Se non uagandi studio, sed pietatis ad Sancti Martini sepulchrum peregrinationem suscepisse, prauisque secularium moribus claustra corrumpi. 1290
    EPIST. uI.---Ad fratres Maioris-Monasterii.---Causatur quod hospitalitas et disciplina regule in cellis minus obseruentur. 1291
    EPIST. uII.---Ad I. abbatem et fratres Maioris Monasterii.---Laudat eorum religionem, petitque suffragia post mortem. 1293
    EPIST. uIII.---Ad Rodulfum uillariensem monachum.---Reddit rationem cur curam pastoralem deseruerit. 1294
    EPIST. IX.---Ad Ionam S. Martini in Petroso-uado sacerdotem.---Ut iuxta nominis interpretationem columbinam simplicitatem actis suis exprimat. 1296
    EPIST. X.---Ad quemdam fratrem suum.---Gratulatur de sua conuersione, de qua tamen non nichil timet, hortatur ut uota adimpleat, et ad regulare claustrum se transferat. 1297
    EPIST. XI.---Gemblacensium fratrum ad suum Guibertum.---Dolent de eius absentia. 1299
    EPIST. XII.---Ad Gemblacenses fratres.---Excusat se a resumenda abbatiali dignitate Gemblacensis monasterii. 1299
    EPIST. XIII.---Ad Gertrudem uirginem.---De monasterii sui depredatione per comitem Namurcensem. 1300
    EPIST. XIu.---Ioannis Willelmi ad Guibertum, abbatem Gemblacensem.---Declarat se merito ab iniquo abbate multa pati, utpote qui ipse aliis multorum malorum auctor fuerit. 1302
    EPIST. Xu.---Ad quamdam Sanctimonialem.---Excusat se quod eas sepius non inuisat, quoniam id professio non permittat. 1304
    EPIST. XuI.---Ad abbatem S. Eucarii.---Petit ab eo post obitum suum suffragiorum participationem. 1304
    EPIST. XuII.---G. abbatis S. Eucarii ad Guibertum abbatem Gemblacensem.---Promittitur sicut pro uno ex suis suffragiorum uota. 1305
    EPIST. XuIII.---Magistri Iosephi ad Guibertum abbatem Florinensem.---Excusat se quod ad eum non accedat, graue fert quod se magistrum appellauerit, hortatur ut Florinense monasterium, ad quod fuerat electus, florere faciat. 1305
    EPIST. XIX.---Eiusdem ad eumdem.---Assiduas eius ad Deum pro se orationes deprecatur. 1306
    EPIST. XX.---Magistri Iosephi ad Guibertum abbatem Florinensem.---Profecturus Ierosolymam cum Cantuariensi archiepiscopo eius se precibus commendat. 1307
    EPIST. XXI.---Guiberti ad Iosephum scholasticum.---De mutua eorum amicitia. 1308
    EPIST. XXII.---Ad Philippum Coloniensem archiepiscopum.---Opusculum aliquod a se compositum ipsi offert. 1309
    EPIST. XXIII.---Ad intrusum Moguntinensem. 1309
    EPIST. XXIu.---Ad Sifredum archiepiscopum Moguntinum.---Ad  ipsius suggestionem opusculum aliquod scribendum suscipit. 1309
    EPIST. XXu.---Ad eumdem.---Gratulatur ei quod spretis schismaticis adhereat legitimo pape Alexandro. 1310
    EPIST. XXuI.---Ad Sigifridum Moguntinum et Philippum Salzburgensem archiepiscopus.---Hortatur ad exsilium pro Dei causa fortiter perferendum. 1310
     EPISTOLAE GUIBERTI ad sanctam Hildegardem 1311
    DE COMBUSTIONE MONASTERII GEMBLACENSIS. auctore Guiberto. 1311
    INDEX in Stephanum Tornacensem. 1313
    INDEX in Marianum adami abbatis Persenie. 1315
    INDEX in Rerum et uerborum que in quinque libris sententiarum Petri Pectauini continentur. 1321




 FINIS TOMI DUCENTESIMI UNDECIMI.

